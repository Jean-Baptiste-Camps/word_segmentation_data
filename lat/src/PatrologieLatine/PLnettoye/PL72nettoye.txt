
PATROLOGIAE TOMUS LXXII.

IOANNES PAPA III / S. MARTINUS BRACARENSIS EPISC. / S. GERMANUS PARISIENSIS EPISC. / S. DOMNOLUS CENOMANENSIS EPISC. / S. RADEGUNDIS / BENEDICTUS PAPA I / LICINIANUS CARTHAGINENSIS EPISC. / PELAGIUS PAPA II / ET ALII NUMERO TREDECIM.

TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1849


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DBRENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. Acurrante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXII.


IOANNES PAPA III,



S. MARTINUS BRACARENSIS EPISC.,



S. GERMANUS PARISIENSIS EPISC.,



S. DOMNOLUS CENOMANENSIS EPISC.,



S. RADEGUNDIS,



BENEDICTUS PAPA I,



LICINIANUS CARTHAGINENSIS EPISC.,



PELAGIUS PAPA II,



ET ALII NUMERO TREDECIM.



TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1849


uolume title page


PELAGII II,



IOANNIS III,



BENEDICTI I

SUMMORUM PONTIFICUM

OPERA OMNIA.

INTERMISCENTUR

S. MARTINI,



S. DOMNOLI,



S. uERANI,



S. AUNARII,



S. LEANDRI,



LICINIANI,



SEDATI,



MARII,



IOANNIS

QUORUM EPISCOPATU SEDES BRACARENSIS, CENOMANENSIS, CABELLITANA, AUTISSIODORENSIS, HISPALENSIS, CARTHAGINENSIS, BITERRENSIS, AuENTICENSIS, ARELATENSIS ILLUSTRATAE SUNT, NECNON

SANCTI GERMANI

PARISIENSIS EPISCOPI,

S. RADEGUNDIS,



S. AREGII,



FLORIANI,



IOANNIS BICLARENSIS,

uITAM MONASTICAM PROFESSORUM, AC DEMUM

COGITOSI,



ANTONINI PLACENTINI,



LUCULENTII,



ANONYMI



SCRIPTA QUAE EXSTANT UNIuERSA

AP S. GERMANI OPUSCULA IN APPENDICIS uICEM ACCEDENTIBUS PRETIOSISSIMIS ANTIQUAE LITURGIAE MONUMENTIS, INTER QUAE LOCUM PRINCIPEM OBTINENT MABILLONII LIBRI TRES DE LITURGIA GALLICANA. TOMUM CLAUDIT SYNTAGMA LEGUM DECRETORUMQUE SELECTORUM QUIBUS SIuE REGES SIuE IMPERATORES, SEXTO PRAESERTIM SAECULO, SESE REBUS ECCLESIASTICIS INGESSERUNT AUT SUAM IN DEUM PIETATEM TESTATI SUNT.

TOMUS UNICUS.
uENIT SEX FRANCIS GALLICIS.

PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1849


ELENCHUS OPERUM QUAE IN HOC TOMO LXXII CONTINENTUR.


IOANNES PAPA III.
Epistole et decreta. 	Col. 9



S. MARTINUS DUMIENSIS EPISC.
Opuscula septem. 	21



S. GERMANUS PARISIENSIS EPISC.
Epistola ad Brunichildem. 	77
Priuilegium monasterii S. Germani. 	81
Expositio breuis antique liturgie Gallicane. 	83
Appendix ad Opera S. Germani, uaria liturgica monumenta continens, inter que principem locum obtinet Mabillonii opus de Liturgia Gallicana. 	99



S. DOMNOLUS CENOMANENSIS EPISC.
S. Domnoli uita et Testamentum. 	629-651



S. RADEGUNDIS.
S. Radegundis uita et Testamentum. 	651-681



BENEDICTUS PAPA I.
Epistole. 	Ibid.



LICINIANUS CARTHAGINENSIS EPISC.
Epistole due. 	637



S. uERANUS CABELLITANUS EPISC.
Sententia de castitate seruanda. 	701



PELAGIUS PAPA II.
Epistole et decreta. 	Ibid.



S. AUNARIUS AUTISSIODORENSIS EPISC.
Relatio concilii ab Aunario celebrati. 	761
Aunarii et Stephani abbatis epistole amebee. 	767



SEDATUS BITERRENSIS EPISC.
Homilia de Epiphania. 	771
Sermones duo . 	773



S. AREGIUS.
uita et Testamentum . 	Ibid.



COGITOSUS
uita S. Brigide uirginis. 	775



MARIUS AuENTICENSIS EPISC.
Chronicon. 	793



LUCULENTIUS
Commentarii in aliquot Noui Testamenti partes. 	803



IOANNES ARELATENSIS EPISC.
Epist. ad uirgines monasterii Sancte Marie. 	859



IOANNES BICLARENSIS ABBAS
Chronicon. 	863



S. LEANDER HISPALENSIS EPISC.
Regula. 	873
Homilia in laudem Ecclesie. 	893



ANTONINUS PLACENTINUS.
Itinerarium. 	897



FLORIANUS ABBAS.
Epistola ad S. Nicetium. 	917



ANONYMUS.
Appendix ad Eusebii Chronicon . 	919



SEXTI SAECULI SUPPLEMENTUM.
Syntagma decretorum, preceptionum ac edictorum precipuorum, quibus siue imperatores siue reges sese rebus ecclesiasticis ingesserunt. 	Ibid.





Main uolume text





ANNI DOMINI DLX-DLXXII [* 1Kb] .
IOANNES PAPA III.






uITA IOANNIS III, Ex Libro Pontificali.




 Ioannes  natione Romanus de patre Anastasio  illustri [Cod. Luc., illustrio], sedit annos duodecim   , menses undecim, dies uiginti sex. Hic ampliauit [Cod. Luc., amauit] et restaurauit cemeteria sanctorum martyrum. Hic constituit ut oblationes et amule, uel luminaria in eadem cemeteria per omnes dominicas de Lateranis ministrarentur. Hic perfecit ecclesiam sanctorum Philippi et Iacobi, et dedicauit eam.

Eodem tempore Eruli [Forsan, Heruli in Tusciam] in Tursiam [Cod. Luc., Tassiam] exierunt, et leuauerunt sibi regem Sindual [Cod. Luc., Sinduad], et premebant cunctam Italiam. At egressus Narses ad eum, interfecit regem [Cod. Luc., interfectus est rex], et omnem gentem Erulorum sibi subiugauit. Deinde uenit Amingus dux Francorum, et Bucellinus  ; et simili modo ipsi premebant Italiam. Sed,  auxiliante Domino, et ipsi a Narsete interfecti sunt. Erat ergo tota Italia gaudens. Tunc Romani  , inuidia ducti suggesserunt Iustino [Cod. Luc., Iustiniano] et Sophie, quia expediret [Forsan, quia magis] Romanos Gothis seruire, quam Grecis, ubi Narses eunuchus imperat, et seruitio nos subiicit, et piissimus imperator hec [Cod. Luc., princeps noster hec] ignorat. Aut libera nos de manu eius et ciuitatem  [Cod. Luc., aut certe et ciuitatem] Romanam, aut certe gentibus deseruiemus. Quo audito, Narses dixit: Si mala feci Romanis; male inueniam. Tunc egressus Narses de Roma, uenit in Campaniam, et scripsit genti Langobardorum ut uenirent, et possiderent Italiam. Ut cognouit Ioannes papa, quia suggestionem suam ad imperatorem contra Narsetem misissent, festinus uenit Neapolim, cepitque eum Ioannes papa rogare, ut reuerteretur Romam. Tunc Narses dixit ei: Dic, sanctissime papa, quid mali feci Romanis? uadam ad pedes eius qui me misit, ut cognoscat omnis Italia, quomodo totis uiribus laboraui pro ea.

Respondit Ioannes papa, dicens: Citius ego uadam, quam tu de hac terra egressus fueris. Reuersus est  ergo Narses cum Ioanne sanctissimo papa. Tunc sanctissimus papa retinuit se in cemeterio sanctorum Tiburtii et ualeriani, et habitauit ibi multum temporis, ut etiam episcopos ibi consecraret. Narses uero ingressus Romam, post non [In Cod. Luc. non deest] multum temporis mortuus est. Cuius corpus positum est in locello plumbeo, et reductum est cum omnibus diuitiis eius Constantinopolim. Eodem tempore  Ioannes papa et ipse mortuus est, et sepultus in basilica beati Petri apostoli, III Idus Iulias [In Cod. Luc. III id. Iul. deest]. Hic fecit ordinationes duas per mensem Decembrium, presbyteros triginta octo [In Cod. Luc., triginta nouem] diacones tredecim episcopos per diuersa loca numero sexaginta unum. Et cessauit episcopatus menses, dies tres [In Cod. Luc., menses decem, dies tres sub die 13 mensis Iul.]





EPISTOLA [a 2Kb]  1Kb] IOANNIS PAPAE III AD EPISCOPOS GERMANIAE ET GALLIAE. *

I. Primum chorepiscopos quosdam temerarios olim iam damnatos arguit, quod nimium sibi sumerent auctoritatis in impositione manuum.

II. Deinde monstrat Clementem I post beatum Petrum  sedem apostolicam rexisse, idque tradente sibi ipso Petro.

III. Tertio tradit quanta cura atque sollicitudo illi subeunda sit, qui gregem Christi pascat.

Ioannes episcopus uniuersis per Germania et Gallie prouincias constitutis, in Domino salutem.

Optaueram siquidem, karissimi, pro nostri caritate collegii, omnes Domini sacerdotes in una deuotione persistere, nec quemquam prohibita gratia aut fauore sacerdotum sectari, aut a uia recta discedere. Et quanquam credamus, Dilectionem uestram ad omne opus bonum esse paratam [deuotam], ut tamen efficacior fiat congruum nobis uisum est, litteris sedis apostolice  uos monere, precepta  diuina et apostolice sedis instituta uiriliter peragere, et prohibita non tangere, sed cauere; nec cuiquam liceat unquam doctrinam Patrum deserere, et sacerdotali honore gaudere.

I. Perlatum est ad sedem apostolicam emersisse et denuo reuiuiscere prohibitum et funditus exstirpatum tam a sancto Damaso, quam a sancto Leone, uiris apostolicis, atque ab uniuersis synodali auctoritate episcopis, reprehensibilem atque oppido inolitum usum, eo quod quidam chorepiscopi  ultra modum suum progredientes , donum sancti Spiritus per  impositionem manuum tradant, et alia, que, solum pontificibus debentur, contra fas peragant: presertim  cum nullus ex septuaginta discipulis, quorum speciem in ecclesia gerunt, legatur donum Spiritus sancti per manus impositionem tradidisse. Quod autem solis apostolis, eorumque successoribus proprii sit officii tradere Spiritum sanctum, liber Actuum apostolorum  docet. In concilio uero Cesareensi ita de chorepiscopis habetur scriptum : Chorepiscopi quoque ad exemplum et formam septuaginta uidentur esse: ut comministri autem, propter studium quod erga pauperes exhibent, honorentur. Si enim meliores sanctioresque sanctis apostolis [uos] esse putatis, facite que illi non fecerunt, et superextollite uos illis. Si uero eiusdem ordinis estis, et equiparare uos uultis illis, nolite ea agere, que illi non egerunt: sed imitamini,  prout melius potestis, exempla et uestigia eorum. Illi autem, precipiente Domino, illisque denuntiante, ut illi et successores eorum tantummodo per manus impositionem traderent Spiritum sanctum, nulli unquam ex septuaginta tradere Spiritum sanctum per manus impositionem permiserunt, eis  scientes illicitum fore, dantes successoribus eorum exemplum, ne unquam talia presumerent. Unde in Actibus apostolorum scriptum est : Cum audissent apostoli qui erant Hierosolymis, quia recepit Samaria uerbum Dei, miserunt ad eos Petrum et Ioannem. Qui cum uenissent, orauerunt pro ipsis, ut acciperent Spiritum sanctum. Nec dum enim in quemquam illorum uenerat,  sed baptizati tantum erant in nomine domini Iesu. Tunc imponebant manus super illos, et accipiebant Spiritum sanctum. Non ergo  aliquem ex septuaginta, licet pauci essent apostoli, ad hoc opus perficiendum direxerunt, sed Petrum et Ioannem apostolos per manus impositionem tradere Spiritum sanctum miserunt: quorum uicem episcopi in ecclesia gerunt, et non chorepiscopi , qui septuaginta discipulorum formam ante prohibitionem eorum gerebant. Quod illi non fecerunt, uos facere nolite, ne dissimiles eis, et indigni eorum successione et ministerio esse uideamini: quia  qui non est mecum, aduersum me est: et qui non colligit mecum, dispergit .

 II. Si autem Petrus princeps apostolorum adiutores sibi asciuit Linum et Cletum, non tamen potestatem  pontificii, aut ligandi, aut soluendi eis normam tradidit, sed successori suo sancto Clementi, qui sedem apostolicam post eum, et potestatem pontificalem, tradente sibi beato Petro, tenere promeruit. Linus uero et Cletus ministrabant exteriora, princeps autem apostolorum Petrus uerbo et orationi insistebat: que non incongrue ad traditionem Spiritus sancti per manus impositionem pertinent. Unde et in Actibus apostolorum scriptum habetur : Non est equum, nos relinquere uerbum Dei, et ministrare mensis. Quapropter septuaginta electi sunt discipuli, qui exteriora peragerent, ipsi uero apostoli uerbo et orationi insisterent; inde et in Euangelio secundum Lucam scriptum est ita: Post hec autem designauit Dominus et alios septuaginta duos, et misit  illos binos ante faciem suam in omnem ciuitatem et locum, quo erat ipse uenturus. Et dicebat illis: Messis quidem multa, operarii autem pauci. Rogate ergo dominum messis, ut mittat operarios in messem suam. Ite. Ecce ego mitto uos sicut agnos inter lupos. Nolite portare sacculum, neque peram, neque calceamenta; et neminem per uiam salutaueritis. In quamcunque domum intraueritis, primum dicite: Pax huic domui. Et si ibi fuerit filius pacis, requiescet super illum pax uestra; sin autem, ad uos reuertetur. In eadem autem domo manete, edentes et bibentes que apud illos sunt. Dignus est enim operarius mercede sua. Nolite transire de domo in domum. Et in quamcunque ciuitatem intraueritis, et susceperint uos, manducate que apponuntur uobis, et curate infirmos qui in illa sunt, et dicite  illis: Appropinquabit in uos regnum Dei. In quamcunque autem ciuitatem intraueritis, et non receperint uos, exeuntes in plateas eius, dicite: Etiam puluerem qui adhesit nobis de ciuitate uestra, extergimus in uos. Tamen hoc scitote, quia appropinquabit regnum Dei. Dico uobis, quia Sodomis in illa die remissius erit quam illi ciuitati . Et in Mattheo euangelista est: Ecce ego mitto uos sicut oues in medio luporum. Estote ergo prudentes sicut serpentes, et simplices sicut columbe. Cauete autem ab hominibus. Tradent enim uos in conciliis, et in synagogis suis flagellabunt uos; et ad reges et presides ducemini propter me, in testimonium illis et gentibus. Cum autem tradent uos, nolite cogitare quomodo aut quid loquamini. Dabitur enim uobis in illa hora quid loquamini. Non enim uos estis qui loquimini,  sed spiritus Patris uestri qui loquitur in uobis. Tradet autem frater fratrem in mortem, et pater filium, et insurgent filii in parentes, et morte eos afficient. Et eritis odio omnibus propter nomen meum. Qui autem perseuerauerit usque in finem, hic saluus erit . Linum namque et Cletum nichil legitur unquam ex pontificali ministerio egisse potestatiue: sed quantum eis a beato Petro precipiebatur, tantum solummodo agebant. Nam et in canone legitur Niceno : Episcopum namque conuenit maxime quidem ab omnibus qui sunt in prouincia episcopis ordinari. Si autem hoc  difficile fuerit, aut propter instantem necessitatem, aut propter itineris longitudinem, a tribus tamen omnimodis in idipsum conuenientibus, et absentibus quoque pari modo decernentibus, et per scripta consentientibus, tunc ordinatio celebratur. Firmitas autem eorum que gerentur per unamquamque prouinciam, metropolitano tribuatur episcopo. Omnia quoque maxima concilia affirmant, eum non esse episcopum, qui minus quam a tribus episcopis, auctoritate etiam metropolitani, fuerit factus episcopus. Ideoque illos quos chorepiscopos uocatis, quia ab uno  fiunt episcopo, episcopos non esse, nec aliquid de pontificali priuilegio agere debere, perspicuum est. Quoniam si nomen non habent, quomodo officium possunt habere [facere]?  Si ergo episcopi non sunt, et presbyteri  esse despiciunt, quid erunt? Profecto quod ratione caret, aut nichil, aut parum prorsus est. Si quis de his amplius, et quod fieri non debeant, uoluerit scire, legat predictorum apostolicorum  decreta, et ibi reperiet. De quibus aliqua et hic inserere, dignum duximus.

III. Si Domini desideramus esse discipuli  , ipsius imitemur uestigia, ut de nobis dicatur: Ego sum pastor bonus, et agnosco oues meas, et uoco eas nominatim, et cognoscunt me mee, et reliqua . Et iterum, monente dominice uocis imperio, quo beatissimus apostolus Petrus trina repetitione mystice sanctionis imbuitur , ut Christi oues,  qui Christum amat, diligenter et cum magna cura pascat, quoniam ipsius sancte sedis  ipsius amore et reuerentia coarctamur, ut tante superstitionis, que nullius  fulcitur auctoritate, periculum  declinemus, ne beati magistri nostri Petri summi apostoli dilectio, qua se amatorem Dei esse testatus est, uana inueniatur in nobis: quoniam omnis negligenter pascens toties commendatum sibi dominicum gregem, conuincitur summum non amare pastorem, nec eius uelle se discipulum fieri, cuius exempla negligit imitari. Nam gratia prorsus maior acquiritur, si de commissis ouibus lucrum offerat domino sollicitudo pastoris. Nam et beatum Iacob, qui pro uxoribus diu seruierat,  dixisse meminimus : uiginti annis fui tecum: oues tue et capre steriles non fuerunt: arietes gregis tui non comedi, nec captum a bestia ostendi tibi: ego damnum omne reddebam, et quidquid furto perierat, a me exigebas. Die noctuque estu urebar et gelu, fugiebat somnus ab oculis meis. Si igitur sic laborat et uigilat, qui pascit oues Laban, quanto labore, quantisque uigiliis debet intendere, qui pascit oues Dei? Sed in his omnibus ipse nos instruat, qui pro suis dedit ouibus animam, et adiuuet nos, ut de his qui nobis commissi sunt, fructum multiplicem [multiplicet], ac mensuram supereffluentem ad eterna  gaudia reportare concedat: tantusque uos beati Petri apostolorum principis amor accendat, ut in ouili ipsius, cui omnes creature sunt tradite, omnes taliter errantes, et illicita atque prohibita presumentes, sanctis uestris studiis summo redintegrare cum desiderio festinetis, qualiter anime pretioso Christi sanguine redempte, eorum non depereant deceptione. Restat etiam, quod per ostium hi nequaquam subintrarunt, quia non habebant ostium per quod ingrederentur: quia  si nec episcopi sunt, et plusquam presbyteri esse ambiunt, per quod ostium intrabunt? cum hi tantum duo ordines in ecclesia legantur, nec amplius ad pastorale officium aliquod patet ostium, per quod pastor intret. Audite, fratres, non me, sed ipsam ueritatem dicentem  : Qui non intrat per ostium in ouile ouium, sed ascendit aliunde, ille fur est et latro, et reliqua. Cum etiam egregius predicator dicat: Fundamentum aliud nemo potest ponere preter id quod positum est: : predicta duo fundamenta in Ecclesia tantummodo posita inueniantur, quidquid amplius in his positum inuenitur, stare nullatenus poterit. Et ideo cum omnibus suis fundamentis, actionibus atque radicibus ut euellatur, necesse est, ita ut amplius nec pullulare, nec germinare ualeat. Non ergo generet, et non faciat uobis, fratres, toties repetita locutio fastidium: quia summa necessitas est sepius prohiberi quod toties illicite usurpatur: et quoniam ueritas sepius exagitata, magis splendescit in lucem; et quod toties repetendo admonetur, minus usurpatur. Super his enim multa iam ab antecessoribus nostris dicta sunt;  a quibus ipsi, sicut nunc a nobis, ita olim ab ipsis damnati et prohibiti sunt. Ideo sepius repetentes, omnes monemus, ut uitentur huiusmodi, et a talibus se abstineant, qui noluerint una cum eis a sacerdotali ministerio, ut rebelles, fieri alieni. Quod demum probare poterimus, si tales exstirpare, et  non eis fauere, decertaueritis; et ita in postmodum de tali re querela cessabit: quia contumelie studio fit [appetitur], quidquid interdictum toties usurpatur. Omnia hec decretalia, et cunctorum decessorum nostrum constituta, que de ecclesiasticis ordinibus et canonum promulgata sunt disciplinis, ita uobis et omnibus episcopis, ac cunctis generaliter sacerdotibus custodiri debere mandamus, ut si quis in illa commiserit, ueniam sibi deinceps nouerit denegari: quoniam occurreret ueritas, si falsitas displiceret. Et merito nos, qui summa ecclesie tenere debemus gubernacula, causa respicit; si silentio faueamus errori  . Data XIu Kalendas Augusti, Iustino [Iustiniano] sexto et Narsete uiris clarissimis consulibus  .





EPISTOLA IOANNIS PAPAE III, AD ERALDUM uIENNAE ANTISTITEM.


OBSERuATIO LABBAEI. Ioannes a Bosco monachus ord. Celestinorum, editor Bibliothece Floriacensis cenobii O. B., uulgauit perbreuem Ioannis III pape epistolam ad Edaldum uienne antistitem, que sic habet:

Ioannes episcopus Edaldo uiennensi, archiepiscopo.

De officiis missarum, de quibus in litteris uestris requisistis, sciat Charitas uestra quia uarie apud diuersas Ecclesias fiant; aliter enim Alexandrina Ecclesia, aliter Hierosolymitana, aliter Ephesina, aliter Romana facit: cuius morem et institua debet seruare Ecclesia tua, que fundamentum sancti habitus ab illa sumpsit. uenerabilis pallii usum per sanctum presbyterum uestrum Felicem tibi destinauimus  nolentes te priuari antiquo beati Petri munere: simul mittentes de capillis sancti Pauli, ut esset Ecclesie uestre illius intercessione solatium, per cuius discipulum suscepit primum religionis honorem. Et alia manu: Benedictio apostolorum uos ab imbre malignorum defendat.




ANNO DOMINI DLXXII.
S. MARTINUS DUMIENSIS EPISCOPUS BRACARENSIS.
.





NOTITIA DE SANCTO MARTINO EPISCOPO BRACARENSI.

 I. Inter eos uiros eruditos qui sancti Martini Bracarensis episcopi gesta litteris tradidere, cl. Mabillonius eminere nobis uidetur; ex quo proinde ceteris summatim pro instituti nostri ratione nonnulla hic describenda censuimus. Et primum quidem inquit  : »Martinum alii Pannonium a patria, alii Galliciensem  a prouincia Hispanica in qua degit, Dumiensem et Bracarensem alii a sedibus quibus episcopus prefuit, cognominarunt.« Ex his porro uiri docti uerbis nobis succurrit, quod in Baronio nostro Tamayus notauit  ; ipsum nempe res Hispanicas obiter tractantem, de unico Martino tres conflasse,  Galliciensem scilicet, Bracarensem et Dumiensem  . uerum si censor iste Hispanus ea nouisset que magnus Annalium ecclesiasticorum parens de suis illis notationibus in Tabulas ecclesiasticas premonitum lectorem uoluit, fortasse paulo mitius cum uiro maximo egisset. Sic igitur ille  : »Quod autem in nostris notis ad Romanum Martyrologium negatum est, Lucium esse passum sub uolusiano, ex Annalibus errorem corrige: sicque semper, cum uideris discrepare ab iisdem notis Annales, eas ex his emenda. Nunquam hactenus concessum doleo, ut easdem singulas recognoscerem.« Hac igitur generali regula adhibita, quam ipsemet Notationum auctor prescripsit, se ipsum iam dudum emendasse, neque Tamayo opus habuisse intelligimus. Agnouit enim  fuisse unum eumdemque Martinum Dumiensem et Bracarensem, ut ex Annalibus compertum habemus  ; qui nimirum primum fuerit monasterii Dumiensis episcopus, deinde tanquam metropolitanus concilio Bracarensi II presederit. Quod si alicubi etiam Galliciensem episcopum post Gregorium Turonensem  appellat, existimandus propterea eum sic nominasse, quod Bracara qua in urbe sedebat, Gallecie metropolis ordine censebatur.

II. uerum his missis, ut ad ea propius accedamus que sunt reliqua de presule nostro enarranda, e Pannonia digressus ille, in Orientem tum religionis tum litterarum discendarum gratia profectus est; unde postea redux in Galleciam peruenit, ut ex Gregorio Turonensi  et Isidoro Hispalensi  erudimur;  quorum prior disertius hec habet: »Martinus Galliciensis episcopus Pannonie ortus fuit, et exinde ad uisitanda loca sancta in Orientem properans, in tantum se litteris imbuit, ut nulli secundum suis temporibus haberetur. Exinde Galliciam uenit, ubi cum beati Martini reliquie portarentur, episcopus ordinatur.« Posterior uero: Martinus, inquit, Dumiensis monasterii sanctissimus pontifex, ex Orientis partibus nauigans, in Galleciam uenit.« Porro ut sancti antistitis Hispalensis uerba, quibus tum hic, tum in Chronico Sueuorum sub finem  , Martinum Dumiensis monasterii pontificem et episcopum uocat, rite percipiantur, animaduertendum presulem nostrum de quo loquimur, edificasse in Dumio, nobili Tarraconensis Hispanie oppido, uix uno milliari a  Bracara distante, illustre cenobium instituti Benedictini, ut concilium Toletanum X, anno 656 celebratum, perhibet hisce uerbis  : »Delatum est ad nos in conuentu sancti concilii . . . . testamentum gloriose memorie sancti Martini ecclesie Bracarensis episcopi, qui et Dumiense monasterium uisus est construxisse.«  Huiusmodi autem monasterium ex concilii Lucensis I decreto in sedem episcopalem erectum comperimus  eique familia regia, siue ut in aliis exemplaribus, familia seruorum sex attributa. Que tamen posterior lectio sic reformanda uidetur cum Harduino, ut legatur Familia Sueuorum pro seruorum uulgata. Testatur siquidem Isidorus  , Martinum cum in Galleciam peruenisset, »conuersis ab Ariana impietate ad fidem catholicam Sueuorum populis« cum Theodemiro eorum rege, »regulam fidei et sancte religionis constituisse, ecclesias confirmasse, monasteria condidisse, etc.« Quapropter Dumiensis cenobii ab eo constructi primus abbas et episcopus effectus, sibi assignate Familie regie siue Familie Sueuorum regimen sumpsisse dicendus uidetur. uerum  alio sensu synodi Lucensis uerba, Familia seruorum sex, interpretatur Garsias Loaysa  , sic inquiens: »Attribuitur ei tantum Familia regia, hoc est, regimen sanctorum monachorum; nam ipsi sunt ex regia familia; et alibi dicitur Familia seruorum, qui Christo regi summo dicati, studium omne in cultu religionis et pietatis collocant.« Cur porro non edisseruit interpres numerum illum sex in synodi contextu additum uerbis iis, Familia seruorum? Existimarim equidem pro sex  rescribendum undecim  ut intelligatur Christi: qua quidem restitutione admissa, proba uideri queat Garsie sententia, ut synodi locus accipiatur de Familia seruorum Christi.

III. Utcunque autem res se habeat, Martinus episcopali  charactere insignitus, antequam sedem Bracarensem obtinuisset, concilio Bracarensi I subscripserat  , quod male in editis ordine II inscribitur; adeoque, ut recte arguit Mabillonius  »si acta synodi Lucensis I conferantur cum synodo Bracarensi I anno 3 regis Theodemiri siue Christi 563 habita, cui Martinus iam episcopus Dumiensis subscripsit; facile intelligemus concilium Bracarense I posterius esse Lucensi itidem I, in quo Martino abbati Dumiensi episcopalis dignitas et ditio concessa est.« Deinceps uero metropolite Bracarensi Lucretio decedenti suffectus perhibetur antistes noster Dumiensis: quo autem anno, haud satis liquet. Hanc certe nouam dignitatem dudum consecutus fuisse existimandus anno 572, quo prefuit concilio Bracarensi II quod perperam  in editione Labbeana dicitur III  . Denique post plurima uirtutum insignia quibus Dei Ecclesiam illustrauit, in celos migrauit. Eius obitum Gregorius Turonensis anno 5 Childeberti II consignat  ; adeoque supremum diem clauserit beatissimus presul anno 580, in quem iuxta communiorem sententiam  incidit annus 5 Childeberti iunioris. Sic Mabillonius  . Qua de re uidesis Pagium  et Bollandianos  . Eius dies festus celebratur die 20 Martii. Exstat apud Fortunatum  luculentum carmen cui premittitur epistola eidem Martino inscripta, ubi preclare eius gesta miris laudibus exornantur. De eo item refert alia nonnulla, preter superius allata, Gregorius Turonensis  .

Iu. Plura exstant ipsius ingenii monumenta: »In his, inquit Mariana  , quoniam crebris sententiis et styli acumine ad Senece similitudinem proxime accedit, duo libri De moribus, et De differentia quatuor uirtutum cardinalium, eius philosophi nomine inter reliqua eius opera circumferuntur.« Septem itaque beati huius presulis typis excudenda tradidimus opuscula, que in antea editis diuulsa habebantur. Eorum  primum inscribitur Formula honeste uite, prout illud ex auctoris sententia laudant Trithemius  et Sigebertus  . Idem tamen se legisse testatur sanctus Isidorus sub titulo De differentiis quatuor uirtutum  ; cui proxime accedit anonymus Mellicensis  . Huiusmodi libellum dicauit auctor Mironi regi Gallicie: quam nuncupatoriam epistolam uelut adhuc ineditam Dacherius in suo Spicilegio euulgauit  ; cum iam pridem eam edidisset Pictauis anno 1544 Elias uinetus, et quidem alicubi emendationem, ut ex collatione ab editore Dacheriano instituta constat. Prodiit uero libellus idem absque prefatione tum inter  opera Gilberti Cognati anno 1562, Basilee, tum in heroicis et ecclesiasticis Questionibus Bethii Eponis, Duaci, anno 1581.

Opusculum istud excipit alterum De moribus, cura Leodegarii a Quercu anno 1556, Parisiis, in lucem emissum. Utrumque porro excusum exstat in bibliotheca PP. Lugdunensi  , ut alias editiones omittamus. Que uero sequuntur reliqua quinque, Pro repellenda iactantia, De superbia, Exhortatio humilitatis, De ira et De Pascha, ex codicibus manu exaratis descripsit ediditque Ioannes Tamayus Salazar in suo Martyrologio Hispano  , unde illa desumpsimus, subiectis nonnullis coniecturis, quibus melior lectio fortasse alicubi reddatur. Denique septem hisce opusculis subdidimus eiusdem sancti Martini carmina  tria, que Sirmondo accepta referimus  , quorum prius Gregorio Turonensi memoratur his uerbis  : »uersiculos, inquit, qui super ostium sunt a parte meridiana in basilica sancti Martini, ipse  composuit.« Qui quidem Gregorii locus cl. editori haud succurrit. Porro non est cur hic disseramus neque de Sententiis patrum Aegyptiorum ab auctore nostro ex Greco Latine redditis, quas in uitis Patrum edidit Rosweydus; neque de Collectione canonum orientalium ex Grecis synodis, quorum item Latinam uersionem idem elucubrauit; de qua uero Collectione plura uideas apud Fabricium  .



SANCTI MARTINI DUMIENSIS EPISCOPI BRACARENSIS OPUSCULA SEPTEM





OPUSCULUM PRIMUM. FORMULA HONESTAE uITAE. 



AD MIRONEM REGEM GALLICIAE [a 1Kb] .

 Gloriosissimo ac tranquillissimo, et insigni catholice fidei predito pietate, Mironi regi Martinus humilis  episcopus. Non ignoro, clementissime rex, flagrantissimam animi tui sitim sapientie insatiabiliter  poculis inhiare, eaque te ardenter quibus moralis [a 1Kb] scientie riuuli manant, fluenta requirere. Et ob hoc humilitatem meam tuis sepius litteris admones, ut Dignationi tue crebro aliquid per epistolam scribens aut consolationis aut exhortationis alicuius, et qualiacunque sint dicta offeram [b 1Kb] . Sed quamuis hoc a me exigat laudabile tue pietatis studium, scito tamen tenuitatis mee insolentem continuo a cautis impingi propteruiam, si regalis reuerentie grauitatem aut assiduis aut uilibus, ut libet, dictis adiungam. Et ideo ne aut ego licentia pie inuitationis abuterer loquendo, aut uestro magis desiderio obsisterem reticendo, libellum hunc nulla sophismatum ostentatione politum, sed planitie pure simplicitatis excerptum, capacibus fidenter auribus obtuli recitandum. Quem  non uestre specialiter instituo potestati, cui naturalis sapientie sagacitas presto est, sed generaliter his conscripsi, quos ministeriis tuis astantes hec conuenit legere, intelligere et tenere. Titulus autem libelli est: Formula uite honeste; quem idcirco tali uolui uocabulo superscribi, quia non illa ardua et perfecta, que a paucis et peregregiis Deicolis patrantur, instituit; sed ea magis commonet, que et sine diuinarum Scripturarum preceptis, naturali tantum humane intelligentie lege etiam a laicis recte honesteque uiuentibus ualeant adimpleri.

Quatuor uirtutum species multorum sapientium sententiis definite sunt, quibus animus humanus componi ad honestatem uite possit. Harum prima est prudentia; secunda magnanimitas; tertia, continentia;  quarta, iustitia. Singule tibi in officiis que subsunt, annexe sunt, ac bene moratum uirum efficiunt.



CAPUT PRIMUM. De prudentia.

Quisquis prudentiam sequi desideras, tunc per rationem recte uiues, si omnia prius existimes et perpenses, et dignitatem rebus non ex opinione multorum, sed ex earum natura constituas. Nam scire debes quia sunt que uideantur esse bona et non sunt, et sunt que uideantur non bona esse et sunt. Quecunque autem ex rebus transitoriis possides, non mireris, nec magnum existimes quod caducum est; nec apud te que habes tanquam aliena seruabis,  sed pro te tanquam tua dispenses et utaris. Si prudentiam amplecteris, ubique idem eris; et prout rerum ac temporum uarietas exigit, ita te accommodes tempori; nec te in aliquibus mutes, sed potius aptes: sicut manus que eadem est, et cum in palmam extenditur, et cum in pugnum astringitur. Prudentis proprium est examinare consilia, et non cito facili credulitate ad falsa prolabi. De dubiis non definias, sed suspensam teneas sententiam. Nihil inexpertum affirmes, quia non omne uerisimile statim uerum est; sicut et sepius quod primum incredibile  uidetur, non continuo falsum est. Crebro siquidem faciem mendacii ueritas retinet. Crebro mendacium specie ueritatis occulitur. Nam sicut aliquando tristem frontem amicus, et blandam adulator ostendit; sic uerisimilitudine coloratur ueritas et ut fallat uel subrepat, coloratur. Si prudens esse cupis, in futurum, prospectum intende; et que possunt contingere, animo tuo cuncta propone. Nihil tibi subitum sit, sed per otium ante conspicies. Nam qui prudens est, non dicit: Non putaui quidem hoc fieri; quia non dubitat, sed exspectat; nec suspicatur, sed cauet. Cuiuscunque facti causam require: cum initia inueneris, exitus cogitabis. Scito te in quibusdam debere perseuerare, quia cepisti: quedam uero nec incipere, in quibus perseuerare sit noxium. Prudens  fallere non uult, falli non potest. Boni est uiri, etiam in morte neminem fallere. Opiniones tue iudicia sint. Cogitationes uagas et inutiles, et uelut somnio similes, non recipies; quibus si animus tuus se oblectauerit, cum omnia disposueris, tristis remanebis: sed cogitatio tua stabilis, et certa sit; siue deliberet, siue querat, siue contempletur, non recedat a uero. Sermo quoque tuus non sit inanis, sed aut suadeat, aut moneat, aut consoletur, aut precipiat. Lauda parce, uitupera parcius. Nam similiter reprehensibilis est nimia laudatio, ut immoderata uituperatio. Illa siquidem adulatione, ista malignitate suspecta est. Testimonium ueritati, non amicitie reddes. Cum consideratione promitte plenius que promiseris presta. Si prudens est animus tuus,  tribus temporibus dispensetur. Presentia ordina, futura preuide, preterita recordare. Nam qui nil de preterito cogitat, perdit uitam, qui nil de futuro premeditatur, in omnia incautus incidit. Proponas in animo tuo futura mala et bona ut illa sustinere possis et ista moderari. Non semper in actu sis, sed interdum animo tuo requiem dato: et requies ipsa plena sit sapientie studiis, et cogitationibus bonis: nam prudens nunquam otio marcet. Habet autem aliquando remissum animum, nunquam solutum. Accelerat tarda, perplexa expedit, dura mollit, exequat ardua. Scit enim quid qua uia aggredi debeat: et distincte cuncta uidet. Consilium peritorum, ex apertis obscura estimat, ex paruulis magna, ex proximis remota, ex partibus tota. Non te moueat  dicentis auctoritas, nec quis, sed quid dicat, intendito. Nec quam multis, sed qualibus placeat, cogita. Id quere quod inuenire possis. Id disce, quod potes scire. Id opta, quod optari coram bonis potest. Nec altiori te rei imponas, in qua tibi stanti tremendum, ascendenti cadendum sit. Consilia tibi salutifera aduoca. Cum tibi alludit uite prosperitas, tunc te uelut in lubrico retinebis ac sistes, nec tibi dabis impetus liberos, sed circumspicies quo eundum sit, uel quousque.



CAPUT II. De magnanimitate.


Magnanimitas uero, que et fortitudo dicitur, si insit animo tuo, cum magna fiducia uiues liber, intrepidus, alacer. Magni animi hominis bonum est non uacillare, constare sibi, et finem uite intrepidus exspectare. Nil aliud magnum in rebus humanis, nisi animus magna despiciens. Si magnanimus fueris, nunquam iudicabis tibi contumeliam fieri. De inimico dices: Non nocuit mihi, sed animum nocendi habuit; et cum illum in potestate tua uideris, uindictam putabis, uindicare potuisse. Scito enim honestum et magnum genus uindicte esse ignoscere. Neminem susurro appetas, neminem suffodias, palam aggredere. Non geres, conflictum nisi indixeris; nam  fraudes et doli imbecillum decent. Eris magnanimus, si pericula nec appetas, ut temerarius, nec formides, ut timidus; nam nil timidum facit animum, nisi reprehensibilis uite conscientia. Mensura ergo magnanimitatis est, nec timidum esse hominem, nec audacem.



CAPUT III. De continentia.

Continentiam uero si diligis, circumcide superflua et in arctum desideria tua constringe. Considera tecum, quantum natura poscat, et non quantum cupiditas expetat. Si continens fueris, eo usque peruenies, ut te ipso contentus sis. Nam qui sibi ipsi satis est, cum diuitiis natus est. Impone concupiscentie  tue frenum et modum, omniaque blandimenta que occultam uoluptatem trahunt, reiice. Ede citra cruditatem, bibe citra ebrietatem. Obserua ne in conuiuio aut in qualibet uite communitate, quos non imitaberis, damnare uidearis. Nec presentibus deliciis inherebis, nec desiderabis absentes. uictus tibi ex facili sit, nec ad uoluptatem, sed ad cibum accede. Palatum tuum fames excitet, non sapores. Desideria tua paruo redime, quia hoc tantum curare debes, ut desinant: atque quasi ad exemplar compositus diuinum, a corpore ad spiritum, quantum potes, te festina reducere. Si continentie studes, habita non amene, sed salubriter: nec dominum esse uelis notum a domo, sed domum a domino. Non tibi ascribas quod non eris, nec quod  es; nec maius quam es uideri uelis. Hoc maius obserua, ne paupertas tibi immunda sit, nec parcimonia sordida, nec simplicitas neglecta, nec lenitas languida; et si tibi res exigue sunt, non tamen sint anguste. Nec tua defleas, nec aliena mireris. Si continentiam diligis, turpia fugito ante quam accedant; nec quemquam alium uereberis plus quam te. Omnia tolerabilia preter turpitudinem crede. A uerbis quoque turpibus abstineto, quia eorum licentiam imprudentiam nutrit. Sermones utiles magis quam facetos et amabiles ama, rectos potius quam obsecundantes. Miscebis interdum seriis iocos, sed temperatos, et sine detrimento dignitatis ac uerecundie. Nam reprehensibilis risus est, si immodicus, si pueriliter  effusus, si muliebriter fractus. Odibilem quoque hominem facit risus, aut superbus, aut clarus [An elatus?], aut malignus et furtiuus, aut alienis malis euocatus. Si ergo ipsos iocos exigis, hoc quoque dignitate sapientie gere, ut te nec grauent tanquam asperum, nec contemnant tanquam uilem. Non erit tibi scurrilitas, sed grata urbanitas. Sales tui sint sine dente, ioci sine uilitate, risus sine cachinno, uox sine clamore, incessus sine tumultu: quies tibi, non desidia erit; et cum ab aliis luditur, tu sancti aliquid honestique tractabis. Si continens es, adulationes euita: sitque tibi tam triste laudari a turpibus, quam si lauderis ob turpia. Letior esto, quoties displices malis, et malorum de te existimationes malas, ueram tui laudationem ascribe. Difficillimum  continentie opus est, assentationes adulatione repellere, quarum sermones animum uoluptate resoluunt. Nullius per assentationem amicitiam merearis, nec ad tuam promerendam per hanc aditum pandas. Non eris audax, nec arrogans: submittes te, non proiicies; grauitate seruata, admoneberis libenter, et reprehenderis patienter. Si merito obiurgabit aliquis, scito quia profuit; si immerito, scito quia prodesse uoluit. Non acerba, sed blanda timebis uerba. Esto uitiorum fugax ipse; aliorum uero neque curiosus scrutator, neque acerbus reprehensor, sed sine exprobratione correptor, ita ut admonitionem hilaritate preuenias, et errori facile ueniam dato. Nec extollas quemquam, neque deiicias. Dicentium esto tacitus auditor, audientium  promptus receptor. Requirenti facile responde, contemnenti facile cede: ne in iurgia exsecrationesque discedas. Si continens es, animi tui motus corporisque obserua, ne indecori sint. Nec illos ideo contemnas quia latent; nam nil differt, si nemo uideat, cum tu ipse illos uideas. Mobilis esto, non leuis; constans, non pertinax. Alicuius rei scientiam habere te nec ignotum sit, nec molestum. Omnes tibi pares facies: sed inferiores superbiendo non contemnes. Superiores, recte uiuendo, non metuas. In reddenda officiositate, neque negligens, neque exactor appareas. Cunctis esto benignus, nemini blandus, paucis familiaris, omnibus equus. Seuerior esto in iudicio quam sermone, uita quam uultu: cultor clementie, detestator seuitie, bone fame, neque tue seminator,  neque aliene inuidus. Rumoribus, criminibus, suspicionibus minime credulus uel malignus, sed potius his qui per speciem simplicitatis ad nocendum aliquibus subrepunt, oppositissimus. Ad iram tardus, ad misericordiam pronus, in aduersis firmus, in prosperis cautus et humilis: occultator uirtutum, sicut alii uitiorum. uane glorie contemptor, et bonorum quibus preditus es, non acerbus exactor. Nullius imprudentiam despicias. Rari sermonis ipse, sed loquentium patiens. Seuerus, non seuus; sed hilarem non aspernens. Sapientie cupidus et docilis: que nosti, sine arrogantia postulanti imparties; que nescis, sine occultatione ignorantie tibi postula impartiri. Non conturbabit sapiens mores publicos, nec  populum in se uite nouitate conuertet. Iustitie post hec uirtus est.



CAPUT Iu. De iustitia.

Quid est iustitia, nisi nature tacita conuentio, in adiutorium multorum inuenta? Iustitia non nostra constitutio, sed diuina lex est, uinculum societatis humane. In hac non est quod estimemus quid expediat: expedit tibi, quidquid illa dictauerit. Quisquis ergo hanc sectari desideras, Deum time prius et ama, ut ameris a Deo. Amabilis eris Deo, si in hoc illum imitaberis, ut uelis omnibus prodesse, et nulli nocere. Et tunc te iustum uirum appellabunt omnes, sequentur, uenerabuntur et diligent. Iustus enim ut sis, non solum non nocebis, sed etiam nocentes prohibebis:  nam nil nocere, non est iustitia, sed abstinentia alieni est. Ab his ergo incipe, ut non auferas, ut ad maiora proueharis, et aliis ablata restituas. Raptores quoque ipsos ne aliis timendi sint, castiga et cohibe. Ex nulla uocis ambiguitate controuersiam nectes, sed animi qualitatem speculare. Nihil tibi intersit, an firmes, an iures [a 1Kb] . De fide et religione scias agi, ubicunque de ueritate tractatur: nam si iureiurando Deus inuocetur, et non inuocanti testis est, amen non transies ueritatem, ne iustitie transeas legem. Quod si aliquando coarcteris uti mendacio, utere non ad falsi, sed ad ueri custodiam [b 1Kb] ; et si contigerit fidelitatem mendacio redimi, non mentieris, sed potius excusaberis: quia ubi honesta causa est, iustus secreta non prodit, tacenda enim  tacet, loquenda loquitur: atque illi aperta, et secura tranquillitas, ut dum alii uincantur a malis, uincantur ab illo mala. Hec ergo si studere curaueris, letus et intrepidus cursus tui finem exspectabis, prospicies hec tristia huius mundi hilaris, tumultuosa quietus, extrema securus.



CAPUT u. De mensura et moderatione prudentie.

His ergo institutionibus obseruatis, quatuor uirtutum species perfectum te facient uirum, si mensuram rectitudinis earum equo uiuendi fine seruaueris. Nam si prudentia terminos suos excedat, callida et pauida commiseris, inuestigator latentium, et scrutator qualiumcunque noxarum ostenderis, notaberis timidus, speciosus [forte, suspiciosus], attentus, semper  aliquid querens, semper aliquid timens, semper aliquid dubitans, et subtilissimas suspiciones suas ad animi tui apprehensionem impingas. Monstraberis digito astutia plenus, uersipellis, et simplicitatis inimicus, contemplatorque culparum, et postremo uno nomine uocaberis a cunctis, malus homo. In has  ergo maculas prudentia immensurata perducet. Quicunque in illa mediocri lance persistit, nec obtusum in se aliquid habeat, nec uersutum.



CAPUT uI. De moderanda fortitudine.

Magnanimitas autem si se extra modum suum extollat, faciet uirum minacem, inflatum, turbidum, inquietum: et in quascunque extollentias dictorum actorumque, neglecta honestate, festinum; qui momentis omnibus supercilia subrigens, et bestiarius etiam quieta excitat, alium ferit, alium fugat. Sed quamuis audax sit impugnator, tamen multa extra se ualentia ferre non poterit. Sed aut miserum appetit finem, aut erumnosam sui memoriam derelinquit. Mensura ergo magnanimitatis est, nec timidum esse  hominem, nec audacem.



CAPUT uII. De modo temperantie.

Continentia deinde his terminis astringat: caue ne parcus sis, ne speciose et timide manum contrahas. Ne in minimis quoque speculum ponas. Nam talis et tam circumcisa uilis putabitur integritas. Hac ergo mediocritatis linea continentiam obseruabis, ut nec uoluptati deditus, prodigus et luxuriosus appareas nec auara tenacitate sordidus aut obscurus exsistas.



CAPUT uIII. Qualiter sit moderanda iustitia.

Iustitia postremo eo mediocritatis tibi itinere regenda  est, ut nec ductu iugiter [Al. turpiter] leui immotam semper animi rationem negligentia subsequatur. Dum neque de magnis, neque de minimis errantium uitiis corrigendi curam geris, sed neque licentiam peccandi, aut illudentibus tibi blande, aut illudentibus proterue permittis, neque rursus nimia rigiditate et asperitate, nil uenie aut benignitati reseruans, humane societati durus appareas. Ita ergo iustitie regula tenenda est, ut reuerentia discipline eius neque nimia negligentie communitate despecta uilescat, neque seueriori atrocitate diuturna gratiam humane amabilitatis amittat.



Conclusio premissorum.

Si quis ergo uitam suam ad utilitatem non tantum  pariat, sed multorum inculpabiliter componere desiderat, hanc predictarum uirtutum formulam pro qualitatibus temporum, locorum, personarum atque causarum sequatur: eo mediocritatis insistens, quo per abrupta altrinsecus precipitia, aut ruentem corporis deuitet insaniam, aut efficientem puniat ignauiam [c 1Kb] .





OPUSCULUM II. LIBELLUS DE MORIBUS. *

 I. Omne peccatum actio est. Actio autem omnis uoluntaria est tam honesta quam turpis; ergo uoluntarium est omne peccatum. Tolle excusationem; nemo peccat inuitus. Educatio et disciplina mores faciunt; et id unusquisque sapit, quod didicit. Itaque bona consuetudo excutere debet quod mala instruxit. Nihil interest quo animo facias quod fecisse uitiosum est, quia facta cernuntur, animus uero non uidetur. Nulla autem laus est non facere quod facere non possis. Quid homini est inimicissimum? Homo. Libenter feras quod necesse est; dolor patientia uincitur. Exspecta quo nunquam peniteas. Non quam multis placeas, sed qualibus stude. In hoc tantum incumbe, ut libentius audias quam loquaris. Multos uitam differentes mors iuncta preuenit. Itaque omnis dies  uelut ultimus iudicetur. Tristitiam, si potes, ne admiseris; sin minus, ne ostenderis. Amicos secreto admone, palam autem lauda. uerba rebus, non personis estimanda sunt. Oratorem te puta, si tibi ante omnes quod oportet persuaseris. Ut licentiosa mancipia animi, imperio cerce linguam, uentrem et libidinem. Quod tacitum esse uelis, nemini dixeris. Si tibi non imperasti, quomodo ab alio silentium speras? Ridiculum est aliquem odio nocentis innocentiam perdere.

II. Monstro similis est auaritia senilis. Quid enim stultius est, quod dici solet, quam uia deficiente uiaticum augere? Omnes infantes terra nudos excipit. Non pudet te fortius nasci quam uiuere? Quid dulcius quam habere amicum cum quo audeas ut tecum  omnia loqui? Magnarum uirium est negligere ledentem. Quid sis interest, non quid habeas. Nondum es felix si te turba non deriserit. Si uis beatus esse, cogita hoc primum, contemnere et contemni. Prius quam promittas deliberes; et cum promiseris, facias. Id agas, ne quis merito te oderit; et si nullos inimicos tibi faciet iniuria, multos facit inuidia. Solitudinem queret, qui uult cum innocentibus uiuere; optimus ergo animus et pulcherrimus cultor Dei est. Abstinebis ab alieno matrimonio. Prestabis parentibus pietatem, cognatis indulgentiam, omnibus equitatem. Deuitabis crudelitatem, et ministram crudelitatis iram. Non aliter uiuas in solitudine, aliter in foro. Nihil petas, quod negaturus fuisti: nichil negabis, quod petiturus fuisti. Pacem cum hominibus habebis,  cum uitiis bellum. Hoc habet omnis affectus, ut in quod ipse insanit, in id putet etiam ceteros furere. Maximum in eo uitium est, qui non melioribus uult placere, sed pluribus. uis omnibus esse notus? prius effice ut neminem noueris. Bonum est non laudari, et esse laudabilem. Stultum est timere quod uitare non potes.

III. Male opinentur de te homines, sed mali. Malis  displicere, est laudari. Male de te loquuntur homines, bene autem loqui nesciunt; non quod merearis, sed quod solent ipsi. Homines de te mala loquuntur? Si merito, non quod loquuntur molestum est, sed quod non mentiuntur. Si immerito? Innocentia mea nunc maxime gaudeo; apparet enim illos uera obiecturos, si possent. Non es in patria tua? Patria tua est, ubicunque bene es; illud enim per quod bene est, non est in loco, sed in homine. Nihil magnum, nisi magno animo despicias. Que sunt maxime diuitie? Non desiderare diuitias. Quis plurimum habet? Is qui minimum cupit. Quid est dare beneficium? Deum imitari. Honestius est cum iudicaueris amare, quam cum amaueris iudicare. Dissensio ab alio incipiat, a te autem reconciliatio. Succurre paupertati  amicorum, imo occurre. Amicos secunde res parant, aduerse certissime probant. Peiora sunt tecta odia quam aperta. Itaque te minus loquax inimicus offendit quam tacitus. Mira ratio est, que non uult predicari quod gaudet intellegi. Ignosci amat, qui quod odit ostendit. Eleemosyna non tam accipientibus quam dantibus prodest. Et spes premii solatium sit laboris. Que est maxima egestas? Auaritia. Pecunie imperare oportet, non seruire. Nullum conscium peccatorum tuorum magis timueris quam temetipsum. Alium potes effugere, te autem nunquam. Quis est pauper? Qui sibi uidetur. Qui a multis timetur, multos timet. Infelicem erige, submitte felicitatem. uera felicitas innocentia est. Nequitia ipsa sui pena est. Mala conscientia sepe tuta  est, secura qui exitum cogitabit. Beneficii accepti nunquam oportet obliuisci; dati, protinus.

Iu. Inhonesta uictoria est, suos uincere. Satis est penarum, potuisse punire. Inimicitias tarde suscipe, amicitias exerce moderate. Simultates depone. Imago animi, sermo est. Qualis uir, talis oratio. Magna res est uocis et silentii temperamentum. Qui equo animo malis immiscetur, malus est. Neminem laudaueris, neminem cito accusaris: semper puta te cum diis testimonium dicere. uitium est omnia credere, uitium nichil credere. Utendum est diuitiis, non abutendum. Nullum putaueris locum sine teste. Ex cusationem querere, uitium. Fortior est qui cupidi tatem uincit quam qui hostem subiicit. Est difficillimum, se ipsum uincere. Inique irascitur, qui suis  irascitur. Amare sic incipe, tanquam non liceat desinere. Magnarum rerum etiam si successus non fuerit, honestus est ipse conatus. Nobilitas animi est generositas sensus; nobilitas corporis, generosus animus. Honestior est quem senectus ad otium retulit, quam quem in otio inuenit, et tunc incipit laborare. Turpe spectaculum prebet animus eger. Nunquam sit tristis facies tibi in commodo alterius.  Homo sum: quomodo deuitabo secundarum rerum inuidiam? Si felicitatem iactaueris, cum multis diues eris. Quomodo optime potentiam tuebor? Impotentia occasionis. Locum tenet innocentie proximum confessio. Ubi confessio, ibi remissio. Ire seueritas in uitio est. Boni iudicis est dispensare, non tantum quid damnandum sit, sed quatenus. Proximus iustitie modus, seueritas.

u. Quietissimam uitam agerent homines in terris, si hec duo uerba a natura omnium rerum tollerent, meum et tuum. Qui paupertatem timet, timendus est. uires tuas amici magis sentiant beneficiis quam iniuriis. Pecunia non satiat auaritiam, sed irritat. Homo semper indigens pecunia, scit cum eius moribus conuenire. Mihi crede, non potes diues esse  et felix. Auribus frequentius quam lingua utere. Quidquid dicturus es, ante quam aliis, dixeris tibi. Nihil interest inter iratum et insanum, nisi unus dies: alter non semper irascitur, alter semper insanit. Facillime bonus fueris, si ea uitaueris que uituperaueris. Cum alienos timueris, te ipsum uerere: nam sepe sine aliis esse potes, sine te nunquam. Si bene te instruxeris, pudeat deteriora facere. Quod persuaseris erit diuturnum, quod cegeris erit in occasione. Alteri semper ignoscito, tibi ipsi nunquam. Tantum ad uirtutem adiicies, quantum ex uoluptate abstraxeris. Stultum est somno deiectari, et quasi mortem moliri. Bonis nocet, qui malis parcit. Multi cum aliis maledicunt, sibi ipsis conuicium faciunt. Nihil turpius quam qui obiicit  alteri; sibi obiiciendum. Ut licentiosa mancipia animi, imperio rege linguam, libidinem, uentrem; cupiditatemque comprime: si non potes, paululum remitte. Sepe ea que sanari ratione non poterant, sanata sunt tempore. Qui propter pecunie amorem et libidinum moritur, ostendit se nunquam sui causa uixisse. Turpia ne dixeris, paulatim enim pudor per uerba discutitur. Sic habita, ut potius laudetur dominus quam domus: consuetudinaria res est innocentia. Non damnatio, sed causa hominem turpem  facit. Merito damnari, pena est; damnatio immerita, damnantis est calamitas.

uI. Si aliquid cogitaueris, cito apparebit conuersantibus. uideri uis ab omnibus? nunquam bone honestatis simulatio longa est. Quod de alienis tractas, ex tuis iudices. Multi sunt obligandi, pauci offendendi; nam memoria beneficiorum facilis est, iniuriarum tenax. Obiurgationi semper aliquid blande admisce; facilius enim penetrant uerba que molli uadunt uia, quam aspera; nemo enim se mutat, quia mutari se desperet. Quoties scribens aliquid dicturus es, scito morum tuorum te hominibus chirographum dare. Qui in seruos irascitur et crudelis est, satis ostendit potestatem aduersus alienos sibi defuisse. Qui nescit tacere, nescit loqui. Facilius est  pauperi contemptum effugere quam diuiti inuidiam. Bonus fruitur bona conscientia. Malis hominibus tutissimum est cito fugere. Nulla pusilla domus, que multos amicos capit. Scire uti paupertate, maxima felicitas. Acuit intentio, frangit animum remissio. Nunquam scelus scelere uincendum est. Bonus uir est qui eo perduxit affectu animum, ut non tantum peccare non uelit, sed etiam non possit. Regnantibus peius multo periculum quam his qui iudicantur; hi enim singulos timent, illi uniuersos. Nunquid fortis fortem se gloriabitur, quem corporis egritudo efficit infirmum? Nunquid diues in opibus suis gloriabitur, cuius spem fur uel tyrannus abrupit? Nunquid nobilitas gloriabitur affecta, nonnunquam indignis et miserabilibus seruiens? Diabolus aliquando se gloriabatur  interfectorem tue misericordie, nunc intergemiscit socios tue beatitudinis. Fugienda sunt omnibus modis et abscindenda igni ac ferro, totoque artificio separanda, languor a corpore, imperitia ab animo, luxuria a mente, a ciuitate seditio, a domo discordia, a cunctis rebus intemperantia. Dixit quidam, amicorum omnia esse communia, et amicum se ipsum esse alterum. Duorum temporum maxime habendam curam, et eorum que acturi sumus, et eorum que gessimus. Post Deum ueritatem colendam, que sola homines diis proximos facit.





OPUSCULUM III. PRO REPELLENDA IACTANTIA [a 1Kb] . 

 I. Multa sunt uitiorum genera, quibus humana fragilitas infestatur, et quorum uulneribus pene omnes homines sauciantur. Nam, ut dicam pauca de multis aliis: qui ab iracundia uincitur, cedibus, homicidiis, clamori ac seditioni deseruit. Alius qui auaritia impellitur, inhumanitatem, rapacitatem, falsa testimonia, uiolentias, periuria, furta, mendacium et fraudationes exercet. Alius qui a libidine  sordidatur, turpiloquiis, ludibriis, scurrilitatibus, adulteriis et fornicationibus succumbit. Alius qui gule ingluuie superatur, comessationibus, crapule, ebrietati deseruit. Et ut non multa prosequar, quecunque memorare perlongum est, cum singulos homines constet: unus inter hec omnia morbus est, qui conditionis sue non singillatim quosdam, sed congregatim cunctos addicit; et cum cetera uitia  particulatim sibi uindicent quos uicerint, hoc unum non nisi omnibus dominari contentum est. Id autem est inane laudis studium, quod Greci , Latini uanam gloriam seu iactantiam uocant. Quod quale sit malum, et quomodo uniuersos uulneret, dicam.

II. Cum in omnibus huius uite studiis, aliqua plus, aliqua minus humano generi placeant, nichil magis delectabilius ab omni homine quam studium humane laudis appetitur. Et alia quidem quamuis ardentissima cupiditatis ambitione sunt acquisita; tamen postquam haberi ceperint, ipso quotidiano sui usu, quamuis magna sint, continuo fastidiuntur. At uero inane hoc uane glorie desiderium tanto amplius queritur, quanto amplius inuentum est: ita ut nichil ex omni opere plus homo cupiat quam laudari;  nec aliud aliquid gratius sibi existimet reddi, quam si quis illum quasi gloriosum fuerit admiratus. Hoc ergo reges, hoc iudices, hoc urbani, hoc rustici, hoc uiri, hoc femine, pueri, adolescentes, iuuenes et senes hoc ambiunt. Omnes laudari uolunt, quamuis false laudentur. Nam pueri adolescentum sibi ingenium uindicant, adolescentes iuuenum in se fortitudinem mentiuntur, iuuenes senum sibi prudentiam ascribunt: senes, quia ulterius ire non possunt, redeuntes retro, gloriam sibi exigunt de transactis; femine, quamuis sexu non possunt, animo se tamen uirilitatis extollunt; rustici urbanos uideri se gestiunt; iudices hoc sibi querunt deferri, quod regibus; reges hoc se somniant posse, quod Deus. Atque ita dum singuli se plus uolunt uideri quam sunt,  gloriam laudis que soli Deo ueraciter debetur hostiliter depredati sunt. Et quod ad summum nefas pertinet, hinc illud sacrilegium exoritur blasphemum, ut quia totum quod laudis est homo diripit, nichil aliud Deo nisi sola uituperatio relinquitur. Excessit mensuras suas genus humanum, dum neminem inuenias qui non ita mirari se uelit ut Deus. Quis ergo modus potest esse talibus, a quibus et celum est pignoratum, ad cuius altitudinem nisi quis fuerit humilis, non attingit?

III. His autem a quibus id quod supernum est usurpatur, ut mihi uidetur, nichil aliud remanet quam infernum. Non enim habent quo ascendant; quia semper ascendendo, hoc illis tantum superest, quod descendant. Omnes enim ad gloriam, nec tamen una  uia concurrunt; alii enim de acceptis honoribus laudem cupiunt, alii de relictis; quidam auro elati, quidam panno uilissimo gloriantur; alius quia deliciose uiuit placere uult, alius quia parce; postremo alter uitiis, alter uirtutibus. Omnes ubique famam suam prorogare contendunt: et ideo difficillima est huius iactantie curatio, quia non uitiis tantum, sed etiam uirtutibus se immiscet. Nec enim permittit hominem qualis sit a semetipso dignosci; quia dum laudibus alienis adgaudet, eius exaltatio sequitur gaudium, exaltationem uero tumor et nimia estimatio sui, plus siquidem in se estimat quam quod uidet. Atque ita fit ut non tantum aliena adulatione simus miseri, sed etiam nostra: nam dum nullus  de se sibi hoc quod uerum est confitetur, gloriam suam ex aliena opinione suspendit; et cum dicitur beatus, magnificus, potens, non quia ita est de se, sed quia ita dicitur, credit. Hoc enim est mortiferum illud uitium de quo Dominus in Euangelio ita loquitur ad Iudeos: Quomodo, inquit, uos potestis credere, qui gloriam ab inuicem accipitis, et gloriam que a solo Deo est non queritis ? Ostendit enim Dominus, quia quisquis ab hominibus gloriam querit, a Deo non habet quod exspectet. Unde etiam illud de hypocritis eleemosynam facientibus dicit: Ideo hoc faciunt, ut glorificentur ab hominibus. Amen dico uobis, quia receperunt mercedem suam ; id est, laudem humanam solummodo in presenti. Paulus quoque Apostolus nos monet: Nolite,  inquit, fieri inanis glorie cupidi . Inanem appellans gloriam quam fenerat mendice mendicus. Inanem dicens et uacuam qua si quid boni agitur, dum sibi homo tribuit, omnium laborum fructus euacuat.

Iu. Nec solum merita uirtutum excludit, sed etiam reus efficitur eterni supplicii: quia opus bonum quod obtentu iubentis Dei debuit exerceri, acquirende laudis gratia exerceatur. Tolle fauores, tolle admirationes humanas, paucos inuenies qui aliquid boni aut amore Dei, aut  timore perficiant. Unde non leuior nos culpa commaculat, quia homines Deo, et gloriam humanam glorie celesti preponimus. Acutus nimis hic elationis est morbus: ex utraque parte pestiferat, ac incautos  exulcerat. Nam alii sibi, quia boni sunt; alii, quia mali sunt, gloriantur. Sed de bonis elatis dicitur: Quoniam Deus dissipauit ossa hominum sibi placentium . De malis uero inflatis dicitur: Quoniam laudatur peccator in desideriis anime sue, et qui iniqua gerit benedicitur . Et illud apostolicum: Quorum deus uenter, et gloria in confusionem .

u. Ubique enim hoc iactantie uitium serpit, et suas utrobique partes exercet. Sed si illos qui in bonis operibus uiuentes humanam gloriam aucupantur, auctoritas diuina condemnat, eo quod se in illis magis uoluerunt laudari quam Deum; quid de illis fiet qui et male uiuunt et tamen laudari uolunt? Ipsi considerent. Nullus igitur uane glorie finis est: nec  solum ea que gesta sunt requirit. sed etiam ea que gerenda sunt antecedit. Nam si quid boni operis ab aliquo destinatum est, continuo hec alludit; et quantum ex eo admirabilis fiat ceteris, iam depingit. Si aliquid recte quosdam docere uoluerit, prius quam ab aliis eruditus aut eloquentissimus appelletur, iam hoc premisse suspicionis delectatione aures depruriunt audire. Si quoties aliquando dirigantur littere ad amicum, prius quam transmittantur, aut in manus eius cui sunt scripte perueniant, quantum in eis apud illum doctissimus uideatur, quantumque illi admirationis per quedam dictatus sui loca nascatur, sagaci quodam commendationis sue cogitamine prediuinat. Si alicui in loco necessitatis beneficium  prompte prestetur, antequam accipiat, qui prebet, quantum ex eo benignus omnibus aut largientissimus uideatur, hic qui daturus est metitur. Miles denique ipse sumptis armis pergit ad prelium; dum adhuc, cui cedat uictoria, nescitur, presumpta sibi fortitudinis arrogantia, ita typhosus, quasi iam uictor ingreditur. Preludit ergo elatio in quibusdam, et uelut dux quedam suadet omnibus. Nec solum magnis dat animum, sed et paruis. Nam in quouis operis conatu uel ponderis, quamuis inualidum mox laudaueris, plus ualebit. Si parum ponderis portantem quasi admiratus fueris, maiori succumbit. Si pigro dixeris quia uelox est, continuo euolabit. Postremo et cui uires uana gloria dare non potuit, uel impetum commodauit. Itaque ergo quedam precedit, quedam  sequitur: ut nisi quis illam in omni opere suo circumspecte prouideat, nichil Deo ex omni opere eius, nichil proximo, nichil denique eidem ipsi proficiat; sed uelut infelix mancipium, sub aura domina quamtumuis laborauerit, tamen semper est nudum.

uI. Sed dicet mihi aliquis: Ergo nichil caritati, nichil misericordie, nichil postremo quod gessimus, cuicunque deputabitur bonitati? Audacter dicam: nichil. Quia soli inanitati sue uana gloria uindicat, quidquid non bonitatis, sed eius imperio est perfectum. Multa sunt que de hac contagione dicantur; sed quia iam multiformis subtilitas eius potest sapienti uiro his paucis iudiciis perlucere, nunc ad reliqua transeam, et quid aliud peius ex hoc malo generetur expediam.





OPUSCULUM Iu. DE SUPERBIA. 

 I. Qualis electus sit Dauid in populo Dei propheta et rex, quantaque misericordia, summe et mansuetudinis fuerit preditus dignitate, puto te, carissime, sacrorum uoluminum testimoniis agnouisse. Intendat ergo prudentia tua, quomodo ille Deo placidus [Forte, placitus] uir hunc nequissimum uane glorie spiritum, ne sibi subreperet, formidauit. Conspiciens enim qualia et quanta bona illi quotidie Dei gratia largiretur, id est, tot uictorias alienigenarum, tantam diuitiarum affluentiam, uindictam in emulis, innumerositatem in ciuibus, mansuetudinem in iudiciis, postremo prophetiam Spiritus sancti in agnitionem omnium futurorum; tamen ne illum in his tantis bonis aliqua uana gloria usum inflaret elatio, orat Deum attentius, dicens: Non ueniat mihi pes superbie, et  manus peccatoris non moueat me. Ibi ceciderunt omnes qui operantur iniquitatem: expulsi sunt, nec potuerunt stare . uideamus ergo quid est hoc, quod dixit: Non ueniat mihi pes superbie, et manus peccatoris non moueat me. Pes siquidem in homine, quantum ratio indicat, quamuis extremitas corporis sit, tamen quasi fundamentum aliquod initium surgentis status est, a quo etiam ueluti fabricata formate carnis altitudo consurgit. Quod ergo ait: Non ueniat mihi pes superbie, tale est, ac si diceret: Non ueniat mihi initium superbie, id est, uana gloria, ex cuius fundamento ruinosa illa Superbie celsitudo producitur. Una enim generatur ex altera, et propinquitas earum uix paucorum forte discretione cognoscitur. Nam ex quocunque bono nimium fuerint homines  gloriati, hoc continuo subsequitur, ut ipsum bonum, non largitori Deo, sed sue tribuant potestati.

II. uana gloria est ergo humanis laudibus delectari: superbia uero est, bonum pro quo aliquis laudatur, sibi hoc applicari, non Deo. Et uana gloria quidem ex aliena estimatione nutritur, superbia uero  ex uana gloria. Cum semel aliorum assentationibus consueuit homo, quod magnus sit, necesse est ut hoc sibi et ipse consentiat. Quam miseriam illud quod est peius assequitur: quia quidquid apud se etiam proprio testimonio reborauit, quamuis falsum sit nulla id ei [Edit., eum] poterit extorquere suasio; et ob hoc inemendabilis status, spretis aliis, se tantum quotidie admiratur, id solum irreprehensibile perfectumque iudicans, quod ipse sapuerit. Hoc igitur erat, quod rex Dauid, ne illi subreberet, exorabat; ne forte aliqua suasione, uana laudis inductio, non hoc diuine gratie, sed sue potestati, quia tam magnus erat, ascriberet.

III. Quid autem superbie spiritu inflatos homines subsequatur, proximis idem propheta uerbis adiunxit.  Cum enim dixisset: Non ueniat mihi pes superbie, continuo addidit: Et manus peccatoris non moueat me. Sciebat enim quia omnem superbiam mobilitas statim sequitur peccatorum. Ita re uera est. Nam quisquis superbie tumore [Edit., timore, mendose] distenditur, in hoc Dei gloriam imitatur, quod nemo illi sit similis: tanquam uere profanus, qui ad iniuriam Dei consurgit, derelictus ab eo, in manibus traditur peccatorum, in operibus actuum immundorum, ut ignominiosis passionum flagitiis incuruatus, discat se terram esse et cinerem, et quod inflatus in se uidere non potuit, humiliatus agnoscat. Unde et Salomon ait: Immundus est ante Deum, qui exaltat cor suum 

Iu. Quid autem post hec rex Dauid secutus sit,  uideamus. Ibi, ait, ceciderunt omnes qui operantur iniquitatem: expulsi sunt, nec potuerunt stare. Euidenter ostendit quia in superbia omnium iniquorum prima ruina est. Idemque etiam alibi scriptum est: Initium peccati superbia . Quod ut apertius demonstretur, angeli illius primi recordemur exitium, qui pro splendore decoris sui Lucifer nominatus,  ex illo sublimi beatoque angelorum loco, nullo alio nisi hoc solo superbie uitio, ad inferna dilapsus est. Quia cum inter ceteras supernas uirtutes clarioris pulchritudinis lumine preemineret, non hoc beneficio creatoris sui, sed propria uirtute se credidit obtinere; et tanquam nullius non egeret auxilio, sicut Deus ita se illi similem iudicauit, dicens: Ponam sedem meam ab aquilone, et ero similis Altissimo . Hec enim cogitatio sola illum deiecit: nam mox desertus a Deo cuius se protectione credidit non egere, infirmus subito et miser effectus, et mutabilitatem nature sue quam non agnouerat sensit, et Dei munus quod habebat amisit. Post hec etiam uidens a Deo hominem factum ex puluere in loco beatitudinis quem ipse perdiderat subrogari, instigatus  inuidia, eodem superbie illum telo quo ipse est deiectus appetit. Sibi enim dixerat: Ero similis Altissimo. Ade et Eue dixit: Eritis sicut dii . Quod illi concupiscentes, non ob aliam causam, sed tantum ut dii fierent, mandatum Dei transgressi sunt. O quanta est cecitas in appetitu uane glorie! Non uidit homo tam apertam fallaciam, in qua illi uersa uice similitudo Dei non ex obedientia eius, sed ex contemptu promittitur.

u. Ecce hic est primi illius ueneni saporatus interitus, qui amarissimo inanis iactantie melle circumlitus, et angelum fefellit et hominem. In hoc et celestis et terrena cecidit creatura. Ob hoc de sedibus suis, ille de celo, hic de paradiso expulsi sunt; et non potuerunt stare, quia grauiter ceciderunt. Quale  ergo superbie malum sit quod rex Dauid aperte timuit, subiectis ruinarum causis ipse monstrauit.

uI. Omnia peccatorum genera, id est, luxuria, auaritia, adulterium, et si qua sunt alia, quamuis et in his omnibus Deus irascatur, tamen aut per angelos, aut per homines talium etiamnum uindictas exsequitur. At uero superbia, non per alium quempiam, sed ipsum per se Deum meretur habere contrarium. Ita enim scriptum est: Superbis autem ipse resistit . Cetera enim uitia uel in eos ipsos qui illa perpetrauerint, retorquentur, uel in alios homines uidentur admitti. Hic uero superbie tumor proprie nititur contra Deum, et idcirco illum patitur inimicum; quia se in excelsum tendens, hic semper appetit quod illi soli est proprium. Quamuis  autem generaliter hec superbie labes infesta sit, non plus tamen aliis metuenda est quam his qui aut spiritaliter ad perfectionem uirtutum, aut carnaliter ad diuitiarum copiam et summos honorum titulos peruenerint. Tantum scilicet in illis maior efficitur, quantum et maior est qui superbit. Neque illa uiles quoque aut populares subuertisse contenta est, sed et in illorum qui maximi insidiis assidet: quorum quantum altior gradus est, tantum altior et ruina. Unde etiam et illud de eodem superbie spiritu Scriptura  commemorat: Et cibus, inquit, eius electus . Electos ille uiros et sublimes aggreditur. Illis suggerit quia magni sunt, quia nichil indigeant, quia quidquid agunt, cogitant uel loquuntur, totum id sapientia sit totumque prudentia. Quibus si quid utile, Deo id gubernante, prouenerit, suis illud continuo uiribus sueque industrie deputantes, clamant: Ego hec feci, Ego dixi. Ego excogitaui; et quasi stupentibus cunctis, prerepta gloria Dei, ad eius se similitudinem proferunt admirandos. Quibus iusto Deus iudicio presidia sua subducens, tradit illos, sicut ait Apostolus, in reprobum sensum, ut faciant uel cogitent que non conueniunt . Quia cum in omnibus Dei prouidentiam adesse cognoscant, non ut Deum magnificant uel gratias agunt,  sed gloriantes in semetipsis euanescunt in cogitationibus suis. Dicentes se esse sapientes, stulti sunt; iactantes se esse stabiles, inuictos, potentes, infirmi, uicti et impotentes exsistunt.

uII. Que cum ita sint, satis manifestissime est compertum quia omni uigilantia omnisque cordis industria appetitus nobis uane glorie est fugiendus, ne forte si uirulentum uel semel morbi contagium in penetralibus nostri cordis irrepserit, in omni operum nostrorum prosperitate, subtilissima humanarum laudum delectatione succrescens, ex abundantia nequitie sue deterrimum illum et crudeliorem superbie proferat partum. Que cum utraque pestiferis fundate radicibus humane mentis arcana suppleuerint [a 1Kb] , undique mutata insidiarum specie improuisis  occurrant. Nam his qui ad spiritualia se studia contulerunt, mox uana gloria illis de ieiunio, de uigiliis, de lectione, de solitudine eremi, de patientia, de taciturnitate blanditur. Et si statim hec prima sollicitatio circumspecte mentis oculo deprehensa non fuerit, dirior illam e uestigio superbia comes assequitur; que illis mentiatur et sanctiores eos melioresque omnibus esse, et in summo perfectionis culmine, propria etiam uirtutis stabilitate, quasi nunquam casuros stare diuendit. His uero qui adhuc carnalium passionum oblectationibus quibus subrepunt, cum semel sibi obtinuerint domicilia mentium humanarum, tum multiformem ex utraque fomitem pullulant uitiorum. Nam uana gloria generat ex se presumptionem omnium nouitatum, adinuentiones falsorum  dogmatum, questionum torturas, contentiones, hereses, sectas, schismata. Superbia uero parit indignationem, inuidiam, contemptum, detractionem, murmurationem, et exsecrabiliorem his omnibus blasphemiam. Quorum malorum causa si quis exstirpare in ueritate desiderat, origines earum a se prius et radices excidat. Ita namque omnium uitiorum funditus poterunt soboles exstirpari, si ipsa quoque eorum semina, priusquam germinent, euellantur.





OPUSCULUM u. EXHORTATIO HUMILITATIS. 

 I. Quisquis nutu Dei cuiuslibet officii dignitate preluces, hic prouide gubernationis utilitate ceteris precedis [a 1Kb] hominibus, hanc exhortatiunculam meam diligenter, queso, recipias, nec pomposas in ea spumas rhetorum queras; quia humilitatis uirtus non uerborum elatione, sed mentis puritate requiritur. Et si forte durius aliquid uideor loqui, ueritatis hec culpa, non mea est. Nam ideo quedam dura sunt, quedam mollia; sed et quamuis alterutrum sibi omnes homines debeant ueritatem, libere tamen loquar: nemini uerius debere aliquid dici, quam ei qui presidet multis. Cui etsi asperum aliquid ex ueritate aliquando, ut assolet, offeratur, uelut antidotum quoddam, quamuis forte sit, tamen quia salutiferum est, etiamsi amaricet, bibendum est.

 II. Hoc ergo hortor in primis, ut semper delectabilia illa nimis hominum blandimenta pertimeas. Non enim in hac re tanta uigilantie industria adhibenda est, quantum in illis sermonibus repellendis, qui si [b 1Kb] rigiditatem animi quadam simulationum delectatione subneruant, qui promerende gratie aditus, non laborum merito, sed adsentationum rimatur acumine. Utilia ergo potius quam obsequentia uerba recipies, recta magis quam affabilia et iucunda captabis. Adulanti siquidem adgaudere, regium uitium est; adulari uero, seruile est. Sed quamuis adulanti adgaudere regium sit, tamen uitium usu uernaculum hoc, et quasi proprium munus est, egregie uerba potentum subsequi, et ex illorum uoluntatibus formare sermonem. Nam si quid forte laudauerint, et id non  libenter audiri prospexerint, continuo accusant, si quid paulo ante laudauerunt. Si quid uero uituperauerint, id iterum, si ita patrono uisum fuerit, laudant. Atque ita inter hos tales adulati animus fertur tanquam nauis inter uarios aurarum flatus, quia non habet unde exeat et fluctuatur. Inter hos ergo quorum uberrimus questus, hic maxime est, desideriis uiuere alienis, animum tuum summa discretionis mensura constringe; ut cum multi adulantes hinc atque inde nichil aliud nisi tantum quod delectet insinuant, offerentes quedam glorie uerba, in quibus hoc tibi dicitur quod et Deo, agnoscas nichil aliud ex his proprium tuum esse, nisi hoc tantum quod et tecum, et cum de hac uita excesseris, permansurum est.

 III. In omnibus ergo in quibus adulationum nimietas etiam terminos homini competentes excessit, illud Dauidicum recordaueris documentum, in quo ille uenena adulationum deuitans, ait: Corripiet me iustus in misericordia, et arguet me; oleum autem peccatoris non impinguet caput meum .  Oleum autem peccatoris adulatio est, que leui quadam et suaui unctione caput interioris hominis, quod est cor, quasi ungendo dinitidat. Melius ergo sibi ipsi esse dixit propheta Dauid ab homine iusto argui uel moneri, quam a quouis adulatore laudari. Recte autem adulatorem peccatoris nomine denotauit, cuius id maximum ante oculos Dei et detestabile est peccatum, aliud corde tenere, aliud ore proferre. De talibus enim et in alio Psalmo dicit: Molliti sunt sermones eius super oleum, et ipsi sunt iacula . De iusto autem dicit: Loquitur ueritatem in corde suo, et non egit dolum in lingua sua . Ut autem in his rebus queuis hominum subtilitas nullo unquam laudationis titillamento [c 1Kb] credulitatem mentis tue attrahat in consensu,  ad ipsius Domini nostri Iesu Christi euangelica illa gesta conuertere; et inuenies illum dominantium Dominum  magnum nobis dedisse inter humanas laudes humilitatis exemplum. Hanc ergo excole, hancque magistram habeto, hanc tibi inter laudationum illecebras arbitram pone. Quanta portio ex his que homines adlaudando tribuunt, uel quanto tempore tua sit, hec non permittas placidis auribus audire, quia ficta.

Iu. Postremo hec sancta humilitas, subductis a te omnium simulationum illecebris, tunc tibi celum aperiet, cum tibi in aure dixerit: Quia terra es ; tunc te in illa uera societate hereditatis Dei introducit, cum te in omnibus admonuerit: Quia homo es et peccator. Et cum uniuersas rationes  ex his que ad te pertinent, in huius humilitatis suppotattone prospexeris , inuenies homines ad honoris tui cumulum augmentando minuere, hanc uero solam minuendo plus addere. Quantum ergo magnus es, ut ait Salomon, tantum te humilia . Quia et cum multos gubernaueris, non est tamen perfectio, si hoc quod maius est, tu solus restiteris, quem gubernare non possis. Tunc enim aliis uere preibis, cum prius preiueris tibi. Nec enim malis nunc ergo, sed quam maxime bonis hec loquor. Nam si ad magisterium Dei respicias, non solum peccatori, sed sanctis data precepta sunt. Dicitur et illis uerbum ueritatis, non tamen ut fiant boni, quod sunt; sed ne fiant mali, quod non sunt. Credo autem quia bonis plus hoc  quod purum, quod sincerum est, placeat. Nam Deus noster non tantum dulcibus adorantium se precibus, quantum innocentia et simplicitate placatur. Plus illis autem inclinans, qui sinceram puramque ei mentem offerunt, quam qui suauia orationum intulerint blandimenta. Non enim ad alium mihi de uana  gloria aut superbia uisum est loqui, nisi ad te, quicumque prior es aliis: qui etsi non recipias, tamen omnes nec ingerunt, omnes blandiuntur, omnes extollunt; nemo ex illis id offerens, quod ita dulce sit, ut tamen a periculo longe sit. Nec enim miror omnibus esse in promptu, quia laudare potentem, sicut nec labor, ita nec timor est.

u. Tibi igitur me oportuit hec humilitatis instrumenta porrigere, tibi gubernaculi, quamuis et ipse habeas, etiam hoc superfluum addere moderamen. Quia ibi semper elationis fortior uentus est, ubi honori fortior altitudo. Cupio ergo te ante oculos Dei quibus nuda est abyssus humane conscientie, humili corde semper incedere, quia scriptum est: Super quem, inquit Dominus, requiescet spiritus  meus, nisi super humilem et trementem uerba mea ? Cupio te omnia mandata Christi seruare; et cum illa operibus bonis adimpleas, illud quod ipsis apostolis dictum est, recordari. Ait enim illis: Et cum hec omnia feceritis que mando uobis, dicite: Quia serui inutiles fuimus; que debuimus facere, fecimus ; id est, non ex dono tanquam liberi, sed ex debito tanquam serui. Nullus enim quamuis perfectus in omnibus uir, ita aliquando hec preoccupauit que Deo sunt placita, ut prius aliquid illi fenerans, non debitor fuerit, sed exactor. Quis enim aliquid habet, quod ab illo datum non est? Aut quis, sicut Apostolus ait, prior dedit illi, et retribuetur ei? Quoniam omnia ex ipso, et per ipsum, et in ipso: ipsi gloria in secula, Amen .

uI. Ecce hec est uera illa et Christiana humilitas. In hac eos quibus presides, optime gubernabis. In hac uictoriam ex omni uitio poteris promereri, Deo hoc quod uiceris tribuendo, non tibi. Nam, quod aliquoties, patientia uicta, uitia iterum uires accipiunt, nichil aliud est, mihi crede, nisi quia non dicimus Deo, quod belligerator ille Dauid bella Domini bellans: In te, inquit, inimicos nostros uentilauimus, et in nomine tuo spernimus insurgentes in nos . Et iterum: Quia non uirtute sua potens est uir; Dominus infirmum facit aduersarium eius. Sed forte respondetur mihi: Ergo et Deo non agimus gratias, non referimus laudes? Credo, quia agimus gratias; potest fieri, sed uerbo tenus, sed in  sinu. Deo priuatim gratias agimus, nobis publice; Deo in labiis laudem tribuimus, nobis et in labiis et in  corde. Ecce hoc est, quod incuruatum sepius erigit inimicum. Peccatum namque elationis nostre, robur illius. Sola ergo humilitas cordis est, que se infirmam dicendo, omnia potest, que totum quod boni est obtinet, Deo hoc semper applicando, non sibi; in qua si quis ascenderit, non habet unde cadat. Omnes alie uirtutes ad perfectionem suam per excelsa quedam nos et ardua poterunt prouocare, hec sola in plano est; et quamuis humilior aliis uideatur, celo tamen est altior, quia in regno eius hominem non ascendendo, sed descendendo perducit. Per hanc obtinuerunt sancti future beatitudinis premia, custodientes dominicum illud eloquium: Beati pauperes spiritu, quoniam ipsorum est regnum celorum . Ille scilicet est humilis,  qui spiritu plenus est, flatu quodam elationis abundans elatus, ut uter est.

uII. Sed iam quomodo ipsa uirtus obtineatur, caritas tua paulisper intendat. In primis si quid uolueris boni operis inchoare, non hoc proposito acquirende laudis, sed studio inchoationis faciende bonitatis incipies. Dehinc cum perfectum fuerit opus, illud quodcunque est opus, omni custodia serua cor tuum, ne forte humanis fauoribus acquiescens, inde te existimans, tibi ipse complaceas; aut aliquam ex quouis actu gloriam queras, quia natura glorie ita est, ut umbra corporis: si illam sequeris, fugit; si fugeris, sequitur. Sed semper te minimum omnium estima, et reminiscere: Quidquid tibi in omni uita boni successerit, totum hoc Deo qui dedit, non tibi  qui accepisti, conscribas, conuincens te illo testimonio Pauli: Quid autem habes, quod non accepisti? Si autem accepisti, quid gloriaris quasi non acceperis ? Similiter et illud apostolicum: Quia omne datum optimum et omne donum perfectum desursum est, descendens a Patre luminum . Cumque ex his pretiosissimis sancte humilitatis lapibus, in corde tuo Spiritui sancto templum ornaueris, tunc orans in eo, assumens canticum Dauid prophete, non uerbo tantum, sed et opere decantabis: Domine non est exaltatum cor meum, neque elati sunt oculi mei; nec ambulaui in magnis, nec in mirabilibus super me . Quod carmen tunc in ueritate offerre poteris Deo, quem te humiliando laudas; cui ueraciter cum omnibus fidelibus et tu  quotidie dicis: Te decet laus , illum glorificans.





OPUSCULUM uI. DE IRA. 



PRAEFATIO.


Domino ac beatissimo, mihi desiderantissimo in Christo patri, uitimiro episcopo Martinus episcopus.

Dum simul positi dudum mutuo collationis alloquio frueremur, illud inter cetera tue a me diligentie  caritas elicuit, ut de passibilitate ire, uel qualitatis eius effectibus, breui tibi aliqua libello digererem. Parui protinus libens, paucisque hec tuo studio de fugienda ira, saltem si id non eueniat, de lenienda, disserui. Quidam de sapientibus iram dixerunt  breuem esse insaniam. Ea enim sui est impotens, obliuiscitur honestatem, affectuum immemor, rationi consiliisque preclusa; dum uariis agitata causis, ad considerationem iustitie inhabilis et ruine fit simul, superque in quod oppresserit, frangitur.



CAPUT PRIMUM. De habitu ire.

Habitus audax et minax uultus, tristis frons et toruus intuitus, faciei aut pallor aut rubor: estuat ab imis precordiis sanguis, flagrant et micant oculi, tremunt labia, comprimuntur dentes, crebro et uehementius acto suspirio quatitur pectus, gemitus anxius, et paulo explanato sono sermo est preceps, rabida uocis eruptio, colla distendit, inquiete manus,  sepiusque compulsi coitus digitorum, dentes strident, citatus gradus, pulsataque pedibus humus, artus trepidi, et instabili fluctuatione totum concitatum corpus; magnas ex se proferens iras horribilis ira, deprauat se atque intumescit; ita ut nescias utrum magis detestabile sit uitium, an deforme. Qualem putas intus esse animum, cuius extra imago tam feda est? Cetera uitia absconduntur et in abdito refugiunt; ira se prodit, et in facie exit; quantoque maior est, tanto manifestius exardescit. Nihil ergo minus quam irasci prudentem decet.



CAPUT II. De effectibus ire.

Ira omnia ex optimo et iustissimo in contrarium  mutat. Quemcunque obtinuerit, nullius eum meminisse officii sinit. Da eam patri, inimicus est; da filio, parricida est; da matri, nouerca est; da regi, tyrannus est. Ira nec in preliis utilis inuenitur, quia in temeritatem prona est; et pericula dum nferre uult, non cauet; uenitque in aliam potestatem dum non est in sua. Ira ex proprio libito iudicat; audire non uult, nec patrocinio relinquit locum. Iudicium suum eripi sibi, etiamsi prauum sit, non sinit. Amat et tuetur errorem suum, nec uult argui, etiamsi oculis manifesta ueritas ingeratur. Honestior illi in male ceptis pertinacia, quam correctio estimatur. Quamuis enim uane illam concitauerint res, perseuerare uult, ne uideatur sine causa cepisse. Et quod est iniquius, dum retinetur,  fit pertinacior et augescit, quasi hoc ipsum grauiter irasci iuste ire sit argumentum. Quod si quantum minatur, tantum ualuerit, ob hoc etiam quia terribilis est, amplius est inuisa. Si uero sine uiribus est, contemptui est magis exposita, derisumque non fugit; sed periculosius est illud, tamen tutius, despici. Omnes alias passiones ira sibi subditas facit, nullaque est ambitio animi in qua ira non dominetur; et auaritiam pessimum malum minimeque flexibile ira calcat. Quoties scilicet iratus animus opes suas adactus spargit! Quoties magno estimata pretio insignia proiicit! Ire uiolentia repentina, et uniuersa est: non paulatim procedit; sed dum incipit, tota est; nec aliorum uitiorum more sollicitat  animos, sed abducit. Cetera uitia illiciunt; ira uero, ut solent flumina procelleque, precipitat, nullaque magis urget, siue ualet superba, siue frustratur insana. Alia uitia a ratione, ira autem a sanitate discedit; nam nec repulsa, in tedium agitur sui; sed ubi aduersarius subtrahitur, morsus suos in semetipsam conuertit. Cetera uitia singulos quosque corripiunt, ira autem interdum multos publice inuadit: nam nunquam populus uniuersus simul fornicandi cupiditate succensus est; nec in lucrum pecunie spem suam tota simul ciuitas misit; nec honoris ambitus gregatim cunctos, sed uiritim singulos occupat: at uero in iram uno sepe agmine curritur cateruatim.



CAPUT III. De tribus ire remediis.


In iram primum remedium est, non irasci; secundum, cito desinere; tertium, aliene quoque ire mederi. Primum est ergo, ne incidamus in iram: quod si acciderit, secundum remedium est, ne in ira peccemus. Nam sicut in corporum cura, alia de conseruanda sanitate precepta sunt, alia de medendis morbo correptis; ita aliud est iram cohibere ne insurgat, aliud compescere iam erectam. Sicut enim pars superior et propinqua sideribus, nec in nubem constringitur, nec in turbinem uertitur; inferior uero sepius fulminatur: eodem modo sublimis animus, quietus semper et in tranquilla statione locatus, omnia infra se premens quibus ira contrahitur,  modestus ac uenerabilis inuenitur. Animus autem qui in negotia multa discurrit et uaria tentat, in multis incidit querelis. Alius spem eius fallit, alius differt, alius intercipit: atque ita omnium rerum exsistit impatiens, et ex leuissimis irascitur causis, nunc persone, nunc negotio, nunc tempori, nunc loco, nunc sibi. Ut ergo quietus sit animus, non est multarum rerum actu lassandus, nec magnarum ac supra uires appetitarum. Facile est enim leuia applicare ceruicibus, et in utramlibet partem sine lapsu transferre



CAPUT Iu. De causis quibus enascitur ira.

Contra primas ergo causas ire pugnandum est. Causa autem ire, opinio est iniurie: cui non facile  est credendum, nec apertis quidem manifestisque coniectationibus statim est accedendum, quia interdum falsa ueri speciem ferunt. Differendum semper est tempus: dilatus dies aperiet ueritatem. Non facile aures criminantibus pateant; sed hoc humane nature uitium suspectum notumque sit nobis, quod ea que inuiti audimus, facile credimus, et irascimur. Multi enim suspicionibus impelluntur, et ex uultu risuque alieno peiora interpretati, innocentibus irascuntur. Plurimum mali credulitas facit. Quamobrem sepe nec audiendum quidem est, atque ex animo tollenda suspicio. Nunquam argumentatio deest, et coniecture irritamenta fallacia. Simplicitate et benigna rerum estimatione opus est uti. Nihil credere  oportet, nisi quod manifeste occurrit in oculos; et quoties suspicio apparet in animo, credulitas obiurgetur. Hec enim obiurgatio consuetudinem non facile credendi efficiet. Si non uis in iram incidere, ne sis curiosus. Qui inquirit quid de se dictum est, et malignos sermones, etiamsi secreto dicti sint, eruit, ipse se inquietat. Dum enim perpetrantur, ad hoc producuntur, ut uideantur iniurie. Sed in ea perpetratione, alia defendenda sunt, alia donanda, alia deridenda: atque ita his modis preuenienda est ira. Multas iniurias transit prudens, et plerasque non accipit; quia aut eas nescit, aut si scierit, in ludum eas iocumque conuertit. Nam si quereletur aut falsa suspicando aut leuia aggrauando, non ira ad illum, sed ipse uenit ad iram; que nunquam accersenda  est, sed cum irrepserit refutanda. Magni animi est, despicere iniurias; altius in se demittere [Edit., demisere], dum uindicant; potius est non agnouisse, quam ignouisse iniuriam. Enimuero ille magnus est et nobilis, qui more magne fere latratus minutorum canum securus exaudit. Sanctius siquidem est dissimulare iniuriam quam ulcisci. Potentiorum uero iniurie non tantum patientia, sed etiam hilari uultu ferende sunt. Facient iterum, si te passum, et se fecisse crediderint. Adeo enim iniuriam sepe uindicare non expedit, ut nec fateri quidem expediat. Abstinendum itaque ab ira est, siue superior sit qui lacessit, siue par, siue inferior. Cum superiore contendere, furiosum est; cum pari, anceps; cum inferiore, iam sordidum.



CAPUT u. Nihil susurronibus credendum; nec nobis, audiendo aut uidendo.


Ex his autem que solent offendere, alia renuntiantur nobis, alia ipsi audimus, alia et uidemus. De his ergo que narrantur, cito non debent credi, quia alii mentiuntur, ut decipiant; alii mentiri non existimant, quia et ipsi decepti sunt. Alius criminatione gratiam captat; et ut uideatur loqui, finxit iniuriam. Est etiam aliquis, qui hoc occulte loquitur et maligne, ut amicitias dirimat coherentes, aut ut certe suum apud te insimulet inimicum. Dicitur aliquis de te male locutus. Cogita an prior hoc feceris. Cogita de quam multis ipse loquaris. Cogita non facere aliquos iniuriam, sed reponere aliquos pro nobis facere;  alios aduersus nos, sed coacte; alios et ignoranter. Eos autem qui uolentes scientesque faciunt, non ipsam iniuriam appetere, sed aut dulcedine urbanitatis prolapsos; aut fecerunt aliquid, non ut nobis obessent, sed quia aliter consequi que uolebant non potuerunt. Ac in his que audiendo aut uidendo cognoscis, naturam uoluntatemque discuties facientis, peccantisque animum perpensabis: uoluerit, an inciderit; deceptus sit, an coactus. Puerum excuset etas, quia nescit an peccet; extraneum libertas; domesticum familiaritas. Si primum offendit, cogita quam diu placuerit. Si sepe, fer quod sepe tulisti.  Iussus fecit, necessitate fecit; quare succenseas? Quod si iniuriam recipis, non est iniuria, quod superius feceris pati. Iudex est; si nocentem punit, cede iustitie. Amicus est; fecit quod noluit. Inimimicus est; fecit quod debuit. Pater est; cogita quia tantum profuit, ut ipsi etiam iniuriam facere fas sit. Mutum animal est; ipsum si irasceris, imitaris. Postremo si bonus uir est qui iniuriam fecit, noli credere; si malus, noli imitari. Prudentiori cede, stulto remitte. Regis quisque intra se animum habet, ut licentiam sibi in alios dari uelit, in se nolit. Qui ergo semper futurum aliquod quod se offendat existimat, minime cum acciderit irascetur.



CAPUT uI. Alie in iram censure.

 Quin illud ualde in hec illiberale et fedum, cum minimis sordidisque animus exacerbatur in rebus. Si parum agilis fuerit puer, si tepidior aqua poturo porrigitur, si turbatur torus aut mensa neglectius posita, si musca parum furiose fugata, si e manibus serui negligentius clauis elapsa; cum hec non in tuam contumeliam fecit, nec sic ut te offenderit, fecit, innocentibus parce. Sepe etiam quam stulte his rebus irascimur, que [Edit., qui] iram nostram nec meruerunt, nec sentiunt. Ecquid hac insania dementius, quam bilem in homines collectam, in rebus effundere? Aeger et infelicis ualetudinis animus est, quem talium rerum leuis cura conturbat. Ubi enim et animum simul et corpus uoluptates corruperint,  nichil est tolerabile; quia illa dura [a 1Kb] , sed quia qui patitur mollis est. Nulla itaque res magis iracundiam alit quam intemperans et impatiens luxus. Dure ergo tractandus est animus, ut ictum non sentiat, nisi grauem. Ad cercitionem autem errantium, irato castigatore opus non est. Nam cum ire delictum anime sit, non oportet peccantem peccato corrigere. Quod si tantum irascatur sapiens, quantum scelerum iniquitas exigit, non irascendum illi, sed insaniendum est. Furta, fraudes, inficiationes, et si qua sunt alia; omnia ista tam propitius aspicit sapiens, quam medicus egros suos. Nunquam itaque iracundia admittenda est, aliquando simulanda. Si segnes audientium animi concitandi sunt, aliquando incutiendus est his metus, apud quos non proficit ratio.



CAPUT uII. Quo modo leniatur ira.


Hec dicta sunt, ne ueniat quis in iram: quod si iam ira proruperit, maximum illi remedium est, more dilatio. Hoc primum petatur, non ut ignoscat, sed ut iudicet. Si exspectaueris, desinet; nec uniuersam illam tentaueris tollere, que [Edit., qui] graues habet impetus primos. Tota uincitur, si partibus capiatur; donec quod ex eius imperio erat agendum, ipsi potius iubeamus. Agendum est enim ut primus eius feruor relanguescat, et caligo que premit mentem aliquantulum tenuetur. Pugnet autem  Apostolus ait quod subiecta fuerit seruituti non sua sponte, sed propter eum qui eam subiecit in spe: quia ipsa liberabitur a seruitute interitus, cum libertate filiorum Dei . Hec creatura est spiritus uite, qui [a 1Kb] creauit omnia terrene corporature, subiectus in eam spem, ut de corruptele interitu cum libertate filiorum glorie liberetur: que utique in hodie subiecta est seruituti, in quo [b 1Kb] mulidus effectus est, quam Christus liberare uenisset, et seruauit, ut in eo tempore pateretur, in quo creatura subiecta erit [An erat?]; ut qui dies ille tristitie fuerat, iam letitie redderetur. Quoniam uero Agni huius sacramenta tanta essent, ut ueritatis ipsius etiam umbra proficeret ad salutem liberandi, sicut de his, de seruitute Pharaonis, quasi iam libertas creature  de seruitute corruptele figuraretur. Figure passionis Christi imago in aduentum salutis operata est; et ideo dictum est a Deo, ut in primo mense anni quarta decima luna agnus immaculatus, anniculus, immolaretur, de cuius sanguine domos suas super limina obsignarent, ne a uastatore angelo terrerentur; atque in ipsa domo, comesto per domos agno, quod est Pasche celebratio, liberationem per fugam seruitutis acciperent. Non obscura est figura, agnum immaculatum esse Christum: huius immolationem, ad seruitutem nostri interitus liberandam. Nam signo crucis eius quasi sanguinis aspersione signati, usque ad consummationem mundi, a uastatoribus angelis uindicabimur. Hoc breuiter et strictim dixisse sufficiat, ut id quod querere propositum est, rationem  obseruationis, et Pasche, et mensis, et lune, et diei, sine molestia multiloquii aperiamus.

III. Quesitum est ergo a maioribus nostris, secundum id quod scriptum erat, quis esset primus dies, et in quo die decima quarta luna efficeretur Pascha celebrari. In illo enim tempore in quo Iudeis facta traditio est, necdum mensis ad lune cursum significatione nominum computabatur. Dedit autem illis argumentum, iam calculo computationis inuento, tempus et dies passionis; ut ex eo intelligerent, quem primum mensem anni, et quem primum eiusdem diem, et quando quartam decimam lunam [Edit., quarta decima luna] fuisse susciperent, et quare hoc mysterium Pasche secundum diem et lunam obseruari deberet. Hoc autem in primis iudicauerunt, cum per singulos annos Pascha, et tempus  non conueniret ad lunam et ad diem, melius esse tempus extendere, quam non lunam diemque retinere. Primum quia due res iustius preberentur. Deinde quia hec uiderentur in obseruatione potiora.

Iu. Definiamus igitur quis primus mensis in mensibus anni; deinde quis primus eius dies. Diximus ergo argumentum habuisse maiores nostros ex tempore passionis et resurrectionis Domini. Resurrexisse  enim traditur Dominus uIII Kal. Apr. Dominica die. Quinta feria autem precedente, Pascha cum discipulis comedisse: quod fuit XI Kal. Apriles. Rationem hanc temporis huius habuerunt, quod creatura quam liberarat in sanguine suo, in eo tempore seruituti fuerat subiecta. Probandum itaque nobis est, in hoc tempore mundi initium constituisse [Forte, constitisse]. Inchoasse mundum ueris tempore Genesis docet. Cum primum appareret aridam quam uocauit Deus [c 1Kb] , dictum est: Germinet terra omne fenum omne pabulum, et omne uiride ligni quod ferat semen secundum genus suum . In quo germinare omnia uidemus; atque ita in eo esse principium mundi, non dubitamus. Sed cum tres menses uernum tempus habeat, horum trium medius est, qui  initium mundo dedit. Nec solum mensis medius, sed etiam dies mensium medii. Ex u Id. Febr. ueris est inchoatio: in u Id. Mart. in uIII Kal. Apr. quindecim dies sunt, id est, medietas mensis: ita unus et dimidius mensis subsequitur. uIII Kal. Apr. equalis est nox et dies, sicuti factum mundi initium Genesis docet, dicens: Diuisit Deus inter lucem et tenebras et uocauit lucem diem, et tenebras uocauit noctem . Omnis enim diuisio equalitatem habet. Ita, in quo equalitatem noctis et diei inuenimus, in eo initium mundi constitutum intelligamus.

u. Sed non sine causa maiores nostri super uIII Kal. Apr. tres dies addiderunt, ut primum diem mundi inuenirent. II Kal. Apr. primum mensem mundi et diem maiores nostri existimauerunt: quia  ante quam sol in principatum mundi conderetur, triduum ante precesserat. Refert Genesis  quarta die facta luminaria solis et lune: propterea inuenimus Christum uIII Kal. Apr. resurrexisse. uerum XI Kal. de Pascha cum discipulis inchoasse: quo die primum subiecta fuerat creatura seruituti sue, quam per passionem suam uenerat liberare. Diem autem Dominicam, primam diem esse mundi, dubitari non potest; quia dicit Scriptura , sex diebus factum esse mundum, et septima die requieuisse Deum: quam septimam diem Sabbatum appellauit. Unde est manifestum primam diem mundi Dominicam fuisse; et plenam lunam factam intelligimus, quia facta est in inchoatione noctis et principatus. Sed hoc sicuti computatione  ostenditur, percurrere sibi per singulos annos non potest, scilicet XI Kal. Apr. die, semper et quarta decima luna die Dominica inueniatur. Sequenti autem anno, XI Kal. Apr. inuenitur luna uicesima quinta et feria secunda. Itaque cum due res, et luna et dies, commutate inueniantur, recte XI Kal. Apr. natalis mundi obseruari uisus est.

uI. Itaque maiores nostri iudicauerunt mensem integrum esse obseruandum ad natalem mundi, et Pascha celebrandum, in quacunque parte eius et  unusquisque secum, ut si uincere iam non potest, uel celare meminerit. Si exitus illi non datur, signa eius obrui possunt, licet cum magna hoc molestia fit. Cupit enim exsilire ira, et incendere oculos faciemque mutare; et si paululum illi extra nos emittere licuerit, supra nos est ut in imo pectoris recessu condatur; feraturque, non ferat. In contrarium omnia eius flectantur iudicia, uultus remittatur, uox lenior, gradusque sit lentior; et ita paulatim cum exterioribus interiora formantur. Sicque fiet ut si aliquis iram tuam intelligat, tamen sentiat nemo. Faciunt ergo nos moderatiores respectus nostri, si consulamus nos; nam tale aliquid et ipsi aliquando commisimus. Nam si sic errauimus, expeditne nobis in aliis illa damnare que effugere ipsi nequiuimus? Faciet etiam nos mitiores,  si cogitemus quid nobis ille cui irascimur aliquando profuerit, et sic presens offensa prioribus meritis redimatur. Illud quoque occurrat, quantum nobis commendationis allatura sit fama clementie, quam multos inimicos uenia fecerit utiles. Nihil gloriosius quam iram amicitia commutare. Irascitur aliquis? tu contra beneficiis prouoca. Cadit statim simultas ab alterutra parte deserta, nisi paria non pugnant. Quod si utrumque certauerit, ira concurritur. Ille est fortior, qui prior retulit pedem; uictus est sepe, qui uicit. Percussit te? recede; nam referiendo, et occasionem dabis sepius feriendi et excusationem: postremo cum uolueris reuerti, non poteris.



CAPUT uIII. Iniuriam uindicare est uitium uitio opponere.

 Qui irascitur iniurianti se, uitium uitio opponit. Nunquid non insanire uidetur, si mulum calcibus petat, aut canem a quo morsus est lancinet? Eodem loco est, quisquis consilio caret. Quid enim refert, an alia multa dissimilia habeat, si hoc simile habet, quod omni peccato munda defendit? Eo nos loco constituamus, quo ille est cui irascimur. Nostram esse causam illius affingamus: nam fecit nos iracundos iniqua nostra estimatio; quia ea que uolumus facere, nolumus pati. Memento etiam quia sanctissimi quique uiri multa delinquunt: quod si etiam prudentissimi uiri peccant, cuius error causam non habet ignoscendi? Nemo est tam timidus offensarum, qui non illas dum uitat, admittat. Aequiore enim animo  feret se contemni, cuicunque uenit in mentem nullam esse tantam potentiam in qua non incurrat iniuria. Demus spatium peccanti, quo possit considerare quid fecerit, et ipse se castigabit. Quid ergo, inquis, impune ille erit? Puta uelle te; nam non erit. Quia non magis grauius addicitur quam qui ad supplicium penitentie datur. Respiciendum est deinde ad conditionem rerum humanarum, ut omnium accidentium equi iudices simus. Iniquus est autem qui commune uitium singulis obiicit. Omnes inconsulti atque improuidi sumus; omnes incerti, queruli, ambitiosi. Quid leuioribus uerbis publicum malum abscondo? Omnes mali sumus. Quidquid in alio deprehenditur, id unusquisque in sinu suo inueniet. Mali uiuimus inter malos.



CAPUT IX. Aliene ire curatio.


Nunc iam tertio in loco uideamus quo modo alienam iram leniamus. Nec enim sani tantum esse uelimus, sed sanare. Primam ergo iram alterius non audebimus nostra ratione mulcere, surda est enim et amens: dabimus illi spatium; nam remedia medicorum non in accessibus infirmitatum, sed in remissionibus prosunt. Quod si tumentes oculos quis tentet inungere, recente ui magis incitat commouenda. Sapiens furenti amico omnia ultionis instrumenta occultius remouebit, ipseque iracundiam simulabit, ut tanquam auditor doloris et comes, plus auctoritatis in consiliis habeat, moras nectet: et  dum maiorem penam querat, presentem interim differet, et omni arte furori requiem dabit. Quod si tu potentior es, aut pudorem illi cui ui resistis, aut metum incuties. Alteri dices: Indignum nimis, et non inuenio dolendi modum; sed exspectandum est tempus: dabit penas. Serua istud animo tuo, et pro mora, cum poteris, reddes. Alteri dices: uide ne iracundia tua uoluptati sit inimicis. Alteri: uide ne magnitudo animi tui, et creditum apud plerosque decidat robur. Ita enim abscondet et medicus ferramentum, et eger dolorem, dum sperat, feret [Edit., ferat]; nam quedam non nisi decepta sanantur. Castigare autem irascentem, et ultro irasci, castigare est. Itaque uario modo ira sananda est.





OPUSCULUM uII. DE PASCHA. *

 I. Plerique mysterium Pasche enarrare uoluerunt ex ratione supputationis in mense, et luna, et die: sed, siue scientie, siue sermonis impossibilitate, id reliquerunt obscurius, quasi nichil inde dixissent. Scio enim multos scrupulosius interrogare solitos quare secundum morem Iudeorum ad lune computationem diuersis generibus Pascha celebremus, dicentes rectius sibi uideri si dominice passionis commemoratio  agatur, ut unum anniuersarium natalis diem obseruemus, sicuti a plerisque Gallicanis episcopis usque ante non multum tempus custoditum est, ut semper uIII Kal. April. diem Pasche celebrarent, in quo facta Christi resurrectio traditur. Placuit autem mihi, inquirenti curiose quid maiores nostri secuti essent, aperte exponere.

II. Passio Christi redemptio est creature, de qua  dies et luna concurrerent. Neque enim hoc sine Scripture auctoritate. Ait enim Moyses: Mensis hic uobis initium mensium est: primus erit in mensibus anni . Quo uerbo totum mensem ad natalis mundi diem consecrauit. Ita maiores nostri qui XI Kal. Apr. die natalem mundi inuenerunt, mensem primum constituentes in XI Kal. Maias definierunt. Sic Pascha nec ante XI Kal. Apr. nec post XI Kal. Maias celebrare licebit. Sed cum in hoc mense et luna et dies conuenissent, luna scilicet decima quarta et dies Dominica, tunc Pascha celebraretur. Sane quia rursus frequenter luna decima quarta cum Dominica die concurreret, extendi lunam septem dies maluerunt, dummodo diem Dominicam in resurrectionis letitia retinerent. Ita quando sic  dies uenerit usque ad uicesimam primam lunam, propter Dominicam diem Pascha differimus semper, ut nec ante XI Kal. Apr. nec post XI Kal. Maias celebretur: sic inuentum est, ut mensis et dies et luna in celebratione Pasche retineretur.

uII. Prudenter igitur, magis ad lunam et diem, quam ad XI Kal. Apr. ad natalem mundi redigemur. Luna enim prima totas noctis illuminat tenebras, et Dominica dies resurrectio est dierum: ad initium  enim rediit [Forte, redit], et finem dierum renouat. Hec magis erunt in natalis letitia, et in creature liberatione seruanda, maxime cum intra primi mensis terminos retinentur. Rursum maiorem diei religionem, quam lune dicarunt. Decimam quartam enim lunam egredimur; diem autem nunquam egredimur, quia tota salus est in resurrectione diei. Dies autem Dominica et initium dierum habet et resurrectionem; propter quod in ipsa Dominus resurrexit; luna uero, licet usque ad uicesimam primam partem extensam [An extensa?], non totam complet noctem: plurimum tamen noctis illuminat, et post se quidem relinquit tenebras, sed eas que in ante sunt superat: in quo maiores nostri maluerunt usque ad uicesimam [a 1Kb] quam ante decimam quartam  Pascha celebrari. Quia relinquere tenebras post tergum melius est, quam antecedentes non posse superare. Itaque hac summa et hac conclusione, que a maioribus constitutum est [b 1Kb] , Pascha neque ante XI Kal. Apr. nec post XI Kal. Maias posse celebrari. Cuius pinacis constituendi que fuerit ratio, in quo mediocritas potuit, ediximus: per gratiam Saluatoris nostri Iesu Christi, cui est honor et gloria in seculis, et in secula seculorum. Amen.





B. MARTINI DUMIENSIS EPISCOPI uARII uERSUS. 


IN BASILICA.

Post euangelicum bisseni dogma senatus,
Quod regnum Christi toto iam personat orbe,
Postque sacrum Pauli stylum, quo curia mundi
uicta suos tandem stupuit siluisse sophistas,
Arctous, Martine, tibi in extrema recessus
Panditur, inque uia fidei patet inuia tellus.
uirtutum signis, meritorum et laude tuorum,
Excitat affectum Christi Germania frigens,
Flagrat et accenso diuini Spiritus igne,
Soluit ab infenso strictas Aquilone pruinas.
Immanes, uariasque pio sub federe Christi
Asciscis gentes. Alamannus, Saxo, Toringus,
Pannonius, Rugus, Sclauus, Nara, Sarmata, Datus,
Ostrogothus, Francus, Burgundio, Dacus, Alanus,
 Te duce nosse Deum gaudent. Tua signa Sueues
Admirans didicit fidei quo tramite pergat,
Deuotusque tuis meritis hec atria claro
Culmine sustollens, Christi uenerabile templum
Constituit, quo clara uigens, Martine, tuorum
Gratia signorum uotis te adesse precatur.
 Electum, propriumque tenet te Gallia gaudens
Pastorem, teneat Gallecia tota patronum.


EIUSDEM IN REFECTORIO.

Non hic auratis ornantur prandia fulcris:
   Assyrius murex nec tibi sigma dedit.
Nec per multiplices abaco splendente cauernas,
   Ponentur nitide codicis arte dapes.
Nec scyphus hic dabitur, rutilo cui forte metallo
   Crustatum stringat tortilis ansa latus.
uina mihi non sunt Gazetica, Chia, Falerna,
   Queque Sarapteno palmite missa bibas.
Sed quidquid tenuis non complet copia mense,
   Suppleat hoc petimus gratia plena tibi.


EPITAPHIUM EIUSDEM.

 Pannoniis genitus, transcendens equora uasta,
Gallicie in gremium diuinis nutibus actus,
Confessor, Martine, tua hac dicatus [a 1Kb] in aula
Antistes, cultum instituit ritumque sacrorum;
Teque, patrone, sequens famulus Martinus eodem
Nomine, non merito, hic in Christi pace quiesco.




ANNO DOMINI DLXXuI.
SANCTUS GERMANUS PARISIENSIS EPISCOPUS.





NOTITIA
.

 In pago Aeduensi, uico Lausia, Eleutherio et Eusebia parentibus natus Germanus, diaconus, triennioque post presbyter a sancto Agrippino Augustodunensi episcopo ordinatus, abbasque Sancti Symphoriani a Nectario prefectus, cum eo concilio u Aurelianensi, anno 549, interfuit. Cum autem sanctitate uite, moribus et miraculorum uirtute clareret, uocatur ad regimen Parisiensis Ecclesie, mortuo Eusebio an. 555 , ut testis est Fortunatus auctor, suorum temporum episcopus Pictauiensis qui res ab eo preclare gestas libro de uita eius scripto tradidit, consentitque Gissemarus in uita sancti Droctrouei.

Nihil nouus dignitatis gradus mutauit in cultu, uictu, uigiliis et asperitate penitentie sanctissimi  uiri. Interfuit anno 557 Parisiensi III concilio, habito ad resarcienda damna omnia Ecclesie ex bellis ciuilibus illata. Astitit anno 558 translationi sancti Ursini Bituricensis episcopi, sicut et sancti Albini Andegauensis, cuius tempus non adnotatur. Huius in honorem ecclesiam uoluntate et imperio Childeberti regis ante portam Andegauensis urbis fundasse memoratur in charta Nesingi episcopi, in notis Baluzii ad Seruatum Lupum, pag. 378. Quantum sub eo presule Childebertus rex pietate enituerit, ostendit imprimis, quod Ecclesie Parisiensi, sanitate recepta precibus sancti Presulis, cellas, regiam uillam in qua conualuerat, cellamque in prouincia cum basilica Sancti Romani donauerit anno regni 47, in mense Ianuario . Sed  presertim notatu digna regis huius effusa in pauperes liberalitas, ita ut auream et argenteam supellectilem ad eos nutriendos et fouendos confringeret ac conflaret, consilio et exemplis Germani permotus: unde forte nata opinio sanctum Germanum fuisse regi ab eleemosynis primum, et, ut modo loquimur, magnum eleemosynarium. Cesarauguste urbis opulentissime in Hispania ad ripas Iberi obsidione soluta, et inde allata uincentii diaconi et martyris stola, reuersus Lutetiam Childebertus edificare cepit  sancti Germani pontificis hortatu, sancti uincentii nomine, illustrem basilicam, in qua dictam stolam deposuit. Hanc autem absolutam dicauit, et pluribus donationibus auxit sanctus Germanus 23  Dec. 558; qua die defunctus Childebertus paulo post inibi sepelitur. Successor eius Clotarius Francorum coronam adeptus, Parisios uenit, ubi ob contemptum beatum Germanum in grauem morbum incidens, ab eodem sancto sanatur, scribente Fortunato. Eumdem acceptis regine Radegundis sacramentalibus litteris a proposito uxoris recipiende deterret sanctus Germanus an. 559; tum Pictauos profectus ut ab ea pro rege ueniam deprecaretur, Agnetem coram aliis episcopis in monasterio sancte Radegundis abbatissam consecrauit, quod in epistola ad episcopos concilii Turonensis ipsa memorat Radegundis. Ordinauit anno circiter 560 Syagrium Alduensem episcopum. Inter alia priuilegia, immunitatem ab episcopo Parisiensi et quouis alio monachis Sancti uincentii largitus  et XII Kal. Septembris anno 5 Chariberti regis., Christi 565 . Astitit an. 566 Xu Kal. Decemb. concilio Turonensi II, ubi decretum episcoporum de suscepta beate Radegundis epistola conscriptum est . Consecrauit anno 568 Felicem Biturigum episcopum. Circa idem tempus, est Charibertus rex incesti crimine insimulatus; quippe qui repudiata legitima coniuge Ingoberta, Merofledem ac postea Marcofeuam eius sororem religiosa ueste indutam, coniugio sibi copulauerat. Cum nollet eam dimittere, ab eodem Germano sacris interdictus est: quod recitant Gregorius lib. Iu, cap. 26, et Gesta ueterum Francorum cap. 30, ubi et legitur a rege Chariberto Encolismam ciuitatem missum Germanum cum Gregorio Turonensi  consecrasse basilicam sancti Eparchii , qui inibi nuper sepultus fuerat. At errorem in nominibus deprehendunt doctissimi Bollandiste ex temporis ratione: nam sanctus Germanus eque ac Charibertus rex ante sanctum Eparchium e uiuis excessere, ut notant tomo I Iulii, pag. 109. Inuitatur a Domnolo Cenomanensi episcopo ad dedicationem monasterii Sancti uincentii iuxta urbem Cenomanorum eidem astitit anno 571, Kalend. Nouemb., ut constat ex litteris Domnoli pridie nonas Martias datis in hanc rem, quibus subscripsit Germanus. Interfuit anno 573 concilio Parisiensi Iu , ubi inter cetera depositus est Promotus, qui episcopale officium in diecesi Carnotensi  usurparat, nimirum in Castrodunensi, et qui ad synodum a Germano inuitatus uenire contempserat. Anno 575, Brunichildem reginam luculenta hortatus est epistola ut Sigibertum coniugem a consilio belli quod fratri inferebat suo reuocaret . Hanc habes in appendice Operum Gregorii Turonensis nouissime editionis, col. 1343 , Infinitus essem si sancti antistitis uirtutes et miracula recensere uellem. Hunc Robertus rex in diplomate Parisiorum clypeum inexpugnabilem nuncupat. Celebrat Fortunatus eius morum sanctitatem, clerique Parisiensis sub eo pontifice religionem et ecclesiastici chori concentum: nam pemate 19, lib. II, eius institutum recens de psalmodia commendat, quam a populo et clero Parisiensi  mira frequentia et animorum alacritate perhibet susceptam fuisse. Demum fere octogenarius in celum migrauit Germanus u Kalend. Iunias anno 576, paulo post quam Sigiberto regi comminatus mortem fuisset ac predixisset, ut refert Gregorius Turonensis lib. Iu, cap. 52. Diem quoque sui ipse obitus paulo ante pronuntiauerat. De eius funere ita laudatus Gregorius libro u, cap. 8: »In cuius, inquit, exsequiis, multis uirtutibus quas in corpore gesserat, hoc miraculum confirmationem fecit. Nam carcerariis acclamantibus, corpus in platea aggrauatum est, solutisque eisdem, rursus sine labore leuatur: ipsi quoque qui soluti fuerant, in obsequium funeris usque ad basilicam in qua sepultus est, liberi peruenerunt. Ad sepulcrum autem eius multas uirtutes, Domino  tribuente, credentes experiuntur.« Hec Gregorius, qui postea commendat librum uite sancti pontificis a Fortunato presbytero compositum. Alii citius, tardius alii mortem eius assignant, nempe annis 575, 577. Baronius biennio post defunctum tradit Germanum, et Hugo Flauiniacensis ex Chronico uirdunensi apud Labbeum p. 101, 9 Februar. 582, ubi perperam fratrem ei fuisse Paulum uirdunensem episcopum asserit, qui uigebat anno 630. Tumulatur in oratorio sancti Symphoriani, quod ipse construxerat in ingressu basilice sancti uincentii, ubi prius sepulture  dati fuerant parentes eius Eleutherius et Eusebia, pro quorum anniuersario multa largitus fuerat eidem ecclesie. Germani epitaphium a Chilperico rege, in peticis litteris exculto, conscriptum notat Aimoinus lib. III, cap. 16; quod tamen alii a rege ei positum tantum, ab illo uero qui uite sancti Germani acta composuit, scriptum esse contendunt. Mabillonius ad annum 576, n. 68, a Chilperico rege compositum quidem epitaphium coniicit, sed ab Aimoino expolitum. Sic autem habet:

Ecclesie speculum, patrie uigor, ara reorum,
   Et pater, et medicus, pastor, amorque gregis,
Germanus uirtute, fide, corde, ore beatus,
   Carne tenet tumulum, mentis honore polum.
uir cui dura nichil nocuerunt fata sepulcri,
    uiuit enim, nam mors quem tulit ipsa timet.
Creuit adhuc potius iustus post funera, nam qui
   Fictile uas fuerat, gemma superba micat.
Huius opem ac meritum mutis data uerba loquuntur,
   Redditus et cesis predicat ore dies.
Nunc uir apostolicus sapiens de carne tropheum
   Iure triumphali considet arce throni.

Translatum est sacrum Germani corpus ad maiorem ecclesiam uIII Kal. Augusti anno 754, astante Pipino rege, latus eius stipantibus Carlomanno et Carolo qui postea dictus est Magnus, sub Lansfrido sancti Germani abbate, cuius festi memoria recolitur die 25 Iulii. Eius in honorem Bertichramnus, Cenomanorum episcopus, qui ab eo presbyter ordinatus fuerat, monasterium apud Cenomanos  ultra fluuium Sarthe condidit et dotauit, quod nunc redactum est in parecialem ecclesiam suburbanam. Ab eius quoque nomine dicta apud Parisios ecclesia Sancti Germani ueteris, prius capella Sancti Ioannis Baptiste ab ipso sancto Germano tunc abbate Sancti Symphoriani constructa, in quam ob metum Normannorum eiusdem sancti corpus translatum anno 886, per biennium depositum mansit. Sancto Germano tribuitur opus de Missa tomo u Anecdot., col. 91.





SANCTI GERMANI, PARISIENSIS EPISCOPI uITA, AUCTORE uENANTIO FORTUNATO EPISCOPO PICTAuIENSI Ad mss. Codd. diligenter recognita. 

 I. Beatus igitur Germanus Parisiorum pontifex, territorii Augustodunensis indigena, patre Eleutherio, matre quoque Eusebia, nonestis honoratisque parentibus procreatus est. Cuius genitrix, pro eo  quod hunc post alterum intra breue spatium concepisset in utero, pudore mota muliebri cupiebat ante partum infantem exstinguere: et accepta potione ut abortiuum proiiceret, dum nocere non posset, incubabat  in uentre, ut pondere prefocaret quem uenena hedere non ualerent. Certabat mater cum paruulo, renitebatur infans ab utero: erat ergo pugna inter mulierem et uiscera. Ledebatur matrona, nec nocebatur infantia: obluctabatur sarcina, ne genitrix fieret parricida. Id actum est, ut seruatus incolumis, ipse illesus procederet, et matrem redderet innocentem. Erat hinc futura prenoscere, ante fecisse [Al., factam pro eo] uirtutem, quam nasci contigerit.

II. Deinde cum Auallone castro  cum Stratidio propinquo puer scholis excurreret, mater parentis  ut eius hereditatem acquireret, de adolescentis fallitura nece tractauit. Que temperatam potionem in ampullula condidit, uinum quoque in altera, precipiens  puelle ut uenientibus ambobus illi porrigeret de uino, isti de maleficio. Sed ignorans ministra, ampullulam mutat et pocula; uinum sancto Germano, uenenum dat Stratidio; et dum insonti preparatur interitus, auctor cadit in laqueum. Quo mater eius cognito, puellam increpat cum fletu, exstinxisse se filium. Cui Stratidio, sollicite impenso studio, facto de ipsis maleficiis uario, etsi mors uitam non abstulit, tamen signum mortis infixit.

III. Hinc ad parentem suum sanctum Scopilionem Lausia  se conferens, moribus honestis alitus et institutus est. Qui cum fere mille passus longe a uico consisterent, iugiter ad matutinos currebant, ducti fidei calore per tempestatem, per hiemem. Qui intra terni lustri spatium  a beato Agrippino diaconus  instituitur, et sequente triennio presbyter ordinatur. Dehinc a pontifice Nectario abbas ad sanctum Symporianum merito dignus asciscitur. Quanta uero inibi abstinentia uixerit, quantis quoque uigiliis continuando durauerit, quibus eleemosynis profusus exstiterit, illa res una testis est, cum iam rebus reliquis pauperibus erogatis nec panis ipse resideret quatenus fratres reficerentur. Qua de re insurgentibus aduersum se monachis, retrudens se in cellula, amare fleuit et doluit. Inter hec ipso orante quedam Anna matrona duorum saumariorum  cum pane dirigit onera. Sequenti etiam die cum annona destinauit plena carpenti uehicula: ita ut exinde monachi cum saturarentur cibo, terrerentur miraculo  . His itaque celebriter intentus officiis, non desiit predicandis  manifestari miraculis.

 Iu. Igitur quadam uice dum cibum fessus acciperet, ingrediente Amando monacho in fenile cum lumine, carbone decidente, flamma fenum corripuit, et arida nutrimenta uorax ignis allambit. Concurrentibus reliquis, nec tamen incurrentibus, tardius ipse prosiliens, rapta de foco cucuma, ascendens supra fabricam concinens Alleluia, fundens paululum aque in crucis imaginem restinxit incendia: ac de manu Sancti imbre sedata est ignis unda, quam uix exstinguerent flumina. Quod tamen postero die cuius insidiis actum est hostis ipse confessus est.

u. Chariulfus quidam Francus partim uille basilice res obstinatus inuaserat. Quem cum uir Dei ad reddendum aliquatenus commoneret, nec tamen proficeret, ad orationem se conuertit, nec fides uindictam distulit. Statim ex uicino ferus ursus exsiliens  tres illius equos interfecit, nec sic a duritia resipiscit. Sequenti uero nocte duplicauit ultor perniciem. Sex iumenta interemit, nec sic quoque pena suffecit. Tertia idem nocte nouem uehicula prosternit, triplicato cadauere: sic labor crescebat in cladem. Dehinc ad beatum uirum tardius dirigit puerum; agrum reformat inuasum, calamitas compescitur. Id actum est, ut bestia castigante homo sensum acciperet, et daret non intelligenti bellua rationem.

uI. Dehinc beatus Agricola Cabillonensis  episcopus habens cubicularium grauiter ui febrium fessum, qui destinato animo totus pendebat in transitu, dirigit ad sanctum uirum intercedendi suffragium. Tunc perceptis apicibus basilice  sub porticu ad sancti Symphoriani sepulcrum progreditur. Interea uir iustus orationi incubuit, terram corpore premens et sidera mente transcendens; et quasi ante se habens presentiam Domini, pro uoto supplicis obsecrator accedit. Nam mox uicinus Redemptoris auribus exauditur, et adhuc isto recubante in puluere, egrotum medicina perfudit; ac iusto iacente in pauimento, languidus surgit de lectulo, ante currentem medelam [Pro currente medela] quam peroret qui supplicat: ita ut portitori redeunti obuiam puer occurreret cui parabantur exsequie; ut non esset ambiguum eadem hora languidum saluti fuisse redditum, qua uir beatissimus fusus orasse comperitur.

 uII. Nec illud omitti conuenit, quod ad domum  Ebronis pro fide Iusti collatum est. Cuius ingrediente domum, Anna matrona proclamat rem mirabilem se uidere. Inquisita a coniuge quid esset quod inspiceret, ait: Ecce beatus Germanus cornuta facie mihi uidetur incedere: quod pene uix ualeo aut intueri lumine, aut sermone conferre, sanctum uirum nouo more cornibus radiantem. Consternataque mirabatur mulier hominem nostro tempore in figura Moysi potuisse conspicere. Credendum quod et iste post colloquium Domini potuit a muliere cornu exaltatus agnosci. Cuius cause pauore Ebro eadem die iuxta Sanctum sedere nullatenus presumpsit duplici pro merito, merore pariter et terrore.

uIII. Contigit ut pro uillis Augustodunensis Ecclesie Theodeberto regi Cabillone occurreret. Memor  sancti Symphoriani in ingressu palatii, ita Spiritu Dei redundante locutus est, ut ante rex annueret, quam uerba petitor explicaret. Cui et ore prophetico finem dixit de transitu. Quod paucis interim diebus  dum ad Rhemos remeauit, in ipso itinere rex extrema sorte defecit, quasi sancti uiri sermo dictus fuisset ab angelo.

IX. Et quoniam Beatissimo erat familiare in basilica sancti Symphoriani soli uigilias ducere, euntem eum monachus Syluester prosequitur. Et ingressi pariter ad sancti martyris tumulum, circa noctis medium ab altari tumultum frequentantem rumores accipiunt, tanquam si ad rapinam collecta curreret multitudo. Credens enim uir Dei uersari latronum incursum, imperat monacho ante sepulcrum psallere.  Ipse uero accedit ad altare. Dehinc illa turba ad monachum quo psallebat alacriter properat. Quo mactato grauiter et in terram proiecto ac semiuiuo relicto, ueloces effugiunt. Qui uix uoce flebili cladem suam replicans, a demonibus se cesum graui congressu confessus est.

X. Accidit ut Sabarici famulus Aesarius nomine ad uirum de quo loquimur iniuriam passus confugeret, supplicans ut quolibet pretio eum de insolentis domini seruitio liberaret. Quod indignatus Sabaricus pro Aesario et coniuge uel unico eius filio, octoginta solidos pretii nomen petiit, quominus famulos seruili ditione laxaret. Tamen hoc non dubitauit misericordia Iusti uel perquirere uel donare. Quo pretio persoluto, contigit ut ante basilicam sepe  dictus Sabaricus preteriret, nec tamen orationi quoque occurreret. Qui domum suam ingrediens, statim affligitur, ligatur, et catenis reuinctus ad Sanctum perducitur. Neque sic a pio uiro misericordia tollitur, sed statum missa prece eius obtinente fide purgatur. Tunc adiecit Sabaricus adhuc uiginti aureos ad pretium quod acceperat, et de centum solidis crux ad sepulcrum beati Symphoriani ab ipso suspensa est: que usque hodie res est in  testimonio. Qua occasione filii uel filie ita sancte conuersati sunt, ut per monasteria nunc regant agmina monachorum. Que causa modo mirabili profuit patri uel germini, ut paruum genitoris flagitium posteris transiret in luctum.

XI. In pago Alisiense  hec res gesta est. Coniux illustris uiri uulfarii, Destasia nomine, uitalis spei destituta solatiis, lingue carens officiis, per biduum iam muta, spiritu deficiente decumbens, apparatis exsequiis iam palpitabat exanimis. Cui eulogiis per presbyterum suum directis et uiolenter adapertis premortue dentibus in ore transiectis, mox ut fauces semiuiue liquor benedictionis introiit, statim incipit premortua uite flatibus anhelare, oculi nece preclusi lumen diei requirere, ut post funerum pallorem  facies in ruborem transiret, donec cunctis stupentibus uiuificata consurgeret, et circumstantes auctorem muneris gratiam predicarent. Que singulis annis tributum uite soluit pro pretio.

XII. Ceterum reuelationum suarum quis scrutator intreat, cui ante quatuor annorum curricula, ipsa episcopatus sui causa non est abscondita? Itaque positus in sopore, inspicit a quodam sene claues sibi porte Parisiace porrigi. Interrogans quid hoc fieret, accepit responsum, ut saluas eas faceret. Quod post ciuitatis eius episcopo  decedente dum precellentissimo regi Childeberto occurreret, in eius electione effectum illa uox promeruit. Ordinatusque pontifex qualis quantusque se gesserit, hoc expedire lingua mortalis non sufficit, quoniam supra hominem  fuit omne quod edidit. Denique adeptus gradum cure pastoralis, de reliquo monachus persistebat. Hinc se frequentibus exercebat uigiliis, inde continuatis macerabat inediis. Pernoctabat algida senectus per hiemem sustinens dupliciter frigus, etatis et temporis, quod nec tolerare possint petulenti iuuenes: seipsum pene obliuiscens pro uictoria corporis, tanquam si simul accessissent dignitas et necessitas; que uero eleemosyne tam de rebus ecclesie quam populi oblatione uel regio munere per manus Sancti facte sunt, solus ille qui omnia scit, nouit et numerat.

XIII. Denique quadam uice precellentissimus Childebertus rex cum ei direxisset sex millia solidorum pauperibus eroganda, expendens tria millia reuertitur  ad palatium; interrogatus a rege si adhuc resideret quod egenis tribueret, respondit medietatem resedisse, nec inuenisse inopes quibus totum expenderet. Cui rex inquit: »Domine, dona quod restitit: nam Christo largiente quod donetur non deficiet:« incidens aurata missoria, argentea uasa comminuens, quidquid primum habuit dans sacerdoti ne perderet. Erat ergo exspectanda contentio inter sacerdotem et principem. Faciebant apud se de misericordia pugnam  et de pietate certamen, thesauros ut spargerent, et de suis talentis egeni ditescerent, festini ad futura lucra, ut bratheum semen  sererent, et post messores accederent aurolentam per segetem: ut sacerdos locupletaretur regalibus thesauris, ei in regem floreret gratia sacerdotis, qui suum solum hoc credidit, quod nudus aut egenus accepit.

XIu. Sed reuertamur ad ordinem. Quidam in Exona  uico de fiscalibus famulis Gildomeris nomine, cum die Dominico quiddam operatus sit, ita contrahitur digitis, ut unguium acumen partem transiret in alteram. Qui Parisius sancto uiro occurrit in oratorio; et oratione data, manuque peruncta oleo, ungues de palma retracte sunt. Digitis redditur organum et in antiquo officio neruorum tela  retexitur. Quem clericum post effectum, et ut integrum saluum faceret, peste liberauit et crimine.

Xu. Rursus quedam mulier nomine Fauonia in urbe Parisiaca per nouem dies percipiens nichil preter pulticulam, ore aperto inhians sancto uiro oblata est. Que uelut ferro opposito nulla lege poterat iungere dentes aut labia. Quam in oratorio sacro perungens oleo, palpato undique capite sine tarditate saluti restituit.

XuI. Accidit ut puella quedam de Medardi Moglidunensis  familia filans die Dominico, contracta manu damnaretur supplicio. Qua contacta oleo uirtus infudit remedium. Hinc stupentes digiti uigorem pristinum resipiscunt, oblitum artis officium reducti articuli meditantur, manus ramosa distenditur, et purgata  uitio dextera saluti reducitur.

XuII. Recte creditur inserendum illud quoque miraculum. Bobolinus quidam de uico Nouiomo  uehementer inimici peruasus insidiis, ad Hominem Dei uinculis nexus adducitur, rebelli spiritu rotatus excutitur nec lassatur. Qui, exorante sancto uiro, quasi de longo itinere ad se suamque mentem septimo die reuertitur. Sic dupliciter liberatus, dum fugit umbra de sensibus, catena cadit de manibus, et sanus redditur et solutus.

XuIII. Hoc autem memorie iure perpetuo est tradendum. Quidam ex Nantharici [An, Nemptodori? Nanterre?] familia, separatis ab inuicem maxillarum iuncturis, ore aperto ad sanctum uirum perducitur. Quem signo crucis impresso sanitati redditum uetuit  ne acciperet uini potum aut carnis edulium  . Qui precepto postposito ad normam sui languoris statim reductus est. Sed ne preuaricantis negligentia iusto subtraheret gloriam, in Spedoteno  uilla rursus ei oblatus est. Cuius loca maxillarum sancto perunguens oleo, ac beatis manibus mentum astringens et labia  Christi nomine inuocato, concussa sanctis digitis ad se iunctura reuertitur, et sue fidei merito saluus domum reducitur.

XIX. Item faber, Ligerius nomine, turbulenti demonis arreptus insania, ita bestiali feritate proruperat, ut catenis collo manibusque reuinctus uix ad beati uiri traheretur presentiam. Inde miserabilior, ut qui sustinebat ab hoste uiolentiam, ipsi adderetur altera pena per uincula. Quem tamen sacerdos apud se imperat detineri; et, sicut septimo die Deus quieuit ab opere, ita et opera Dei transacta hebdomada eripitur a demone; sicque in propria redire securus meruit liberatus ab hoste.

XX. Waddo uir illuster, consiliis regis particeps, typum dupliciter incurrens febris et frigoris, exspurgandus  sancti uiri presentatur obtutibus. Interea hora solita febre concussus grauissima, ut refrigeraretur uel aquam instanter expostulat. Qua sibi denegata in sancti pontificis insolescit iniuriam. uir tamen Dei contentus ut obtineret uictoriam, oratione explicata, potum ei donans in calida, hominem reuocauit salutem ad pristinam, et imminens periculum tali curauit antidoto, febrem curans per calidam.

XXI. Nec illud est pretereundum similis cause miraculum. Regine Chrodosinte  minister, Ulfus nomine, typo [Id est, febri periodica] uexabatur grauissime. Poscens suffragia medele, perrexit ad pontificem. Quem uir Dei constanter ducit ad baptisterium. Sed exorante Sancto cepit affligi grauius in proximo liberandus. Postulat ardens et estuans aque  modicum, sed negatur. Qui fellis amaritudine suscitatus acerrime, balteum suum ad Sancti uestigia proiecit clamans: Tu me, domine, interficis, cum sanare debueras. Sed hoc tibi notum sit, quia per te morior. uita mea a te erit requirenda a rege uel a parentibus. Interdum pre calore per baptisterii pauimentum uolutatur. Orante beato uiro in soporem conuertitur, et aliquantulum post somnum excitatus, ab ipso in omnem incolumitatem languidus reformatur. Inquisitus a pontifice cur tantum locutus sit ad iniuriam sacerdotis, respondit solum ei gratias referens, nichil se de suis uerbis recordari confessus est.

XXII. Precellentissimus Childebertus rex cum equum necessarium ad sellam beati uiri donasset  uehiculum, rogat ipse qui dederat ut eum sibi retineret, nec cuiquam tribueret. Interim beatus uir, postulante captiuo, equum donat in pretio, quoniam apud pontificem plus fuit quam illa regis uox pauperis. Iubet igitur ut quindecim eum uenundaret solidis: quem pauper ipse cum duceret, negotiator  occurrit, eruitque predictum equum duodecim aureis. Quo empto negotiator adducit ad stabulum. Sed quoniam minus dederat quam uir Dei preceperat, equus sub nocte moritur, ne Sancti uerbum iret incassum. Unde sequenti die sellarem de stabulo iunctis bobus exstinctum retraxit emptor mortuum uehiculum. Qui uersa uice capistro non capite, sed pedibus alligatus educitur.

XXIII. Est opere pretium illud memorie tradere, qualiter Sacerdos Christi solitus erat de ipsis quoque regibus triumphare. Igitur cum glorioso Clotario regi occurrisset ex solito, nec tamen de sancto uiro stante ante palatium ei fuerit nuntiatum, mora facta ante uestibulum non representatus inde domum reuertitur. Sequens nox in oratorio uigiliis ducitur, rex dolore  atque febris infestatione torquetur. uix primo diluculo ad domum ecclesie a proceribus concursatur; pena regis exponitur, ut sua uisitatione regis doloris uim mitiget optimates deprecantur. Mox apud pietatem iniurie causa postponitur, qui ante nec nuntiabatur, intrat honoratus et exoratus palatium. Rex uix assurgit de lectulo, cesum se diuino flagello conqueritur. Allambit sancti palliolum, uestem Sacerdotis deducit per loca doloris. Culpam confessus criminis, mox dolor omnis fugatur: idque actum est, ut cuius incurrerat de contemptu periculum, sentiret tactu remedium.

XXIu. In pago Parisiaco uico Nouo  res gesta est. Quidam in eodem loco impetu lupi rabidi laceratus et extra sensum effectus beato  Sacerdoti miseranter oblatus est. Hic ad illa sue artis recurrens suffragia, mox brachio olei benedicti liquore circumlito et sacris eo digitis medicabiliter attrectato, pestis illa que uiscera dolore grassante peruaserat, loca fugit obsessa, et iam putredine resoluta, uigore pristino restituto, sine cunctatione uelut experrecto de sopore dolor recessit, mens rediit.

XXu. Item de uico Mantola  Waldulfi cuiusdam ancilla, anno et nouem mensibus graui cecitate percussa, per soporem admonita ut fimbriam Sancti si tangeret, mox uisum reciperet, die quadam sacerdoti occurrit; sed multa nocte circumdata ita constrictis luminibus, ut unde oleum benedictum iniiceret, luminis aditum non prestaret. Tamen perunctis palpebris desuper et locis reliquis capitis, oratione data,  pane et sale signato, mulieri precepit ad mansionem se condere. Ipse a primo somno in oratorio peruigil, circa medium noctis mulier clamat hospitem se lacrymare profuse. Tum accenso lumine ab oculorum compage cernit manare sanguinem. Que cum eodem cruore mane ad Sanctum rediit, sed ipse cum aqua palpebras fouens et abluens, orationibus additis, oculus unus apertus est; deinde altero peruncto mulier domum reuertitur. Dehinc eadem sub nocte, nimium fuso sanguine, appropinquante die, Sacerdoti se obtulit. Qui cum de regis occursu domum reuerteretur,  ingressus in oratorium statim mulieri alter oculus aperitur, et prestante Domino gemello se uidere lumine gratulatur.

XuI. Magnofledis. [Al., Rannoflidis] puella cum talibus decepta illuderetur insidiis, ut quoties ad ecclesiam uoluisset accedere, gressum facere non ualeret, seruo Dei in uilla Sauara  presentata est. Confestim ut Sancti manus super caput puelle titubantis imponitur, tali inuestigatione occultus hospes [Al., hostis] detegitur, et se diu latuisse multo gemitu confitetur, nec in Beati presentia clamat proprio se posse celare prestigio. Ergo ita se proditum et egressurum graui ardore conqueritur. Interim non cessante sacerdote manu crucis signum depingere, exspectantibus omnibus in musce similitudinem prorumpens,  cum sanguine de naribus mulieris inimicus egressus est. Quam sanitati restitutam, monachali ueste mutatam, Dei seruitio traditam bis triumphare fecit, hoste uicto uel seculo.

XXXuII. Quid illud quod sine mora curauit debilem dexteram? Cum ad festiuitatem sancti Martini Turonis accessisset, egresso de monasterio offert se mulier barbara, manu neruis contracta, postulans medicinam. Quam sub casula receptam, suo sputo illitam uelut sparsum farine collectum commacerat. Hinc resudante dextera digitos tendit et replicat, torporem ueteratum ad uiuacitatem resuscitat. Et priusquam ueniret ad beati Martini ianuam digitis suis extensam reddidit incolumem dexteram. Quam mox sentiens esse directam, mulierem a se repulsus  est [Pro repulit], ingressus basilicam.

XXuIII. Deinde egrediente de predicta basilica, cum se ad mansionem seruus Dei reciperet, offert se manca altera palma digitis affixa, que prius tacta de saliua, dehinc oleo peruncta, pristine sanitati de presenti est reddita. Nam causas infirmitatis hoc erat sancto uiro curare quod tangere.

XXIX. Erat sane mirabile, quoties famulus Dei ad Augustodunum uoluisset accedere, mox ad Sanctum Symphorianum demones nuntiabant. Et occurrentes per Muruinum , fletu gemituque clamabant: uir sancte, si de locis cultis nos inconsideranter repellis uel habitare, concede siluarum per solitudinem, ut liceat miseris per deserta securos errare. Ante tuos oculos nec corpora nos celant,  nec nemora. Qui deflentes et Sancti non tolerantes presentiam, admota eius dextera de obsessis corporibus passim uertebantur in fugam, et de salute populi proiecta demonia lamentabantur.

XXX. Producatur in medium nobile illud miraculum. Cum regrederetur pontifex de sancto Symphoriano, castello Auallone  iter agens ingreditur, ubi reorum multitudo tenebatur ergastulo. Hinc a Nicasio comite inuitatus ad prandium, uir Dei cepit de misericordia habere colloquium: ut datis fideiussoribus laxarentur de uinculo, et partem  culpe cederet pietatis intuitu. Quod ille facere distulit obstinato spiritu. Unde antequam perpranderet, se de mensa Sanctus proripuit, et carceri subterraneo superiectus diutius orauit cum fletu, ut diuino conferretur auxilio quod a temporali iudice non esset obtentum. Sic cursus ille lacrymarum per era surgit in celum, et gemitus peruenit ad uotum. Itaque deputatur angelus ad effectum. Dehinc uir uenerabilis spem promittens inclusos hortatur. Nec perdit sermo quod loquitur: fides gestis impletur. Eo discedente mox catenarum bace  franguntur, uincte ianue reserantur, dies in carcerem reducitur, damnati de tenebris in lucem procedunt, nec diutius pena tenuit quos torqueret. Sic erepti, Parisios occurrunt pontifici, qui periclitabantur inclusi. Sed ut culpabilibus  aliquid plus conferret, a rege quidquid fisco pro his debebatur obtinuit.

XXXI. Dehinc ad sanctum uirum Nicasius cum uellet occurrere, et iam presentatus, mox grauissimo casu in terra prostratus est, et pene omnibus salutis destituto solatiis, ipso Sancto intercedente homini desperato uirtus et sensus regressus est. Mox balteum quo cingebatur et spatam pro munere beato Germano contradidit: quod ipse comes dato pretio post redemit. Id actum est ut quod prius incarceratis concedere distulit, hic duplicato fenore debitor compensaret, et aucta dote damna sarciret, prius pro eis differens, post et seipsum redimens. Ante non illis pius, modo et de se trepidus, didicit casu proprio erumnis succurrere alienis.

 XXXII. Prorsus illud stuporis retexatur in pagina. Eunte sancto uiro ad beati martyris Symphoriani occursum, dum de uico Ceruedone in Muruino  progreditur, habitatores loci occurrentes suggerunt ut segetem Panitie [An., Pistoficie] mulieris uidue nichil habentis residui, que ab ursis uastabatur, uisitare preciperet, et sancto suo aduentu repelleretur incursio. Qui concitus ministris irridentibus ad locum perducitur, et oratione data desuper fecit signaculum. Hinc instinctu diuino in parentales bestias feralis ira succenditur, odium nascitur in affectu, in pace pugna committitur. Furore bestie bis armantur, statim prefocatur unus ursus ab altero, et ipse qui restiterat dum uellet foras egredi, sepis palo transfoditur. Sic utrique uastatores uno momento  perimuntur et ipsi sibi confestim arma mortis effecti sunt. Post ipsi redeunti mulier pelles ursorum obtulit ex studio, et quasi uictori suo representat spolium, quod tamen omnino ipse recusauit accipere; et qui prius riserant, penitere ceperunt uidentes miraculum.

XXXIII. Et quoniam de Dei dono non debet esse fastidium, illud etiam breuiter ducimus explicandum. Beretrudis quedam mulier Munsunthi [Al., Munsuinthi]  matrona, dum tempore litaniarum pre cecatis oculis non posset ire cum populo, audiens chorum psallentium cum lacrymis domini Germani implorat auxilium. Tertia sequenti nocte per soporem uisus est ei uir beatissimus astare prope lectulum et quasi cecis oculis fecisse signaculum. Euigilans mulier marito narrat que gesta sunt. Mox stillante sanguine dies oculis redditur, et diuturnum post nubitum lumina sereno radio micuerunt. Clarescente quoque die ad missam cum populo progreditur mulier in processu, ita ut sancti uiri sic uisa per somnium esse imago remedium.

XXXIu. Adest nec minus laudabile reddita uita infantule. Cum in Turonico illustris uiri Pienti matrona exposite filie lamentaret extrema, et obseratis  oculis nec anhelitu mobili respiraret infantula, ad sancti uiri presentiam tota committit presidia. Qui per missum inuitatus, quantum ualet ad conclamate puelle cadauer [Antiq. Codd., cadauerem] properat. Exceptus multis fletibus, deplorante familia, appropinquat subsellio quo iam rigebat infantula. Celo uim facit questibus. Fere transacto inter hec unius hore spatio, mobili singultu flatus puelle reducitur, uiscerum uitalis calor per membra diffunditur. Dehinc paulatim animata potum poposcit ut biberet. Tunc a beato uiro pane signato uel calice degustato, infantule reuocate de funere totum uertitur in salutem. Que post in monasterio beate Radegundis felicioris uite terminum consummauit.

XXXu. Quidam clericus de iuxta monasterio beati  Syluestri in Ternoderinse  cum die Dominico, ut loquimur ex consuetudine, caligas circinasset, debilitatem manuum uel pedum incurrit. Sed de beato Syluestro gressus recepit officium; per soporem admonitus occurrit sancto Germano poscens salutis compendium. A quo interrogatus, causam culpe confessus est. Tum imperat clerico ut clamaret per populum, nec quis temere die operaretur Dominico. Quo, quinto die transacto, superfuso oleo debilis palma dirigitur, et ad propria eundi cum libertate dimittitur.

XXXuI. In pago Amoniense , quod gestum est replicetur. Rotegiaco [Rozoy] uilla Parisiace Ecclesie septem ei uiri debacchantes oblati sunt. Quibus curatis unus qui grauiore uexabatur  spiritu cum exire cogeretur, homini Dei professus est, expulso se de illo loco grauem lamentationem Parisiacis facere. Tunc fugata pestis de sancti uiri Germani transitu famam fudit per populos, et pastoris pro obitu gregem mouit in fletum. Qui tamen energumenus etsi seminauit mendacium, expulsus non defendit obsessum.

XXXuII. Et quia Iusti opera crescere cogebant miracula, item in predicto loco affertur ei paralyticus  membris dissolutus, carpento subuectus, gressu destitutus et actu. Quo sanctificati olei liquore perfuso cum cutis summa tetigisset, uigor medullas introiit. Dehinc rediuiue manus ad usum mobilem redeunt: thorace pectoris uitali appulsus fit fortior, genua columnaris imbecillitas roboratur  , plante solidatis basibus subriguntur. Inter hec tota membrorum fabrica reparatur: qui sanitate recepta, redeunte sancto uiro occurrit in itinere, preparato exenio gratias Christo referens de reddito corpusculo.

XXXuIII. Nec hoc pretereundum est, qualiter simili merito claruit uirtus in altero. Igitur Emmegesilus de uico Bucciaco  , quidam puer admodum paruulus membris paralyticus in sella Parisios ad  sanctum uirum manibus baiulantium delatus est  . Nec dextra uigens mobili, nec planta surgens stabili, nec lingua sonans uolubili, totius debilitatis marcore captiuus, quodammodo sine nature ordine in rerum natura prefusus. Quem Sanctus continuatim per triduum sacro liniens oleo, sanitati restituens uno sub momento uoce, manu, uestigio. Cunctos stupor amplectitur, clamor in celum educitur omnem artem medicorum sanctum superasse Germanum.

XXXIX. Item de eodem uico Bucciaco quedam occurrit Parisios ita manu contracta, ut unguium acumen palmam foraret in intimam. Qui tantum oris sui ducta saliua pollice, neruorum distentionem, manus reformat imaginem.

 XL. Retinet eius laureas et pagus Bituricus. Igitur Pastor bonus cum de uico Nouigento ad uicum Nouum  uisitandi regis cura solita peruenisset, offert se quedam uetula annorum bis quaterna gerens in cecitate curricula. Cuius super oculos signum nostre redemptionis Sacerdos imponens, imperat ut sequens iret qua Pontifex pergeret. Altera quoque die cum predicto occurreret ei ex improuiso, sanguinem manantem de lumine largo fonte salutem suam oculi lacrymabant. Que inter reliquos astante sancto uiro conspicitur. Qui tollens se de consessu, mulierem ut pote cecam trahit in diuersorium, quo sibi erat cubiculum. Cuius lumina aqua tepida suis manibus abluens, diem refudit in oculis. Que mox lucem inspicit, sancti uiri digitos insatiata gaudio suis  immersit faucibus, pariterque ministris compunctione deflentibus uidere se hominem qui cecis pro  pecunia in domo lumina dispensaret. Sed hec in cubiculo presente me gesta sunt.

XLI. Cum ad possessionem ecclesie que dicitur Inethe , Sacerdos accederet, quidam ei fit obuius, conquerens de quadam uilla se solum incolumen esse, uniuersos uero accolas graui tedio laborare. Cuius eulogiis ad infirmos portatis, statim ab egrotis languor omnis fugatus est, et primo gustu eulogiarum morbus cum pane consumptus est. Sic fuit ab illa turba cum esca sanitas manducata!

XLII. Item cum Parisios ad basilicam beate crucis  uir Dei procederet, mulier paruulum in albis ultimo flatu palpitantem et iam migraturum ante Sanctum exposuit dicens: Pie Pater, si uelles ad lamentantem respicere, mater flebilis non orbarer.  Neque hinc discedere malles plenam gemitu uacuatam de fructu. Et nisi festines succurrere, uides infelicem extorquente morte rapi natum ab ubere. Aut filium restitue, aut pariter cum ipso funeraturam me obtine. Indulge, pastor, misere quam suus dolor facit audacem. Qua flebiliter poscente, mox ut Beati dextera supra expirantem signum crucis impressit, quasi uigil de sopore lac matris expetiit, qui iam frigebat in funere. Ita momento temporis filius de mortis fauce, mater tollitur de merore. Hinc circumstans populus stupore concutitur, fragor in partes attollitur, gratias Creatori referentes de premio tempore Sacerdotis precipuo, a quo morbis iugiter et mortibus imperetur.

XLIII. Deinde accedente in Bradeia uico , pagi Parisiaci, missa celebrata, ei in sacrario cathedra deportata offertur paralytica uniuersorum membrorum damnata gerens officia, nullum uigorem retinens plante uel dextere. Mox habens in eo fiduciam, qui dona sibi larga prestabat, eam ut uitalis olei benedictione superliniuit; statim morbus excluditur, salubris uigor illabitur; recreatisque uisceribus, melius renascitur saluti quam germini, plus acquirens ex munere quam sumpsisset origine. Ita ut suis postea manibus tunicam Sancto faceret quasi acquisite tributaria medicine.

XLIu. Tradidit memorie quod iuuat in laude. Itaque Audegisilus maior domus regie cum quartano typo grauiter ageretur, occurrit beato uiro, fidens de beneficio. Homo Dei in sua cella deputat, et cum  uno diacono residere iubet inclusum. Tum anxius et ieiunans minister, quid faceret excogitat trepidus  unde curaretur infirmus. Idcirco febricitantem uirum Dei Serui rachena  undique obuolutum componit eius in lectulo. Eadem quoque die tactu uestis nobilis quasi impetu fluminis, ita quartane febris ignis omnis exstinctus est. Et redeunte de prandio, reserato cubiculo, sanus surrexit e lectulo, exsultante ministro pro sanitatis premio, tunc sibi resoluto ieiunio. Sic tactu Beati uestis salutem operatus est absens.

XLu. Exsequamur itineris accepti uiaticum. Itaque cum Pictauis  uir Dei ad beatum confessorem profisceretur Hilarium, quedam Baudo Feifa de Sene Corbiaco , uilla inter duos uix aduecta ei representata est, que erat muta, clauda uel manca. Lingua rigebat immobilis, anhelitu palpitante,  pars erat tota de funere, ut uidentibus oculis reliquum esset cadaueris. Super quam misericorditer ut signum sacre crucis expressit, confestim omnis uigor per membra diffunditur, uenarum fluxuosi riuuli suscitantur, neruorum imbecillis stupor excutitur, naturalibus motibus ad uitalem usum tota fabrica renouatur. Mox lingue plectrum resoluitur, digitorum glomi tenduntur, pedum bases solidantur, totamque uiscerum molem hoc fuit apud Sanctum uiuificare quod tangere. Que conualescente medela tertia die ad ciuitatem Sancto gratias referens suis occurrit uestigiis.

XLuI. Opere pretium creditur etiam illud inserere curationis preconium. Pago uindocinensi , uir beatus dum preteriret, in Ransidonem   manendi gratia declinauit: ubi tanti robur benedictionis inualuit, ut stipulam lectuli in quo uir sanctus requieuit, quisquis fideliter abstulit, donum medele portauerit, et de semine palee frugem meteret medicine.

XLuII. Reddat hic testimonium nobilis facti urbs Nannetum . Quo uir Dei accedens, religioso admodum exceptus obsequio, occurrit ei Tecla Damiani matrona hominis prompti negotiis, supplicans ut uirum suum aut ipse pastor, aut missi sui requirerent. Quo quia ipsi fuit accessus difficilis, cum chrismariis  suis diaconum direxit. Qui percurrens ad hominem ut sibi iussum fuerat, infirmi uiscera tangit. Altera die exoratus ipse sacerdos accedit ad debilem, qui duplici sub tortore, hinc pressus  ualetudine, inde podagre uulnere, cruciabatur homo miserandus procaciter. Tum Sacerdos Altissimi infirmum oleo benedicto perunxit. Eo momento debilis statim manibus directis longinquo de languore gressu solidato prosiliuit.

XLuIII. Sed ut duplicaretur in una domo mysterium, et que precessit in patre medela perueniret ad prolem, habentes filiam, offerunt ei, nomine Mariam cecam, surdam et mutam. Exponunt uiuum cadauer [Al., cadauerem] ante Sancti uestigia dicentes:  Bone pastor, adhuc quod huic languide medicine restat impende. Nam tibi credimus reseruatum, unde teneres preconium, ut restituta familia acquirat a sacerdote quod amisit de germine. Tunc pietas insignis aduocatur in lacrymas; mox ad militie sue belliger arma conuertitur, et ad obtinendam uictoriam preces offert fortis orator. Tunc uir beatus surgens ab oratione, oleo benedicto loca perungens capitis, in Trinitatis nomine trino depulso languore, statim patefactis aurium oculorumque meatibus, plaudentibus uniuersis muta loquax effecta est. Quo facto negotiatores ciuitatis Nannetice quisque sui remedium, pecuniam, ut potuit, sancto uiro dispensandam pauperibus deuote uel obtulit uel direxit.

XLIX. Leudegesilus uir illuster iuxta quod ipse  professus est, cum aliquis ex familia sua domus incurreret typum cuiuscunque febris aut aliquid frigoris, lauans illas litteras quas in subscriptione manus Sancti depinxerat, quamplures suos hac medela saluti restituit.

L. Breuiter his perstrictis prosequamur ex reliquis. Chusinus quidam incongrue dum die Domiminico equo curam impenderet, missa manu in uulnere, digitus eius intumuit. Hinc, grassante feruore, tota pars brachii relaxatur putredine. Qui per Belsam  Sancto itinerante ut ad domum suam diuerteret precibus fusis obtinuit. Mox eius brachium uir Dei aqua callida confouit; insuper oleo benedicto perungens superpositis caulis foliis mirificus medicus alligauit. Sic quidquid inerat ulceris,  pretiosa cura restinxit. Post ipse gratias referens sancto uiro occurrit tali curatus malagmate.

LI. Item seruus ecclesie, Libanius nomine, die Dominico sepem inconsulte dum clauderet, manus ei contracte sunt ultione presenti: qui ad sanctum uirum Parisios morbo castigante percurrit. Quem olei benedicti liquore perfusum ac mysterii potius unguento respersum addita oratione incolumitati restituit.

LII. Per singulorum compendia currant rerum miracula. Namque Andulfus Ecclesie Parisiace clericus dum die Resurrectionis [Id est die Dominico] in uincula sua nuces ab arbore excuteret, pro eo quod operatus est in die illuminationis, cecitate percussus est, et uultu tenebroso perstitit anni spatio. Dehinc  Pontifici oblatus, et sancto unguine perfusus, diei rursus redditus, et sacerdotis serenum purgauit clerici nubilum. Sic quidquid minister amisit, medicabilis presul obtinuit.

LIII. Et quia crescunt genera miraculorum per tempora; cum regi presentandus uir beatus occurreret uilla Roteiaco, clericus ei nequitie spiritu uexatus adducitur. Unde expulso aduersario uidentibus circumstantibus, uelut auis paruula de capite energumeni, umbra fugata, egreditur. Quam dum reliqui  per domum uolitantem insequerentur, ipse Sanctus suis eam contriuit uestigiis: et cum pede comprimeretur, conuersa est repente fallax in sanguinem, geminato preconio, ut nec calcaretur, et sui casus indicio multifarius artifex fieret sanguis, reus sanguinum.

LIu. Producat pagus Oximensis  inter nostra quod suum est, ne teneatur in obscuro posteritati res uminis. Siquidem uir sanctissimus ad uillam Tasiliacum  cum declinasset itinere, offertur ei mulier cui duplex morbus erat, inde uetustas, hinc cecitas. Salutem deprecari uerbis trementibus incepit. Qua supplicatione motus senis mulieris et debilis oratione precedente oleo superfuso, lucerne oculorum reddunt luminis radios, et datis specularibus  tenebre fugerunt. Qua illuminata, Deo reddentes gloriam per quem Christus operatur, astantes sancti Germani preconati sunt merita.

Lu. Dinumerandi sunt morbi, ut predicetur fons medici. Daningus Ardulfi filius ita capite, oculis et totis hydropis morbo tensus erat uisceribus, ut in utris similitudinem quasi totus uenter esset, penetratis uitalibus uelut uitrum perluceret infecta cutis intrinsecus. Qui a medicis desperatus, ad Beati confugit extrema sorte remedium. Quem mox uestibus exutum et sacris manibus perunctum, hydropis inclusus liquor liquore consumitur, et aqua infusione olei desiccatur. Sic modo admirabili nec humor foris egressus est, nec intus languor retentus est, arte predicabili humorem ex humore siccari.

 LuI. Item cum ad basilicam beatissimorum Geruasii et Protasii uigilaturus accederet, quidam cecus institit misericordiam postulans. Cui uir Dei precepit inter altare et sanctorum reliquias ut iaceret. Quo peracto primo diluculo, mox super oculos signum crucis intulit, lux effulsit. Et totus labor medici curam uirtute crucis impendit.

LuII. Mulier de Oximense petens redemptionem a sancto uiro, qua sorte, nichil accipere meruit. Dehinc Britannum presbyterum pro infirmitate rectoris patrie sue benedictionem predicti et reliquias expetiit. Qui iter suum egrediens, mansionem in uilla qua predicta mulier habitabat obtinuit. Quam maritus allocutus ut sicut alii et ipsi ad reliquias domni Germani occurrerent. Que despexit pro eo quod ei sanctus  uir redemptionem non dederat. Sed statim in loco quo stetit uelut fixa stipite gressum mouere non  potuit: manibusque contractis ad reliquias sancti, manu mariti portata est. Inter hec dicti penitens, miserante pio uiro saluti reducta est, confitens eius despectu sibi repentinum accessisse periculum.

LuIII. Et quoniam suo merito semina salutis per queque loca dispersa sunt, contigit ut uenerabilis Flameris abba de Cadone  Turonico, manu beati Germani subscriptam accepisset epistolam. Qui cum suum monachum per duos annos febribus decubantem ad lectulum uisitaret, requirit infirmus unde uenisset pagina. Respondit abba a domino Germano sibi fuisse directam. Quam petiit sibi porrigi. Qui de subscriptione eius lingua detergens litteram, salus descendit in uiscera, et atramenti pictura cuncta uicit unguenta. Unde approbatum  est languido recuperato ut dicamus communiter, de Sancti subscriptione sibi salutem linxisse.

LIX. Dehinc cum ad Carnonam  castellum accederet; quidam se ei ingerit manu contracta debilis pro eo quod die Dominico aliquid operatus sit. Quem precepit in uilla Cariaco  post se festinum occurrere. Quo accedente, dum digitos eius sacro perungeret oleo, subito sicca palma reuirescit ex altera. Astricta cutis ossibus intercurrente humore relaxauit articulos. Iuncture pene disiuncte retenduntur in digitos, ariditas diuturna suffusa reflorescit in uena, statimque uulnere clausa dextera inter manus medici sana redditur et distensa.

LX. Accidit ut sanctus uir remeans de Namnetico,  domum Nunnichi illustris [Al. illuster] illustraret et uestigia. De cuius ueste matrona, rapto fideliter filo, recondit in oratorio; que ualetudinem irruens [incurrens], uigiliis in honore sancti solemniter celebratis ac missa reuocata  de presenti curata est. Ita Beatissimus non solum manu sanauit quod tetigit, sed nominatus curas sparsit.

LXI. Attila uir illuster ac regalis aule domesticus, corruens in balneo, leso grauiter brachio, computruerat ipsa tota manus ab humero. Qui medico adhibito dum curam uellet impendere, rupta uena uiscerum pene omnis in momento uite sanguis effusus est. Nuntiatur Pontifici hominem esse in funere. Pietatis impulsu, occurrit senior. Quem lacrymis conclamantum sine ulla spe oculis clausis  oppressum inuenit expositum. Cuius uix adaperit fauces cum cultelli manubrio, oratione prius data,  intulit ei in ore paululum aque frigide semel, secundo uel tertio. Interim exspectans quis esset rei exitus, assedit circa lectulum. Transacta fere hora, rediuiuo singultu exanimatus concutitur, ac mollis motu anhelitus euocatus reducitur. Faucium meatus relaxatis uisceribus spiritu intercurrente reducitur, paulatim conualescens, uita de morte reuertitur. Dehinc quasi de sopore expergefactus, interrogat ad caput eius quis fuit. Adesse domnum Germanum a circumstantibus dicitur. Postulat manum Sancti sibi dignanter porrigi, ita incipiens alloqui: Domne, tu me reuocasti longo euntem itinere. Statimque obtulit sacculum plenum pecunia et balteum ampli ponderis, quos pauperibus erogaret mercedem uite uel gratie.

 LXII. Pergens Augustodunum uir sanctus Rotagiaco  dum peruenit, comperit ab Abbone quosdam retrusos in carcere. Igitur pro absoluendis supplex tribuno suggerit; sed ille durus non annuit. Hinc ipse cauto consilio dum dicit se campum circumire, currit deuotus ad carcerem. Itaque ad exorandum prouolutus sternitur, ibique tempore nocturno catene discusse sunt, ualidus tormenti rigor ad fragmenta redigitur, sera grauis illiditur, postis cardine uellitur, feralis carcer recluditur, damnati ad uitales auras quasi redeunt de sepulcro. Ita fit ut ei Rotagiaco matutino tempore ingressi occurrerent: et qui Sancto non prestitit pro absolutis reis, tribunus reus effectus est.

LXIII. Igitur cunctorum saluti semper instans sollicitus,  cum Bituricas  accessisset pro ordinatione Felicis episcopi, predicante sacerdote Sigerius quidam Iudeus fidei sacramento percepto conuersus est, habens in Iudaismo Mammonam nomine coniugem. Que cum de conuersione nec mentionem reciperet, et per missos Beati admonita refugeret, facta ab eo uigilia Doctor ipse profectus est. Que cum beatum uirum nec uisu uellet intendere, cantato cursu tertie, manum suam Pontifex ad mulieris frontem dignanter admouit, pietatis ex opere. Statim a circumstantibus de mulieris naribus scintillante igne fumus egredi uisus est, ut cunctis clarefieret, eiecto insidiatore mulierem usque tunc illum saluti sue repugnasse per obsidem. Tunc exonerata inimici fasce, respirans confessa est nunquam se  prius faciem beati uiri potuisse conspicere. Qua petente ac precante, effici Christiana cum propria domo promeruit, et quasi capite subdito exemplo eius multi Iudeorum conuersi sunt.

LXIu. Decet hic illud inseri, qualiter peregrinula sit reuocata lux oculi. Itaque pergens Augustodunum pro ordinatione Syagrii episcopi, huc inter reliquos ciues Florentinus illuster pro consensu delatus est habens neuum in oculo speciositati derogans aliquantulum ne florens haberetur in uultu. Interea dum laudes acclamantur episcopo, a quodam ignorante ex improuiso percutitur eodem in oculo, euulsoque de loco cepit supra maxillam dubio pendere eum uisu. Qui cursu prepropero ad beatum Germanum cum  clamore prosequitur, multa ipse concrepitans, ut loqui solet calamitas. Tunc sancti Germani manu lumen in locum reducitur, et ab eo ad beatum Symphorianum dirigitur. Qui pro ipso tandiu uigiliis institit, donec amissus oculus purgata pristina macula addito beneficio integrior redditur, et melius redit post uulnera, quam quod natus erat per naturam. Qui Florentinus , deinceps Matiscone  ordinatus est episcopus.

LXu. Quanta uero fuerit uirtus eius signaculi, adest inter reliqua res ista testimonii que producitur in sequenti. Cum de basilica sancti Martini ad uillam sancte ecclesie Seueriaco  recurreret, adiungit in itinere quemdam Amantium iuuenem, quem deprehendit a Iudeis duci nexum in  ferreis. Requiritur quid fecerit. Puer respondit ueraciter ob hoc duci in uinculis, quia se recusaret legibus subdi Iudaicis. Tunc dissimulabant cum claue Iudei uincula ferri reserare. Facto a sancto uiro desuper crucis signaculo, mox ferri sera reuellitur.

LXuI. Itidem cum Parisios ad basilicam sanctorum Geruasii et Protasii orandi causa procederet, ianuis obseratis ingressus illi negatus est. Tunc requisitis clauibus, nec ipsis aperientibus, sic reserauit pessulum, facto crucis signaculo. Stupor animos inuasit presenti miraculo, aperiri de uirtute quod claue duce non potuit. Hec quoque ueneranda presente me gesta sunt.

LXuII. Et quia beato uiro nullum obstitit metallum, cum ligna, saxa, ferramenta ante ipsum soluta  sunt, accidit una dierum Parisiis orationem cum daret ad ostium carceris, sequenti nocte trusis apparet lumen in carcere. uisus est eis admonere quod foderent ut foris procederent. Qui dicentes ad inuicem domnum Germanum se uidisse, et signa singuli referunt. Inuenta costa de pecude, fodientes amouent lapidem, et predicto amico Dei occurrunt ad ecclesiam matutino tempore, cum rediret ad requiem. Sic multis causa salutis fuit imago Pontificis, et ad uicem beati Petri dedit nostri Sacerdotis ipsa figura remedia.

LXuIII. Dehinc illis ereptis, tribunus ciuitatis seuire cepit in milites, deputans eorum fuisse negligentiam, quod uiro sanctissimo deputatur ad gloriam. Conuersa in custodes iracundia iudicis, qui  solebant asseruare, tradidit seruandos in carcere, et ablatis clauibus iudex fit custos custodibus. Interim uir beatus tribunum uocat ad prandium. Ac dum pariter sederent in eodem conuiuio, ad mensam sancti uiri occurrunt et ipsi qui fuerant missi pro reis in compede. Claues habens in manibus cum tribunus de ereptis uix crederet quod uideret, agnoscens se sic custodisse similiter sicut et milites carcerem, data uicissim uenia, culpa transit in gratiam.

LXIX. Inferat Aurelianis  nobile uiri preconium. Qua de ciuitate uir sanctus progrediens damnatorum uoces exaudiuit in carcere, quo certe subterraneum habebatur ergastulum. Quo super ascendens et prostratus accubans orationem dedit  amicus Christi cum lacrymis. Prorsus obtentu oraculi insequenti nocte carcere patefacto ad basilicam sancti Aniani confugiunt. Et ita beatus Pontifex quamuis pretereundo post se reliquit suffragium.

LXX. Non fastidium sit audire quod Christus prestat fidelibus, dum miraculorum simul uirtus crescit et numerus. Itaque Sanctissimo occurrit quidam Parisius, cuius quasi pugnus extuberauerat oculus, ut etiam dictus uergeret in ruina post uulnera. Quo rogante uir Dei de saliua oris sui oculum illiniens, medelam lumini reuocauit et gratiam.

LXXI. Mouerta [Al. Nouerca] quedam Parisiis pustulam habens in brachio, cruciata doloribus, occurrens beato uiro, pari medicamine tactu saliue curata est.

 LXXII. Sed si exsequamur miraculorum singula que suis gestis presenti floruerunt in uita, hec sine fine sunt cepta, non erit modus in pagina. Quia quecumque Pontificis se conuertit presentia, nulla morborum generibus defuit medicina et quanta se obtulerunt languentium uulnera, salutis fudit tot semina. Namque prima Pontificis exsequamur uel ultima, cum per saliuam oris sui multa curata fuerint ulcera, purgata sint energumina. Ante quem quamuis occulte uenisset hostis nequitia, statim se manifestauit fraudulenta fallacia: ac de conspectu sancti uiri quia celari non poterant, nec tolerabant presentiam, terribili ululatu sua gemebant incendia, passim per loca uolitantia exponebant et crimina, suspensi per era: frequenter nec interrogati confitebantur  et nomina. Cum sepe suo impulsu currebant ad sanctum uirum crucianda demonia. Cuius minister quo loco Sancti tenebat baculum, illic energumenus pendebat religatus ero uinculo, et quasi clauis affixo tenebatur uestigio.

LXXIII. Et quia sancto uiro sepe inimici tendebantur insidie, ut aut equus lapsum incurreret, uel ramus arboris tangeret, aut aqua uallis uel glacies periculum generaret; mox qui aut quanti aut qualiter totum energumina factum omne confitebantur et numerum. Cum uero pedem efferret de domo uel ecclesia, uideres strages demonum ante tanti Pontificis ac triumphatoris obtutum. Cadebant circa Sancti cateruatim uestigia diuersis modis effusa: hec muta, illa clamantia; illa fixa, hec lubrica. Et uelut ad  iudicem dum gesta referrent propria, non effugiebant tormenta. Sed ad Sancti preconium quanta est hec laudatio, cum ineffabiliter multa et stupenda ab eo fierent sub momento?

LXXIu. Ceterum eleemosynis quantum fuerit prodigus,  explicari non poterit, nec si totius populi uox in uno se glutinet. Qui frequenter contentus casula uel tunica, quidquid erat residui, nudum pauperem uestiebat, ut inops calefieret largitore algente. Quanta etiam fuerit redemptionis effusio, nullatenus explicabitur uel loco uel numero. Unde sunt contigue gentes in testimonium, Hispanus Scotus, Brito, Wasco, Saxo, Burgundio, cum ad nomen Beati concurrerent undique liberandi iugo seruitii. Cum uero aliquatenus nichil esset pre manibus, tristis sedens et anxius seuerior in uultu, austerus erat alloquio. Tunc si fortassis ab aliquo inuitaretur ad prandium, compellebat conuiuas aut ministros proprios, ut conferentes pariter unde uel unum captiuum seruitio liberarent, et sic aliquantulum Sacerdotis respiraret animus ex  merore. Quod si Dominus aliquid per manus Sancti dispensandum alicunde dirigeret, mox in spiritu preuidens solitus erat dicere: Gratias agamus diuine Clementie, nam unde fiat redemptio appropinquauit. Continuo sine ambiguitate presens probabatur effectus. Quod dum accepisset in manibus, resoluta ruga frontis uultu florebat senior, gressu pergebat alacrior, lingua fluebat iucundior: ut crederes hominem pro redimendis aliis se ipsum seruitutis uinculo liberandum.

LXXu. Quis uero digne repetat quanta uirtus uerborum ab ore rotabatur cum predicaret in populum, ut omni litterature nasceretur stupor, et fieret in commune generalis compunctio, atque ex ore dicentis crederes ut uerba formarentur ab angelo, dum plus  quam homo loqueretur translatus in mentis excessu, cum abrasis maculis sinceritate dogmatis pectora plebis cogeret diuinis effragrare pigmentis.

LXXuI. Qui equitans in itinere, semper Deo aliquid aut uerbo contulit aut cantauit, cursum  nudo capite dicens, etsi nix aut imber urgeret. Cum uero uenit ad mensam, confestim recitans adfuit minister diuina colloquia, ut inter cibi fercula animi pastus alimento plus saturaretur conuiua. Nullum tempus interpolans quo non aut aliis prodesset, aut non ipse proficeret.

LXXuII. Quantam uero uigiliarum curam semper impenderet quis enarret? Aut toleratos algores ardore fidei predicet? cum frequenter in lectulo antequam  reliquos de sopore commoneret assurgere, quin quaginta psalmos uel amplius, indefessus in templo sui pectoris Domino decantaret. Sed quis illud furtum felix [Al., felicem] uel auditu senserit uel uisu deprehenderit, cum ipse de lectulo frequenter sine  caligis, ne sentiretur ab aliquo, perrexit in oratorium, nullum sibi cupiens testem in illud [Al., illum] furtum preter Christum occurrere. Qui celebrata uigilia remeans ad lectulum quasi nichil egerit, tunc primum reliquos excitaret. Quanta uero ad psallendum fuit constantia, dum uelut ferri rigore induta caro subsisteret, cum saxa frigus decrustaret, et aquas in crustam uerteret? Qui cum suis uisceribus dimicaret et uinceret, pene seipsum obliuiscens, ut domestico tormento superato corpore de se triumphum in pace factus martyr acquireret: ut, se mutantibus clericis, sine uicissitudine ipse decantandi modulamina non finiret. Cum pene hoc incredibiliter dicitur quod scitur: quia tertia noctis hora ingrediens in ecclesiam, non est egressus ulterius psallentium ab ordine, donec  clarescente die, decantatus solemniter cursus uniuersus consummaretur ex canone. Cum uero domum regrederetur fatigatus etate uel frigore, aut illata diuersorum inquietabat suggestio, aut ab ipso requirebatur ubi preberet suffragium: ut etiam ad requiem reclinanti, uel paululum de querelis occurrentium afflictorum uel pauperum, crux pararetur in lectulo; postponens suas iniurias, ne suggerentem  premeret illata necessitas. Paratus pro misericordia, semper currens pro uenia, pater et pastor populi ad se alienas causas transferens et querelas, aut pro parte mitigabat, dolores compatiens, aut quantum posset ex toto curabat corde subueniens.

LXXuIII. In tantum quoque sacris amplificatus prouectibus, etiam diem beati sui transitus ita predixit ut subdimus. Ante aliquos dies nam uocans ad se notarium suum, imperat in cubiculum supra lectum suum scribere hoc tantummodo, sed nescientibus  omnibus quid hoc esset; post eius Sanctus discessus manifestauit de seculo; nam neque hoc Dominus familiari anime abscondere pertulit. Denique eadem die post peractum prelium Beatus migrauit ad Christum. His et  consimilibus studiis occupatus ac semper intentus fere octogenarius per orbem mirandis actibus asciscendus martyribus, apostolis aggregandus, glorificandus meritis, coronandus in populis, ereptus corporeo uinculo, immaculato spiritu beatis fidei dotibus perpetualiter uicturus, uictor euolauit ad celos,  regnante Domino nostro Iesu Christo, cui est gloria, honor et potestas in secula seculorum. Amen.





SANCTI GERMANI, PARISIENSIS EPISCOPI, EPISTOLA AD BRUNICHILDEM REGINAM. 


 21 Aug. 566.---Dominis uiris apostolicis, sanctis et in Christo fratribus, omnibus episcopis Parisiace urbis cum gratia Dei futuris, et celesti uisitatione ditatis, Germanus peccator. Omnibus non habetur incognitum, qualis ac quantus circa monasteria et ecclesias, aut erga Deum timentium uirorum fuerit inclite memorie gloriosissimus Childebertus rex, cuius summa beniuolentia multis largita est copiosa beneficia, et immunitati notre stabilitatem perpetuam. Scilicet cogitans quia, qui ista temporalia reseruaret metenda, sibi multo maiora a Deo illi attribuerentur, si ob eius . . .  ecclesias et templa fundaret, et egentium inopiam sustentaret, et pro magnis parua offerret, atque pro terrenis celestia adipisceretur. Unde et nobis ob sepulture sue meritum aliqua a se  considerare mandauit et considerata cessit. Itaque inclitus iste princeps Parisius basilicam in honore sancte crucis et domni uincentii, uel reliquorum sanctorum in unum membrum construxit, et sibi sepulturam inibi collocauit, ac largitatis sue copiam per testamenti sui paginam nobis habere decreuit, et habendi meritum loco tanti ordinis constituit. Sed dum pagina testamenti sui et cordis fides sub humana fragilitate temporaliter uigeret, agente in quorumdam calliditate, ne eterna illi tribueretur beatitudo, ac scriptum non sortiretur effectum, simulque abbas et congregatio deputata non perciperent, ac sterilitate uictus et uestitus deperirent, monuit me illius  recordatio, et ob amorem illius terruit me tanta securitas simulque pietatis et caritatis affectus; ille etenim post Deum, dum superesset, fuit nostra immunitas et securitas, pax et recuperatio ac sequestratio omnis a ciuili negotio. Nos uero in hac re pietati illius consulentes, et ceterorum Regum uelle stabiliri conantes, caritatem fraterne dilectionis uestre nobiscum uolumus concordari; quatinus illius sancti loci honor celeberrimus et memoria iam dicti principis gloriosi eniteat eodem in loco omnibus eius eui temporibus, habeatque abbatem ex propria congregatione ipsa ecclesia, qui sub gubernatione regum, per successiones eumdem locum prouideat; sitque alienus pontifex omnis Parisiorum ab eodem loco, ut non deinceps aliquam potestatem in omnibus ad ipsum  locum pertinentibus habeat; simulque sancimus ut nullus metropolitanus, aut aliquis suffraganeus eius, causa alicuius ordinationis illuc ingredi presumat, nisi solummodo ab abbbate eiusdem loci uocatus uenerit ad sanctitatis misterium celebrandum, aut ad ecclesias consecrandas, aut ad benedictiones clericorum uel monachorum instituendas; quod debitum renuere nullatenus debet. Ceterum quicquid a die presenti, tam a tempore meo, quam et successorum meorum omnium in sede Parisiorum residentium episcoporum, uel a Deum timentibus principibus eiusdem plebis, in fiscis, uillis, agris, in auro uel argento fuerit delegatum uel donatum, ut ad integrum  habeat uolo, rogo, coniuro. Decreui etiam per hanc cartulam immunitatis et cessionis, meam basilicam superius memoratam sine gestorum obligatione manere. Et quia id antea consuetudo non fuit, et modo a regibus et principibus mihi est concessum, uoluntatem pietatis uestre in hoc scripto pretermittere nolui, sed in omnibus per uos roborari, et confirmari exposco, ut deinceps ratum permaneat. Et si quis unquam fuerit, qui contra hanc deliberationem meam, quam ego pro firmitatis studio cum metropolitani et reliquorum episcoporum consilio ac suasione decreui conscribere, quoquo tempore uenire temptauerit, aut fortassis locum refragandi quesierit, in primis a liminibus sanctarum ecclesiarum ab omnibus episcopis et sacerdotibus Dei,  tam presentis temporis quam futuri, sit excommunicatus, et alienus a pace, et in futuro iudicio cum sanctis et amicis Dei, in quorum honore hec conscriptio facta est, meum ac dominorum meorum metropolitanorum seu episcoporum presentium super se adesse sentiat iudicium, et sit anathema maranatha. At insuper ut hec cartula firmiorem possit adipisci plenitudinem, comprouincialium dominorum episcoporum et fratrum meorum presbyterorum seu diaconorum conscriptionibus ipsam uolui corroborare. Actum Parisius ciuitate, sub die XII Kalend. septembris, anno 5 Chariberti regis [a 1Kb] . Germanus peccator hanc cartulam cessionis et emunitatis a me factam relegi et subscripsi, sub die quo supra. Nicetius  Lugdunensis episcopus in Christi nomine, petente apostolico domno et fratre meo Germano episcopo, et domina Ulthrogothe regina, atque domna Chrodesinta ac Chroberga, constitutionem hanc, scilicet a presenti tempore a successoribus domni Germani episcopi perpetuo custodiendam relegi, et manus mee subscriptione corroboraui notato die [b 1Kb] . Pretextatus Cabillonensis episcopus, deliberationem superius comprehensam, rogante et presente domno Germano episcopo, gaudenter suscepi relegendam et subscripsi notato die. Felix Aurelianensis episcopus iuxta consensum et deliberationem domni Germani in perpetuo mansuram, subscripsi notato die. Eufronius Niuernensis episcopus, rogante domno apostolico Germano episcopo, hanc deliberationem relegi  et subscripsi, notato die. Domicianus Carnotensis episcopus, iuxta consensum et deliberationem fratris mei Germani episcopi consensi et subscripsi notato die. Donnolus Cenomanensis episcopus, consensi et subscripsi notato die. Caletricus peccator, iuxta consensum et deliberationem domni Germani episcopi, consensi et subscripsi notato die. uicturius peccator, iuxta deliberationem hanc, Germano presente fratre meo et rogante, consensi et subscripsi notato die. Leodebaudus peccator consensi et subscripsi notato die.

Amanuensis notarius, sub iussione domni Germani episcopi, hoc priuilegium cessionis scripsi et subscripsi.





SANCTI GERMANI, PARISIENSIS EPISCOPI, EXPOSITIO BREuIS ANTIQUAE LITURGIAE GALLICANAE
Ex ms. Codice sancti Martini Augustodunensis a D. Martene exscripta Thes. anecdot. t. u.
*





D. MARTENE ADMONITIO.

Post abrogatam apud patres nostros antiquam Ecclesie Gallicane Liturgiam, que ei suffecta est missa Romana, breui tempore adeo preualuit, ut paucis post annis omnis illius memoria apud uniuersos pene oblitterata uideretur, uixque ipsius nomen apud aliquos audiri contingeret. Quapropter qui nostra etate de rebus liturgicis tractauerunt scriptores accurati, hanc in se prouinciam in primis susceperunt, ut eam iacentem ac pene sepultam in tenebris, ex puluere suscitarent. Primus nec sine digna laude id tentauit pie memorie cardinalis Bona in libro I Rerum liturgicarum, cap. 12, ubi antiqui ritus Gallicani uestigia  ex ueteribus scriptoribus ob oculos ponit. Sed hec pro rei dignitate et magnitudine leuia sunt. Multo felicius rem exsecutus est uir multe eruditionis Iosephus Thomasius, qui Rome tres ueteres Codices Liturgie Gallicane ex bibliotheca regine Suecie typis mandauit, rursum Parisiis recusos a Mabillonio cum ueteri Lectionario Gallicano ab eo in Luxouiensi monasterio reperto, et eruditis obseruationibus illustrato: qui et ipse quartum Liturgie Gallicane Codicem ex bibliotheca Bobiensi publici iuris fecit in Musei Italici tomo primo. uerum his omnibus in libris, id unum duntaxat, quod tamen precipuum est, habemus, ut eas sciamus preces, quas ad altare celebrans sacerdos recitaret, cum lectionibus quas sacri ministri populo pronuntiabant. At quid interim chorus decantaret, quoue ordine, nos hactenus latebat. Id quidem auctoritate ueterum demonstrare quidam tentauerunt; uerum omnino fere incassum. Nam preterquam quod in multis defecerunt, in aliquibus etiam errauerunt.

Illud autem emolumenti ex sequenti Expositione antique Gallicane Liturgie accidit, ut integrum illius ordinem, quidue in choro cantaretur, penitus resciamus.

Nam primo Liturgia incipiebat ab antiphona, quam cum uersu psalmi et gloria Trinitatis chorus precinebat.

2. Antiphonam sequebatur prefatio, seu admonitio ad populum, quam sacerdos prelegebat ad hortandam plebem, ut ad quam conuenerat solemnitatem debita cum ueneratione celebraret. Non me latet quosdam inter antiphonam et prefationem constituere hymnum angelicum a choro decantandum. uerum id absque ullo auctoritatis fundamento. Nam duo ex Gregorio Turonensi loca, que ad id probandum proferunt, nichil prorsus euincunt, sed hymnum illum in quibusdam aliis supplicationibus publicis decantatum fuisse demonstrant. Imo in Liturgia Gallicana, quam ex Codice Bobiensi uulgauit Mabillonius, hymnus Gloria in excelsis Deo pro gratiarum actionibus post missam priuatim recitandus constituitur. Itaque antiphonam sequebatur prefatio seu prelectio, unde in nostra sequenti Expositione dicitur Antiphona ad prelegendo, id est ante prefationem quam per modum exhortationis prelegebat sacerdos.

3. Post prefationem diaconus alta uoce silentium indicebat, cuius ritus meminit Gregorius Turonensis lib. uII Hist. Franc. cap. 8, his uerbis: »Unde factum est, ut quadam die dominica postquam diaconus silentium populis, ut misse auscultarentur, indixit,« etc. Quo loco misse pro orationes sumi non dubito.

4. Indicto silentio, sacerdos populum salutabat, ac populi responsioni collectam subiiciebat a cunctis flexis genibus deuote audiendam, ut probant sancti Cesarii quidam sermones.

5. Post collectam chorus cantabat trisagium, et quidem grece et latine, quod sequebatur canticum Zacarie Benedictus Dominus Deus Isrel. Hoc tamen canticum in Quadragesima cum aliis letitie hymnis supprimebatur.

6. Sequebatur lectio ex prophetis et ex apostolo. Nam preter Euangelii lectionem, duas, unam ex ueteri, alteram ex Nouo Testamento, lectiones cantabant, quem ritum uidere est apud Gregorium Turonensem lib. I de Miraculis sancti Martini cap. 5, ubi hec habet: »Factum est ut illa Dominica, prophetica lectione iam lecta, ante altarium staret, qui lectionem beati Pauli proferret.« In sanctorum festiuitatibus siue martyrum siue confessorum acta eorum etiam publice legebantur, ut auditis eorum uirtutibus populi ad similia perpetranda accenderentur. Ita Gregorius Turonensis, lib. I de Gloria martyrum cap. 86, lectam fuisse sancti Polycarpi passionem narrat.

7. Lectionibus pronuntiatis, chorus hymnum trium puerorum decantabat, et quidem, ut reor, per modum responsorii, quem sane hymnum a Gregorio Turonensi, Historie Francorum lib. uIII, cap. 3, psalmum responsorium dici coniicio. Nam quelibet ex Scripturis cantica psalmorum nomine donare consueuerant ueteres. Porro ad hunc ritum spectare existimo canonem 13 concilii Toletani Iu, »Ut per omnes Hispanie Ecclesias uel Gallie in omnium missarum solemnitate decantetur hymnus trium puerorum in pulpito.«

8. Dum diaconus ad analogium Euangelium cantaturus procederet, chorus interim trisagium precinebat, quod cantato Euangelio iterum repetebat.

9. Post Euangelium, episcopus uerbum e suggestu habebat ad populum; aut si per infirmam ualetudinem id sibi non liceret, uel forte tardioris esset lingue, homilias proprias aut ab aliis compositas, maxime sanctorum Patrum, pronuntiari a sacerdotibus aut diaconis iubebat.

10. Deinde diaconus super audientes et catechumenos preces constitutas effundebat, de quibus ritibus satis egimus in libro I de antiquis Ecclesie ritibus.

11. Eiectis catechumenis, diaconus silentium indicebat; tum corpus Domini in turri conseruatum ex precedenti sacrificio deferebat ad altare, ut constat tum ex hac nostra Expositione, tum ex Gregorii Turonensis libro de Gloria martyrum, cap, 85. Romani non in turri, sed in capsa illud deferebant, idque in nonnullis etiam Gallicanis Ecclesiis obseruabatur. Porro ex hoc ritu lucem aliquam afferre possumus canoni 17 concilii Arausicani I, ad quem omnes fere eruditi hactenus cecutiunt: »Cum capsa et calix offerendus est et admixtione Eucaristie consecrandus,« ut scilicet capsa dominicum corpus continens  afferatur ad altare, cum facienda est in missa oblatio calicis cum admixtione seu presentia Eucaristie consecrandi.

12. Allata ad altare Eucaristia, fiebat panis et uini consecrandi oblatio, atque interim chorus canebat Sonum, id est antiphonam que nostro offertorio respondebat, aut quid simile. Forte Sonus aliud nichil erat quam quod Expositio nostra mox Laudes appellat. Laus autem in Missali Mozarabum constat ex Alleluia et uno uersiculo, sed in Gallicana Liturgia ter repetitum fuisse Alleluia ad significanda tria tempora, ante legem, sub lege, et sub gratia, docet nostra Expositio, idque forsan cum triplici uersiculo.

13. Facta oblatione, sacra recitabantur diptycha, hoc est nomina episcoporum et aliorum scripta in tabella altari superposita. Huiusmodi tabellam eburneam uidi in ecclesia Bituricensi, in qua archiepiscoporum nomina continentur, sed hodie nullus illius usus superest apud Biturigas.

14. Recitatis diptychis, sacerdos Collectionem post nomina dicebat, postea pacis osculum fideles sibi inuicem impertiebant; tum sacerdos recitabat Collectionem ad pacem, quam sequebantur contestatio  et canon qui breuissimus erat.

15. Post consecrationem sacerdos recitabat orationem Post secreta, que uerba demonstrant consecrationis uerba secreto ac sub silentio a sacerdote fuisse prolata. Postea fiebat confractio et commixtio corporis Christi. Atque interim chorus antiphonam concinebat, eaque finita, sacerdos collectam ante orationem Dominicam recitabat, orationem Dominicam sequebatur altera collecta a sacerdote pronuntiata.

16. Ante communionem, benedictio populo impertiebatur, et quidem tribus orationibus ab epicopo, unica eaque breui a simplici sacerdote, hoc modo: Pax, fides, et caritas, et communicatio corporis et sanguinis Domini sit semper uobiscum.

17. Dum fiebat communio, aut ea peracta, chorus psallebat Trecanum. Quid autem esset Trecanum non satis capio. Triplicem cantum uocis etymologia significare uidetur. In regula autem sancti Aureliani prescribitur, ut psallendo omnes communicent. Erit forte qui Trecanum interpretetur symbolum apostolorum sancte Trinitatis fidem explicans, quod in Missali quidem Mozarabum post consecrationem ante communionem dicendum prescribitur, in Gallicana uero Liturgia post communionem recitaretur.

18. Tandem sacerdos dicebat orationem Post Eucaristiam, quam sequebatur alia collecta.

He sunt fere omnes antique Gallicane Liturgie partes, quas hic breuiter ob oculos ponere et illustrare libuit, ad promptiorem sequentis operis intelligentiam; in cuius parte seu epistola secunda multa alia notatu dignissima occurrunt, ea maxime que de Quadragesima et de traditione symboli competentibus narrat, in quibus ritus hactenus ignoti expenduntur.

uerum ad antiquorum rituum cognitionem, quam ex sequenti opere accipimus, illud accedit, et quidem longe maioris momenti, quod duo precipua Ecclesie catholice dogmata de Eucaristia in ea clare omnino asseruntur. Transsubstantiationem dico, et realem Christi sub speciebus panis et uini presentiam: que duo presertim impugnant hodie heterodoxi. Primum clare enuntiatur his uerbis: Panis uero in corpore et uinum transformatur in sanguine, dicente Domino de corpore suo: Caro mea uere est cibus, et sanguis meus uere est potus. Alterum cum ait: Antiquitus sanctis Patribus fuit, ut dum sacerdos oblationem frangeret, uidebatur quasi angelus Dei membra fulgentis pueri cultro concidere, et sanguinem eius in calicem excipiendo colligere, ut ueracius diceret uerbum dicente Domino, carnem eius esse cibum et sanguinem esse potum.

Reliquum est ut de auctore huius operis et de tempore quo scriptum sit breuiter inquiramus. De auctore, cum nomen eius non preferat uetus Codex sancti Martini Augustodunensis, ex quo illud descripsimus, nichil certo definire possumus; coniecturas tantum damus. Initio hec leguntur: Germanus episcopus Parisius scripsit de missa. Igitur aut Germani fetum hic esse existimamus, aut prolixioris eius operis epitomen, ab aliquo eius discipulo conscriptam, et forte in Aeduensi sancti Symphoriani cenobio, ubi ille uitam monasticam profitebatur, priusquam ad infulas ecclesie Parisiensis eueheretur.

De tempore quo scripta fuerit sequens misse Gallicane Expositio, duo mihi certo constare uidentur, primum post assumptum ad sedem Parisiensem Germanum; alterum ante abrogatam in Gallicanis Ecclesiis antiquam patrum nostrorum Liturgiam, que statim post inductam eius loco missam Romanam non comparuit, scriptam fuisse: id autem factum a Carolo Magno, hortante Adriano papa, uulgo docent qui de his rebus accuratius scripserunt, hoc est sub finem seculi uIII. uerum ut ad Germani episcopi tempora hanc scriptionem referam, illud facit, quod post lectas sanctorum Patrum homilias, declarat preces a diacono super catechumenos factas ante eorum et infidelium de ecclesia eiectionem, qui ritus uix Germani tempora attigit. Quapropter saltem medio seculo uI opus sequens scriptum fuisse existimamus, cuius uel inconditus scribendi modus et barbare uoces antiquitatem demonstrant; unde et religio nobis fuit quidquam in eis corrigere.



EXPOSITIO BREuIS ANTIQUAE LITURGIAE GALLICANAE IN DUAS EPISTOLAS DIGESTA.



EPISTOLA PRIMA, QUOMODO SOLEMNIS ORDO ECCLESIAE AGITUR, QUIBUSuE INSTRUCTIONIBUS CANON ECCLESIASTICUS DECORATUR.

 Germanus episcopus Parisius scripsit de missa: ---Prima igitur ac summa omnium carismatum missa canetur, in commemoratione mortis Domini, quia mors Christi facta est uita mundi, ut offerendo proficerit in salute uiuentium et requiem defunctorum.



DE PRAELEGERE.

Antiphona ad prelegendo canetur, in specie patriarcharum illorum qui ante diluuium, aduentum Christi mysticis uocibus tonuerunt, sicut Enoc septimus ab Adam, qui translatus est a Deo, prophetauit dicens: Ecce uenit Dominus in sanctis mirabilibus suis facere iudicium , et reliqua. Quod testimonium Iudas apostolus frater Iacobo, in Epistola sua commemorat. Sicut enim prophetantibus uenit manus Domini super arcam, ut in  damnatis daret reliquias terre; ita psallentibus clericis procedit sacerdos in specie Christi de sacrario tanquam de celo in arca Domini, que est Ecclesia, ut tam monendum [a 1Kb] quam exhortandum nutriat in plebe bona opera, et extinguat mala.



DE SILENTIO.

Silentium autem diaconus pro duobus rebus annunciat, scilicet ut tacens populus melius audiat uerbum Dei, et sileat cor nostrum ab omni cogitatione sordida, quo melius recipiatur uerbum Dei.

Sacerdos ideo datur populo, ut dum ille benedicit plebe dicens: Dominus sit semper uobiscum, ab omnibus benedicatur dicentibus: Et cum spiritu tuo: ut tanto magis ille dignus sit populo benedicere, quantum, fauente Deo, de ore totius populi recipit  benedictionem.



DE AIUS [b 1Kb] .

Aius uero ante prophetia pro hoc cantatur in Greca lingua, quia predicatio Noui Testamenti in mundo per Greca lingua processit, excepto Matheo apostolo, qui primus in Iudea Euangelium  Christi Hebreis litteris edidit. Seruate ergo honorem lingue, que prima Euangelium Christi uel suo senio recipit, uel suis litteris docuit primum canticum. Incipiente presule Ecclesie Aius [c 1Kb] psallet dicens Latino cum Greco, ut ostendat iunctum Testamentum uetus et Nouum. Dictum Amen ex Hebreo instar tituli quod in trinitate linguarum instigante Deo Pilatus posuit super crucem confitens quamuis ignarus iehsu Nazarenus, id est Sanctum et Regem. Tres autem paruoli qui ore uno sequentes Khyrie eleison Hebrea scilicet Greca et Latina, uel trium temporum seculi, ante legem scilicet sub lege et sub gratia,



DE PROPHETIA.

Canticum [d 1Kb] autem Zacarie pontificis in honorem sancti Iohannis Baptiste cantatur, pro eo quod primordium  salutis in baptismi sacramenta consistit, quod in ministerium Iohannis Deo donante suscipit et deficiente umbra ueteris, et oriente noua Euangelii claritate Iohannes medius est prophetarum nouissimus et euangelistarum primus ante faciem uere Lucis radians lucerna fulsit: ideo prophetia quam pater eius ipso nascente cecinit, alternis uocibus ecclesia psallet.



DE PROPHETA ET APOSTOLO.

Lectio uero prophetica suum tenet ordinem, ueteris uidelicet testamenti corripiens mala et adnuncians futura, ut intelligamus ipsum Deum esse, qui in prophetia tonuit, quam qui et in Apostolo docuit, et in Euangelico splendore refulsit.



DE APOSTOLO.

 Quod enim propheta clamat futurum, apostolus docet factum. Actus autem apostolorum uel Apocalypsis Iohannis pro nouitate gaudii Paschalis leguntur, seruantes ordinem temporum sicut historia Testamenti ueteris in Quinquagesimo, uel gesta sanctorum [e 1Kb] confessorum ac martyrum in solemnitatibus  eorum, ut populus intellegit quantum Christus amauerit famulum, dans ei uirtutis indicium, quem deuota plebicula suum postolat patronum.



DE HYMNUM.

Hymnum autem trium puerorum, quod post lectionis canetur in figura sanctorum ueterum, qui sedentes in tenebris aduentum Domini expectabant. Sicut enim illis silentibus quartus angelus adfuit in nubem roris, inferens ignis incendia uicit: ita et istis Christo prestolantibus ipse Dei Filius magni consilii Angelus adfuit, qui tartaria frangens imperia, gaudium resurrectionis illos liberans intulit, quod Euangelista docet. Secundum hoc etiam ecclesia seruat ordinem, ut inter benedictionem et Euangelium lectio intercedat  nisi tantum modo responsorium, quod a paruolis canetur, instar innocentum qui pressi in Euangelium consortis Christi natiuitatem leguntur, uel eorum paruolorum qui properante ad passionem Domini, clamabant in templum Osanna Fili Dauid, Psalmista canente ex ore infantium et lactentium perfecisti laudem .



DE AIUS ANTE EuANGELIUM.

Tunc in aduentu sancti Euangelii claro modulamine denuo psallet clerus Aius in specie angelorum ante faciem Christi ad portas inferi clamantium: Tollite portas principes uestras, et eleuamini porte eternales, et introibit Dominus uirtutum rex glorie .



DE EuANGELIO.

Egreditur processio sancti Euangelii uelud potentia  Christi triumphantis de morte, cum predictis armoniis, et cum septem candelabris luminis que sunt septem dona Spiritus sancti uel u. legis lumina mysterio crucis confixa, ascendens in tribunal analogii [a 1Kb] , uelud Christus sedem regni paterne, ut inde intonit dona uite, clamantibus clericis Gloria tibi, Domine, in specie angelorum qui nascente Domino Gloria in excelsis Deo  pastoribus apparentibus cecinerunt.



DE SANCTUS POST EuANGELIUM.

Sanctus autem quod redeunte sancto Euangelio clerus cantat, in specie sanctorum, qui redeunte Domino Iesu Christo de inferis canticum laudis Dominum sequentis cantauerunt, uel septuaginta quatuor seniorum quos in Apocalypsin Iohannes commemorat,  qui mittentes coronas suas ante Agnum dulce canticum cantauerunt.



DE OMELIAS.

Homelias autem sanctorum que leguntur [b 1Kb] pro  sola predicatione ponuntur, ut quicquid propheta, Apostolus, uel Euangelium mandauit, hoc doctor uel pastor Ecclesie apertiori sermone populo predicet: ita arte temperans, ut nec rusticitas sapientes offendat, nec onesta loquacitas obscura rusticis fiat.



DE PRECE.

Preces uero psallere leuitas pro populo ab origine libris Moysacis ducit exordium, ut audita apostolis predicatione, leuite pro populo deprecentur, et sacerdotes prostrati ante Dominum pro peccata populi intercedant, dicente Domino ad Aaron: Tu et filii tui uel omnis tribus Leui portabitis peccata populi mei, utique non penaliter sustinendo; suissed precibus subleuando.



DE CATICUMINO.

 Caticuminum ergo diaconus ideo clamat iuxta anticum ecclesie ritum, ut tam Iudei, quam heretici, uel pagani instructi, qui grandis ad baptismum ueniebant, et ante baptismum probantur starent in ecclesia, et audirent consilium ueteris et Noui Testamenti, postea deprecarent pro illos leuite, diceret sacerdos collecta, post prece exirent postea foris, qui digni non erant stare, dum inferebatur oblatio, et foras ante ostium abscultarent prostrati ad terram magnalia: que cura ad diaconum uel ad ostiarium pertinebat, ut illis admoneret exire, iste prouideret ne quis indignus retardaretur in templo dicendo nolite dare Sanctum canibus, neque mittatis margaritas uestras ante porcos. Quid enim in terra sanctius confectione corporis et sanguinis Christi? et quid plus  immundum canis et porci? Similitudine comparandum eo, uel qui non est purgatus baptismo, uel non monitus crucis signaculum.

Spiritaliter iubemur silentium facere obseruantes ad ostium, id est ut tacentis a tumultu uerborum uel uitiorum signum crucis ponamus ante faciem nostram, ne intret concupiscentia per oculis, ira per aurem, ne prodeat sermo turpis ex labiis, et hoc solum cor intendat, ut in se Christum suscipiat.



DE SONO.

Sonum autem, quod canetur quando procedit oblatio, hinc traxit exordium. Precepit Dominus Moysi, ut faceret tubas argenteas, quas leuite clangerent quando offerebatur hostia, et hoc esset signum, per quod intellegeret populus qua hora inferebatur  oblatio, et omnes incuruati adorarent Dominum, donec ueniret columna ignis aut nubes, qui benediceret sacrificium. Nunc autem procedentem ad altarium corpus [c 1Kb] Christi non iam tubis inreprehensibilibus,  sed spiritalibus uocibus preclara Christi magnalia dulci modilia psallet Ecclesia. Corpus uero Domini ideo defertur in turribus, quia monumentum Domini in similitudinem turris fuit scissum in petra, et intus lectum ubi pausauit corpus dominicum, unde surrexit Rex glorie in triumphum. Sanguis uero Christi ideo specialiter offertur in calice, quia in tale uasum consecratum fuit mysterium Eucaristie pridie quam pateretur Dominus ipso dicente, Hic est calix sanguinis mei mysterium fidei qui pro multis effundetur in remissionem peccatorum . Panis uero in corpore et uinum transformatur in sanguine, dicente Domino de corpore suo: Caro enim mea uere est cibus, et sanguis meus uere est potus . De pane dixit hoc est corpus  meum, et de uino hic sanguis meus . Aqua autem ideo miscitur, uel quia decet populo unitum esse cum Domino, uel quia de latere Christi in cruce sanguis manauit et aqua, et unum mundemur a labe culparum, alio preparemur ad regna celorum.

Patena autem uocatur ubi consecratur oblatio, quia mysterium Eucaristie in commemoratione offertur passionis Domini. Palla uero linostima in illius indumenti tenet figuram, quia in gyro contexta a militibus non fuit diuisa, tonica scilicet Christi. Corporalis uero palla ideo pura linia est super quam oblatio ponitur, quia corpus Domini puris linteaminibus cum aromatibus fuit obuolutum in tumulo. Coopertum uero sacramentorum ideo exornatur,  quia omnia ornamenta precellit resurrectio Christi, uel camara celi que nunc Dominum teget ab oculis nostris. Siricum autem ornatur, aut auro, uel gemmis, quia Dominus Moyse in tabernaculo fieri uelamina iussit ex auro, iacincto, et purpura, coccoque bis tincto et bysso retorta: quia omnia illa mysteria in Christi precesserunt stigmata.

Laudes autem, hoc est Alleluia, Iohannes in Apocalypsi post resurrectionem audiuit psallere. Ideo hora illa Domini palleo quasi Christus tegitur celo, Ecclesia solet angelicum canticum [a 1Kb] : quod autem habet ipsa Alleluia prima et secunda et tertia signat tria tempora ante lege, sub lege, sub gratia.

Nomina defunctorum ideo hora illa recitantur qua palleo tolletur, quia tunc erit resurrectio mortuorum,  quando adueniente Christo celum sicut libet plicabitur. Pacem autem ideo Christi mutuo proferunt, ut per mutuo osculo teneant in se caritatis affectum, et qui aliqua fuscatur discordia, cito recurrat ad gratiam, uel petat proximo ueniam, ne pacem falsam dando incurrat proditoris consortium, et tantum melius proficiat Eucaristia suscepta uel benedictio tradita, quantum Christus conspicerit pacifica esse corda, quia ipse mandauit discipulis  celos ascendens, pacem reliquo uobis, pacem meam do uobis , et in hoc cognoscent omnes quod discipuli mei estis, si uos inuicem dilexeritis.

Sursum corda ideo sacerdos habere admonet, ut nulla cogitatio terrena maneat in pectoribus nostris in hora sacre oblationis, et tanto melius recipiatur Christus in mente, quanto sola cogitatio ipsum conatur adtendere. Confractio uero et commixtio corporis Domini tantis mysteriis declarata antiquitus Sanctis Patribus fuit, ut dum sacerdos oblationem confrangeret, uidebatur quasi Angelus Dei membra fulgentis pueri cultro concedere, et sanguinem eius in calicem excipiendo colligere, ut ueracius dicerent uerbum dicente Domino carnem eius esse cibum et sanguinem esse potum. In hac confractione sacerdos  uult augere, ibidem debet addere, quia tunc celestia terrenis mixcentur, et ad orationem sacerdotis celi aperiuntur. Sacerdote autem frangente, supplex clerus psallet antiphona, quia patiente dolore mortis omnia trementis testata sunt elementa.

Oratio uero Dominica pro hoc ibidem ponitur, ut omnis oratio nostra in Dominica oratione claudatur. Benedictionem uero populi sacerdotibus fundere Dominus per Moysem mandauit dicens: Loquere ad Aaron et ad filios eius; sic benedicetis populo: Benedicat tibi et custodiat te , et cetera que sequuntur. Aaron igitur locum Christi, filii eius locum presbyterorum portauerunt. Ambobus igitur mandauit Dominus benedicere populum; sed tamen propter seruandam honorem pontificis, sacre constituerunt  canones, ut [b 1Kb] longiorem benedictionem episcopus proferret, breuiorem presbyter funderet, dicit: Pax fides et caritas et communicatio corporis et sanguinis Domini sit semper uobiscum. Nam licet illam benedictionem quam Moysi Deus dictauit et nullus contradicere presbytero potest; quia celum et terra transibunt. Hoc ergo ante communionem benedictio traditur, ut in uas benedictum benedictionis mysterium ingrediatur. Iam uero quam dulcis sit anime et corporis sacra communio, Christus uerbis euangelicis ostendit dicens: Si manseritis in me, et uerba mea in uobis manserint, quodcumque petieritis Patrem in nomine meo, fiet uobis .

Trecanum uero quod psalletur signum est catholice fidei de Trinitatis credulitate procedere. Sic enim  prima in secunda, secunda in tertia et rursum tertia in secunda et secunda rotatur in prima. Ita pater in Filio, mysterium Trinitatis complectet. Pater in Filio, Filius in Spiritu sancto, Spiritus sanctus in Filio, et Filius rursum in Patre. Sed iam epistola finem accipiat in qua sollemnis Ordo breui declaratus ostenditur quatenus in sequutura epistola de commune officio donante Domino auribus pandatur. Qui uiuit.



INCIPIT EPISTOLA SECUNDA DE COMMUNI OFFICIO.


 Quia fauente Domino ordinem sacre oblationis in priore epistola breuiter explananda perstrinximus, nunc diuersa Ecclesie carismata qua ratione subsistant, iuxta quod Dominus nobis intelligere tribuit, breui paginola commendemus.

Antiphonas uero quas dulci cerimonia psallet Ecclesia hinc traxerunt exordium. Rex Salomon cum domum celeberrimum instruxisset, ibidem cantores instituit, qui cum diuersis organis Dei magnalia decantarent, ut inter reliqua ornamenta que fulgebant in templo, etiam diuina eloquia dulci proferrentur eloquio, ut toto [Leg. tanto] plus delectaretur Dei uerbum, quanto elegantius uoluebatur uocis ornatu. Propter carnalis namque in ecclesia non propter spiritualis consuetudo est constituta cantandi, ut qui  uerbis non compunguntur, suauitate modolaminis moueantur, pensantes quanta sit dulcedo celestis cantici, quando in incolatu huius seculi tam eleganter resonat Ecclesia laudes Christi. Antiphona autem dicta, quia prius ipsa anteponitur, et sic ponetur psalmi uersiculum, cum gloria Trinitatis adnectetur, quarum quaterna sunt genera, organo ex prophetico, tympano ex euangelii sacro tonitruo, uel compassione [Leg. compositione] catholicorum Patrum pro ordine temporum, uel deprecando, uel narrando, uel laudes diuinas tympanizando composite.

Responsoria uero que in diuinis officiis die aut nocte cantantur, de Pentateucho Moysi duxerunt originem, quando Pharaone submerso, Maria prophetissa  sumens tympanum, precinebat canticum, et respondebat populus adunatus in choro. Horum uero quaterna ratio constat, sicut de Antiphonabus superius continetur. Consuetudo precinendi et respondendi non solum ad mare Rubrum, sed in multis Ebreorum gentibus comprobatur, quod plenius ueteris Testamenti narrat historia.

Sanctus Deus archangelorum in quadragesimo concinetur et non canticum Zacarie, quia ista modulatio deprecabilis est populo, sicut uerba texti ipsius continentur. Et propter hoc non canetur prophetia, propter quod et baptisterium claudetur; scilicet quia canonis precipiunt, uel baptismum quadragesime non est.

 Oleum autem quod cum chrisma benedicitur, uoce psalmi ostenditur, qui de Christo profertur : Unxit te Deus de oleo letitie pre consortibus tuis, uel illud: Oleo sancto meo linui eum , prius ergo ungebantur ueteris oleo, sic perfundebantur unguento. Specialiter autem oleum Grece Latine misericordia dicitur, et per oleum Sancti Spiritus gratia designatur. Hunc enim liquorem consecrauit Deus in Ecclesia ad mystica  conficienda unguenta, uel preparanda lucerna, uel fouenda peccaminum uulnera.

Symbulum quoque pro hoc competentibus supra scripto die tradetur, ut sicut quando dixit Deus Fiat lux, quod signat illuminatio credulitatis, appareat. Septima Die benedixit et sanctificauit in requie: ideo hac die fides populi firmatur, symbolum et lacte chrismatis enutritur, quia in die septima requies Christi in sepulcro coletur, et declinante iam die triumphum resurrectionis illius consecratur. Ideo autem uenientem sacerdotem symbolum tradere, expandetur super cancellum molliciis plumarum, uel candida sabana, et defertur in calicis uascula chrismatis et olei benedicenda, uel codix sacri Euangelii rubro tectus uelamine, quia populus ad fidem  ueniens infantie figuram tenet. Sicut enim infans est tener et nouus in corpore: ita caticuminus tener et nouus in fidem, infantis membra super plumacia ponuntur, ut melius nutriatur. Caticumino blanda uerba Domini proferuntur, quo amplius delectetur. Non enim potest sustinere fortiora precepta ante quam per baptismum Spiritus sancti confirmetur in gratia. Membra paruoli sabana, id est candido ac uilati linteo exterguntur, ne corium ei ledatur. Ita caticumino subtilitas fidei aperitur in symbulo, ut per credulitate tergatur ab omni peccato. Prius liniter per blanda precepta, ne exasperetur tener in intelligentia, post modum . . . . per fortiora mandata ut conualescat per opera. Infans lacte nutritur, et caticumenis chrismate unguetur. Lac ex matris ubera  suggetur, et chrisma in sinu sancte matris Ecclesie consecratur.

Liber autem Euangelii in specie corporis Christi rubro tegitur uelamine, sanguinis signo monstrante. In calicis autem chrisme uascula deferuntur, quia omnia sacramenta baptismatis in Christi passione firmantur. uitrea autem uel cristallina uasa chrismatis, claritatem signant baptismatis. Balsamum autem chrisma conficitur. Lentiscus genus ligni dicitur, unde risina balsame tolletur, de hoc lentisco in cruce dominica illa pars fuisse traditur, ubi sanctas manus Domini clauo confixit impius, perficitur. Ideo et risina ligni ipsius dispensante . . . etiam ab antiquis temporibus imprimatis . . . . transfundetur. Angelus enim Dei ad secreta super altare tamquam super monumentum  descendit, et ipsam hostiam benedicit, instar illius angeli qui Christi resurrectionem euangelizauit. Tunc libera lingua, et uoce clara omnia cantica que in quadragesima fuerunt sub silentio clausa recipiuntur, et submersio Pharaonis et Sanctus de celis et alleluia cum gaudiis quia surrexit Dominus. Media autem nocte in officio consummatur, quia media nocte fregit infernum Saluator, tunc ab ore fidelis populi Agni caro comeditur, et sanguis  dulciter bibetur, per quod omnis mundus pretio preclaro redimitur, atque ilico discitur ut auroris tente diluculo laus resurrectioni Domini claro cantico cum benedictionibus celebretur.

Palleum uero in pascha cum tintinnabulis Eucaristia uelatus instar ueteris testamenti, ubi tonica sacerdotis plena tintinnabulis signans uerba predicationis ostenditur. Precinctio autem uestimenti candidi quod sacerdos baptizaturus precingitur in signa sancti Ioannis agetur, qui precinctus baptizauit Dominum. Albis autem uestibus in Pascha induetur secundum quod angelus ad monumentum albis uestibus cerneretur. Albe etenim uestis exultationem significant.

Casula quam amphibalum uocant, quod sacerdos  induetur, tota unita per Moysem legiferum instituta primitus demonstratur. Iussit ergo Dominus fieri dissimilatum uestimentum, ut talem sacerdos induerit, quale indui populus non auderetur. Ideo sine manicas, quia sacerdus potius benedicit quam ministrat. Ideo unita prinsecus, non scissa, non aperta; quia multe sunt Scripture sacre secreta mysteria, que quasi sub sigillo sacerdoti doctus debet abscondere, et unitatem fidei custodire, non in herese uel schismata declinare.

Palleum uero quod circa collo usque ad pectus uenit, rationale uocabatur in uetere testamento, scilicet signum sanctitatis super memoriam pectoris, dicente propheta ex persona Domini Spiritus Domini super me. Et post pauca, ut ponerem gloriam lugentibus  Sion, et darem eis coronam pro cinere, oleum gaudii pro luctu . Palleum laudes pro spiritu meroris. Quod autem collo cingit, antique consuetudinis est, quia reges et sacerdotes circumdati erant palleo ueste fulgente, quod gratia presignabat. Quod autem fimbriis uestimenta sacerdotalia adnectuntur, Dominus Moysi precepit in Numeris, ut per quatuor angulos palleorum filii Isrel fimbrias facerent, ut populus Domini non solum opere, sed etiam et uestitu mandatorum Dei signum portaret.

Manualia uero, idest manicas induere sacerdotibus mos est instar armillarum, quas regum uel sacerdotum brachia constringebantur. Ideo autem ex quolibet pretioso uellere, non metalli duritia extant, uel ut omnes communiter sacerdotes, etiam minoris dignitatis in seculo facilius inueniant.

 uestimentum paruolum, quod non sit in alio uso, nisi ad frequentandum sacrificium, uel significat quod non grauentur manus nostre honoribus seculi, sed circumdentur subtilia exercitia mandatorum Dei. Prohibet autem manica tonica ne appareat uile uestimentum, aut quocumque indignum tactum sordium super diuina sacrificia, quo manus immolantes discurrunt.

Albas uero, quas leuite utuntur, ideo statuerunt patres, quia in uestimento tincto non sic apparet cito macula quomodo in albo: et minister altaris ideo utitur, ut obseruet et caueat omnem maculam, et nullatenus uestimenta ministrantium uel leuiore tactu appareant sordida; sed candida sint exterius ueste, interius mente. Sirico aut uellere fictur, quia Dominus  sacerdotibus ideo exinde habere indumenta mandauit, ut eorum uestis spem resurrectionis ostenderet. Sirico enim de ligno per uerme fictur. uermis post mortem procedit in alate, et post occasum et uolatum figurans Christum, qui ex ligno crucis quiescens in sepulchro tamquam uermis clausus in sacculo angusto, surrexit de tumulo, et ad celos sumsit uolatum. Alterius uero uelleris alba innocentiam tantum uite demonstrant. Alba autem non constringitur cingulo, sed suspensa tegit leuite corpusculum, quia omnis conuersatio Leuitica in desiderio celestis patrie a terrenis operibus debet esse suspensa, nec cingulo peccatorum constricta.

Stola autem quam super alba diaconus induit, significat subtilitatis intelligentiam in diuina mysteria,  licet ueteri stola induentes gaudium solemnitatis se habere monstrabant. Et pro hac causa in quadragesima pro humiliatione non utetur, sicut nec alleluia in nostra Ecclesia, Sanctus, uel prophetia, hymnum trium puerorum, uel canticum Rubri maris illis diebus decantantur. Stola alba namque angelus precinctus apparuit quando sedens in monumento Domini, solemnitatem resurrectionis illius nunciauit. Ideo in Quadragesima prohibendum hec cantica, quia celestia et angelica sunt. De celis enim columna ignis in nocte, et columna nubis in die, angelus in camino flamme in celis audita est. Alleluia uel Sancti [a 1Kb] tacentur ergo in penitentia, ut noua fiant in Resurrectione dominica quando reserantur et baptisma. Oportet ergo leuita celestem cantet canticum. [1Kb]



APPENDIX AD OPERA SANCTI GERMANI PARISIENSIS, uARIA LITURGICA MONUMENTA CONTINENS.





MONITUM.

Si quis lectorum interrogauerit, quenam relatio S. Germani opera sequentibus monumentis ita colliget, ut his Appendicis nomen aliquo modo conueniat, ultro fatebimur, non aliam relationem inter utraque intercedere, nisi quod sanctus ipse Germanus pauca quedam de liturgia Gallicana scripserit, nosque ex Scriptorum illius editione minus causam quam occasionem hanc summulam liturgicam proferendi suscepisse, rei etiam opportunitate stimulante, siquidem Ecclesia nostra quotidianis de hoc themate ferueat controuersiis. Ceterum, preterquam quod S. Germanus liturgiam calamo attigerit, nullum inter auctores ecclesiasticos, quibus Gallia nostra ante Carolum Magnum gloriata est, illustriorem excogitare potuimus, cuius operibus hec monumenta meliori iure subiicerentur. Et quis antiquitatis ecclesiastice studiosus maximas nobis gratias abiudicet, cum perpenderit, se iamdudum conspicuam liturgie Romane partem inter Gelasii pape lucubrationes typis nostris expressam accepisse, eiusdemque complemento simul ac Gregorii Magni operibus esse potiturum? Quibus si liturgiam Mozarabicam, Isidori Hispalensis scriptis subnectendam, adiunxerit, statim quasi spe repentina commotus exsultabit, traditionibus antique liturgie pretiosissimis fruiturus.

His premissis, notandum nobis superest, sequentes libros de uerbo ad uerbum ex Mabilloniana editione fuisse exscriptos, ne scilicet, cum uoces, orthographia, syntaxis exauctorate uel etiam mendose identidem occurrerint, non tam codicum uetustatem quam nostram incuriam arguere uideantur.





DE LITURGIA GALLICANA LIBRI TRES, QUIBUS SUBIUNGITUR DISQUISITIO DE CURSU GALLICANO AUCTORE MABILLONIO. [* 1Kb] .


Preter eas beatissime et apostolice sedis inuiolabiles sanctiones, quibus nos piissimi patres, pestifere nouitatis elatione deiecta, et bone uoluntatis exordia, et incrementa probabilium studiorum, et in eis usque in finem perseuerantiam, ad Christi gratiam referre docuerunt; obsecrationum quoque sacerdotalium sacramenta respiciamus, que ab apostolis tradita, in toto mundo, atque in omni Ecclesia catholica uniformiter celebrantur, ut legem credendi lex statuat supplicandi. 



Epistola dedicatoria.

ILLUSTRISSIMO ECCLESIAE PRINCIPI CAROLO MAURICIO TELLERIO RHEMORUM ARCHIEPISCOPO, DUCI, PRIMO FRANCIAE PARI, SANCTAE SEDIS APOSTOLICAE LEGATO NATO, GALLIAE BELGICAE PRIMATI, ETC.

Quod litterati omnes in te suspiciunt, quod tuum certatim patrocinium ambiunt, illustrissime archipresul, hoc dignitati meritisque tuis, hoc tue in litteras caritati et sollicitudini debes imputare; ne quid dicam de splendore amplissime familie tue, que omnia summa, uirtute duce, maximi principis iudicio consecuta est. Mihi uero adeo non desunt cause, que me ad hunc librum nomini tuo inscribendum impulerint, ut contra tam diu pretermissi me suppudeat officii; et longe magis timendum sit, ne mihi desint iuste excusationis, quam libri  tibi nuncupandi rationes. Id enim iamdudum exigere uidebantur priuata in me tua, imo et communia in totam Rhemensem prouinciam beneficia, que peculiari in me titulo redundare merito existimabam. Nam cum in ea diecesis tue regione, que te sacre discipline instauratorem agnoscit, lucis usuram, Deo uolente, acceperim; et in illo Academie Rhemensis seminario, cuius alter fundator es, prima litterarum, que mihi ad te aditum conciliarunt, elementa didicerim: sane committendum non erat, ut non in me partem susciperem eorum beneficiorum, que tua sollicitudine et munificentia utrisque locis amplissima prouenerunt.

Fuit aliquando tempus, cum remotior illa Campanie plaga, inqua Rhemensium antistitum altera sedes est, eisdem in deliciis erat. Istic frequentia secunde Belgice concilia, Mosomensia inquam, Duciacensia, et Attiniacensia complura; nec ferme uspiam in tota prouincia magis uigebat religio. Ita beati Remigii euo; ita Hincmari et Aáalberonis pontificatu res se habebant. At processu temporis eum in statum reuoluta sunt omnia  ut ad illam gentem emendandam strenuissimo et ecclesiastice discipline studiosissimo archipresule opus esset. Iacebant pene sine reuerentia neglecta sacra; sine doctrina et disciplina pastores, preter admodum paucos, quos in tanta licentia pudor ac Dei timor intra modestie fines continuerat: ad hec legum diuinarum, ne dicam humanarum, uix ullus respectus. Denique rara, si tamen ulla, summi pastoris illis in partibus uisitatio; ut eas non mirum esset densissimis ignorantie tenebris esse obrutas ac sepultas, que tandiu solis aspectu caruissent. Heresis ex aduerso, inter illas caligines, negotium promouere tenebrarum; in ipsa regionis quasi metropoli altera sedem suam figere, arcem catholice religioni obiicere pene inaccessam, et peruerse doctrine academiam. uerum ubi, Antistes uigilantissime, Rhemensis Ecclesie clauum moderari cepisti, quidquid auctoritatis in summa dignitate, quidquid industrie et sollicitudinis in actuosa uirtute, quidquid doctrine et eruditionis in magno genio positum fuit; totum idquantum quantum est, ad hoc maxime conuertisti, ut illa parochie tue portio, que remedio fortiori ac promptiori indigebat, in meliorem formam restitueretur; idque demum effecisti, ut modo uix ulla sit alia ecclesiasticis regulis magis addicta, et que rectores habeat meliores.

Quod si tanta fuit in remotiores illas prouincie tue plagas sollicitudo ac diliigenta tua; non mirum si uiciniores ex eadem ita profecerint, ut si qua laterent neglectarum ouium uitia aut pericula, nec summi pastoris oculum uigilem, nec medicam manum effugerint. Nihil cure, nichil prouidentie tue expers. A te habent diuina officia, et sacri ritus, quibus administrantur sacramenta, decentiorem et augustiorem formam; a te probi Ecclesiarum ministri gratiam et patrocinium, improbi animaduersionem; Ecclesie uisitationes, instaurationem et profectum; denique uniuersa diecesis rectum ordinem et tranquillitatem.

Atque ut opus tam arduum ac difficile, si fieri posset, redderetur immortale; et ne, deficientibus probis, quos precipuo delectu instituisti, pastoribus, etiam hec salubris disciplina sensim deficeret; in urbe tua nouum a fundamentis seminarium condidisti, amplissimis edificiis, copiosis prouentibus instructum. Hic ad centum selecte iuuentutis adolescentes, gratuito plerique, educantur, et sub optimis eruditisque preceptoribus ac magistris ad pietatem doctrinamque informantur; ut obeuntium pastorum uices aliquando suppleant, et rediuiue religionis ac discipline studium foueant et conseruent. Hos omnes et singulos ex nomine, eorumque mores cognitos et perspectos habes: tantaque est in eorum delectu equitas et perspicacia tua, ut is unus beneficiis augeatur, quem maius doctrine et probitatis meritum commendauerit. Hinc proficit ex uicini seminarii emulatione et eruditione Rhemorum Uniuersitas, que in tantum sub tuis auspiciis reflorescit, ut cum olim ferme inculta esset, et scholarium numero destituta, nunc eorum frequentiam uix capiant ipsi parietes.

Sed ne in posterum heresis attollat caput, eam in ipsa eius arce aggressus es, cum scholas eius male feriatas, etiam et dotatas, in aliud clericorum seminarium conuertisti, reditus a rege assignatos his attribuendo in Ecclesie profectum, quibus antea heresis in eius perniciem abutebatur. De his omnibus merito plaudit ac sibi gratulatur Belgica prouincia, imo tota Ecclesia Gallicana, que »nouit,« ut Iuonis ad Urbanum II uerbis utar, Rhemorum »sedem diadema regni habere, et omnibus pene Gallicanis Ecclesiis exemplum ruine uel resurrectionis existere.«

Quapropter magnopere peccare mihi uiderer, illustrissime primas, si Rhemensi prouincie et ego eius alumnus ob tam letos successus non gratularer; neque porro committere licet, ut tum ob has causas, tum ob singularem in me tantillum hominem beneuolentiam et gratiam tuam, quod superest uite ac spiritus, sine aliqua grati animi testificatione elabi sinam. Et quidem hactenus occasio potius defuit quam uoluntas: propterea quod ea que uersabam studia nominis tui dignitati non satis responderent. Sed cum noua in me accessissent beneficia tua, feliciter sese obtulit LITURGIA GALLICANA, quam meis, sociorumque meorum studiis e tenebris eruere et illustrare aggressus sum. Quid enim summo sacerdoti conuenientius offerri poterat, quam diuini forma sacrificii, cuius ritum instituerunt siue tenuerunt clarissima Gallicane Ecclesie lumina, Hilarius, Martinus, Sidonius, Auitus, Remigius, Cesarius, aliique sanctissimi antistites? Quid inquam catholice religionis studiosissimo pontifici acceptius, quam antiqua illa Gallicanorum Patrum oracula, in quibus nostra de Eucaristia fides tam claris et illustribus consignata est monumentis? Erunt alii qui alia tibi maioris opere et eruditionis inscribant. Ego uero, cui nulla spes est perueniendi ad illam aliquando facultatem, ut a me quidquam egregium, et nomine tuo plane dignum exspectari debeat; saltem id assecutus mihi uideor, ut argumenti grauitas tue dignitati respondeat, et obseruantie in te mee; et si non alia re, uel utilitate sua ipsa se lucubratio tueatur. Ceterum etiam atque etiam a te peto, illustrissime Ecclesie princeps, ut solita benignitate et beneuolentia tua hos labores nostros, qui tua auctoritate nixi in publicum prodeunt, tibi accipiendos existimes. Quod si pro tua humanitate id concesseris, non dubito hoc opus toti Gallicane Ecclesie approbatum iri, quod tibi gratum et acceptum esse constiterit. Id porro non tam meo quam totius congregationis nostre nomine tibi offero: quam si tuo patrocinio tueri pergas, hoc me beatum reputabo, et egregium laboris mei fructum retulisse mihi gratulabor.


F. Ioannes MABILLON M. B.



Prefatio.


I. Que omnium apud nos ecclesiarum ore ac reuerentia quondam consecrata fuit Liturgia Gallicana, hec ab annis retro nongentis ita non modo in desuetudinem, sed etiam in obliuionem abiit; ut eius nec uestigium pene ullum relictum sit, nec ritus apud uiros nostre etatis, etiam doctissimos, certus et exploratus. Non defuerunt e Gallis nostris eruditi homines, qui hoc argumentum illustrare tentarunt: sed irrito conatu,  deficientibus quippe idoneis huius rei monumentis. Illud apud omnes in confesso est, Liturgiam Gallicanam principio a Romana fuisse diuersam, eiusque mutationem ante annum Christi octingentesimum contigisse Caroli Magni principatu. Is enim sancti Gregorii Sacramentarium, quo Romani in sacris utebantur, utunturque etiam nunc, ab Adriano papa primo suscepit, edito Capitulari, ut missa in posterum ordine Romano in Gallicanis ecclesiis celebraretur.

II. Quenam fuerit huiusce mutationis causa, in ambiguo est. Hoc sine temeritatis nota dicere licet, Adrianum id satis egisse apud Carolum: qui ultro, ut Romano pontifici gratificaretur, petenti annuerit. Idem magno molimine tandem euicit Gregorius uII apud Hispanos, qui ab auitis et patriis ritibus egerrime discesserunt. Nimirum hec semper fuerunt summorum pontificum ardentissima studia, ut Romane Ecclesie ritus aliis Ecclesiis approbarent ac persuaderent, rati id quod res erat, eas facilius in una fidei morumque concordia, atque in Romane Ecclesie obsequio perstituras, si eisdem ceremoniis, eademque sacrorum forma continerentur. Ea mens fuit Innocentii I in epistola ad Decentium episcopum Eugubinum: eadem etiam omnium cuiusque regni aut prouincie precipuorum antistitum, quibus hec in primis cura fuit, ut ad uniformem modum omnes sibi subdite Ecclesie componerentur. Ita Patribus concilii Iu Toletani, Bracarensis I, et Gerundensis apud Hispanos atque uenetici et Epaonensis apud Gallos uisum est. Hanc rituum in diuinis officiis concordiam magnopere curarunt, teste Cassiano, etiam primi uite religiose institutores: »uerentes scilicet, ne qua in quotidianis solemnitatibus inter uiros eiusdem culture consortes disso nantia uel uarietas exorta, quandoque in posterum erroris, uel emulationis, seu schismatis noxium germen emitteret,« ut ipse scribit in lib. II Institutorum, cap. 5.

III. Hec Liturgie Gallicane in Romanam mutatio tanta uniuerse Gallie Ecclesiarum consensione facta est, ut regnante Carolo Caluo, Magni nepote, misse Gallicane notitia iam penitus oblitterata esset. Unde Carolus Caluus, ut eius a Romana discrimen oculis perciperet ac comprobaret, missam Toletano more a quibusdam presbyteris, qui ex partibus Toletane Ecclesie ad se uenerant, celebrari uoluit: quoniam ueterem Gallorum Liturgiam cum Toletana conuenisse didicerat. Id patet ex eius epistola ad Clerum Rauennatem, in qua hec subdit: »Celebrata etiam sunt coram nobis missarum solemnia more Ierosolymitano, auctore Iacobo apostolo; et more Constantinopolitano, auctore Basilio: sed nos sequendam ducimus Romanam Ecclesiam in missarum celebratione.« His uerbis Carolus innuit, eam huiusce facti rationem fuisse, ut uisis compertisque diuersarum Ecclesiarum uariis celebrande misse ritibus statueret, qualem alteri formam preferendam existimaret: sed Romanum tandem ritum sibi pre ceteris placuisse. Ab eo tempore nemini de restituenda Liturgia Gallicana, Romanaue dimittenda quidquam tentare uenit in animum, nec ante nostram etatem apud Gallos de prisco illo ritu fuit ulla fere mentio aut memoria.

Iu. Inter primos eius notitiam denuo reuocandi occasionem prebuit Matthias Flaccus Illyricus, centuriatorum Magdeburgensium facile princeps: qui cum ueterem quamdam missam Latinam ex Codice ms. eruisset, atque Argentine anno 1557 edidisset, eam esse suspicatus est que ante Romanam in usu fuerat apud Gallos et Germanos. Hanc coniecturam pro indubitata sententia excepit Guillemus Peyratus in Historia Capelle regum Francorum; eumque secutus Carolus Cointius, doctissimus Oratorii presbyter, in tomo II suorum Annalium. Utriusque sententiam ad examen reuocauit clarissime memorie cardinalis Bona in insigni opere Rerum liturgicarum; idoneisque asseruit argumentis, longe diuersam ab Illyriciana fuisse missam Gallicanam: in cuius tamen inquisitione se implicatum fateri non erubuit uir modestie singularis. Nihilo minus Liturgie Gallicane quatuor assignauit indicia; et Missalia duo, unum uaticane bibliothece, alterum serenissime Suecorum regine, indicauit, que pro genuinis Gallicanis habenda esse arbitratus est. Duo hec Missalia ante biennium integra protulit in lucem Iosephus Thomasius, clericorum regularium in Urbe presbyter rerum sacrarum studiosissimus, tertio Missali addito, quod itidem ad priscum Gallicane Ecclesie ritum pertinere existimauit.

u. Cum res ita se haberent, adeundo Germaniam contigit ut in Luxouiense monasterium accederemus, atque inter semilaceras ueteris eius loci bibliothece reliquias antiquissimum Lectionarium, quod in sacris ad legendas prophetias et Epistolas cum Euangeliis ante annos mille in usu fuerat, inueniremus. Mox pre gaudio exsilientes, illud Gallicane Ecclesie proprium fuisse suspicati sumus. Nec nos fefellit coniectura. Nam re maturius in reditu expensa, nullus nobis relictus est ambigendi locus, hoc esse antiquissimum Lectionarium Ecclesie Gallicane. Quam ob rem amicorum consultu quoddam opere pretium fore duximus, si hoc de argumento singularem conderemus tractatum: in quo Liturgie Gallicane, qualis ante Carolum Magnum apud maiores nostros recepta erat, uera forma, genuinique ritus explicarentur. Id pro modulo exsecuti sumus: quo fructu, alii uiderint. Nobis certe  diligentia pro materie dignitate non defuit.

uI. Totum opus in tres libros tribuimus. In primo, postquam de uariis Ecclesie Latine Liturgiis breuiter actum est, Gallicane indicia uereque note afferuntur, expenduntur, et probantur. Deinde facta eiusdem Liturgie cum Mozarabica comparatione, totam eius seriem ex Gregorio Turonensi episcopo, aliisque priscis monumentis eruimus et illustramus. Quibus absolutis, uetus sacre supellectilis apud Gallos  nostrates, ecclesiarumque forma et apparatus describitur. Porro in exordio et fine libri exponitur qualis fuerit maiorum nostrorum per id tempus de Eucaristia fides et persuasio. Argumenta repetere hoc loco non iuuat. Illud quadam explicatione indiget, quod agendo de ciboriis antiquis  in exemplum adducimus altare parthenonis uallis Gratie apud Parisios, quod recentiori Romanorum usu non ciborium, sed baldachinum appellari debet, ut me monuit eruditus et uenerabilis Claudius Castellanus Ecclesie Parisiensis canonicus. Id uero inter utrumque discriminis est, quod baldachini pars superior aperta, et in corone modum conuexa est; ciborii equa et plana, non aperta; armarium quadratum in summo habens ad asseruandas reliquias; et porticulas, uulgo ringuières, in circuitu armarii. Ita Rome ciborium sancti Ioannis, et sancte Praxedis; baldachinum sancti Petri appellatur. An utrumque apud antiquos in usu fuerit, non liquet: at certe una fuit apud omnes ciborii appellatio. Unde ciborium sepulcri sancti Petri in uaticano uocatur a Gregorio Turonensi episcopo in lib. I de Gloria martyrum cap. 28. Id monuisse hoc loco aliquanti momenti est.

uII. Secundus liber exhibet Lectionarium Gallicanum, quod in Luxouiensi Benedictine congregationis sancti uitoni percelebri monasterio reperimus. In ipso huiusce libri limine nonnulla de Aduentu Domini, et de festis apud Gallos antiquitus receptis premittuntur, singillatim deinde suis locis per totum librum explicanda. Nihil in illo Lectionario non dignum obseruatione: multa singularia, presertim que ad passionem Domini et ad Rogationes pertinent. Lectiones ex Scriptura nec multum recedunt a uulgata nostra, nec omnino cum illa conueniunt. uarietates insigniores in fine operis referemus. Lectionarii huius antiquitas ex festis in eo recensitis, et ex litterarum, quibus exaratus est Codex, forma intelligitur. Pauca quippe in eo festa: nullum sancte Genouefe die natali recentius. Characteres ipsi Merouingicam referunt scripturam, que sub prima regum nostrorum stirpe usitata erat. Sed ne lectori fucum facere uideamur, specimen scripture, que in illo codice ubique equalis est, eri incisum hic exhibemus. [Figure: Specimen scripture 19Kb] Hoc specimen si quis cum illis, que in libro u de Re diplomatica exponuntur, conferre uoluerit, eam Merouingicam esse scripturam nobiscum ultro fatebitur. Haud scio an ullum sit Lectionarium hoc Gallicano antiquius: si forte excipias librum comitis, indicantem lectiones ad usum Ecclesie Romane: quo de libro mentio fit in charta Cornutiana, que Leone Augusto Iu, et Probiano coss., seu anno Christi 471 data est.

uIII. Tertium librum constituunt Missalia tria, quorum primam editionem Iosepho Thomasio mox laudato acceptam referre debemus. Primum est Gothicum seu Gothicogallicanum: quo scilicet utebantur Galli uisigothorum imperio subiecti. Exemplar exstat in bibliotheca serenissime Christine Suecorum regine, litteris quadratis et maiusculis scriptum ante annos nongentos, ut peritorum iudicio censuit eminentissimus cardinalis Bona, et Thomasius post eum. Nullum in eo festum recentius quam sancti Leodegarii, anno 678 nece affecti. Alterum Missale breuius uocatur Francorum, ex eadem Bibliotheca, quod uncialibus et quadratis litteris itidem scriptum asserit Morinus, qui illud quondam uidit, et ante annum 560 exaratum existimauit. Malim dicere post Gregorium Magnum, cuius additamentum in canone misse, nempe, diesque nostros in tua pace disponas, in eo Missali habetur. In orationibus pro regno et regibus indicantur Francorum reges et rectores. Quod argumento est non ad unum, sed ad plures tunc pertinuisse principatum. Tertium Missale dicitur Gallicanum, a cardinale Bona laudatum: cui imperitus nonnemo Misse Romane titulum affinxerat. Eodem characterum genere scriptum est ac priora duo. Asseruatur in bibliotheca uaticana, eo translatum ex Palatina seu Heidelbergensi. Plura de his tribus Missalibus initio libri III.

IX. Duobus aliis tum integritate, tum antiquitate, longe prestat Missale primum, quod Gothicum seu Gothicogallicanum appellamus. Huius fragmenta quedam in tomo postremo Bibliothece Patrum adducuntur ex officio tridui ante Pascha. Et quidem in officio Sabbati sancti, cum orationes ad baptismum referuntur, quedam lectionis uarietas est in ultima collectione ad hec uerba: Oremus, fratres karissimi, Dominum et Deum nostrum pro aufetis nostris. Ita apud Thomasium; at in Bibliotheca Patrum, pro amphibiis suis. Sed neutra lectio nobis probatur; potiusque legendum uidetur, pro neophytis nostris, ut suo loco monuimus. Luculenta uero ex hoc Missali Gothico testimonia eruuntur ad demonstrandam ueram Christi corporis et sanguinis in Eucaristia presentiam, uerumque misse sacrificium, et Romani pontificis super  omnes episcopos primatum. Non repetimus modo que de ipsa Christi presentia in exordio et in fine libri primi inde protulimus. Illud tantum addimus in presens, uocabulum transformationis sepius adhiberi ad significandam  transsubstantiationem, ut in missa octaua de Circumcisione, pag. 202*, in missa uicesima pro cathedra sancti Petri, et in missa septuagesima quinta de sancto Leodegario. Similiter occurrit idem uocabulum in Missali Francorum, pag. 307, et in Gallicano, cuius sententiam mox relaturi sumus.

X. Egregius locus est Missalis Gothici in officio septuagesimo octauo de sacrificio corporis et sanguinis sui a Christo in cena instituto. Qui formam sacrificii perennis instituens, hostiam se tibi  primum obtulit, et primus docuit offerri. Quod de sacrificio, non crucis, sed cene dictum esse quiuis cordatus lector intelligit. Preter hoc testimonium, quod initio libri III exposuimus, aliud nobis idem Missale suppeditat in missa precedente, ubi in oratione post mysterium, id est post consecrationem, hec leguntur: Magnum hoc munus misericordie est, qui nobis docuit redemptionis nostre sacrificia celebrare, sicut obtulit Dominus noster iehsu Christus in terris. His accedit tertius locus ex Missali Gallicano in Cena Domini, in qua Dominus noster iehsu Christus in nouo Testamento sacrificandi ritum instituisse memoratur, dum panem et uinum, que Melchisedech in prefiguratione futuri mysterii sacerdos obtulerat, in sacramentum sui corporis et sanguinis transformauit. Nec omittendum hoc loco id quod legitur in Missali Francorum pag. 325: Remotis obumbrationibus carnalium uictimarum, spiritalem tibi, summe Pater, hostiam supplici seruitute deferimus: que miro ineffabilique mysterio et immolatur semper, et eadem semper offertur; pariterque et deuotorum munus, et remunerantis est premium. Ubi spiritalem hostiam dicit sacerdos, quod spiritaliter immoletur uera Christi caro, uerusque sanguis. Quid? quod adoranda sacrificia appellantur in fine tertii Missalis, scilicet Gallicani, pag. 377. Alia id genus non pauca pretermittimus.

XI. Quod attinet ad primatum Romani pontificis, eum probat missa de sancto Xysto papa et martyre, que in Missali Gothico est ordine quinquagesima octaua: Ex quibus est sanctus ac uenerabilis Sixtus martyr . . . . qui dum apostolice sedis accepisset insignia, et se primum esse conspiceret sacerdotum, id est episcoporum, qui in his Missalibus solent appellari sacerdotes, presbyteri uero non semel seniores, ut col. 000. Huius loci occasione in mentem recurrit solemnis locus ex Cypriani libro de Unitate Ecclesie, ubi primatus Petro datur. Id tanquam assumentum reiecerunt nuperi editores Oxonienses, freti antiquorum auctoritate codicum, quorum nonnulli hanc clausulam non habent, aliis eam habentibus numero et bona nota  potiores. At nullum Codicem proferent  antiquiorem Pelagio papa eius nominis secundo, qui in epistola sexta hunc Cypriani locum ita refert: Sed et beatus Cyprianus, egregius martyr, in libro, quem de Unitatis nomine titulauit, inter alia sic dicit: Exordium ab unitate proficiscitur, et primatus Petro datur, ut una Christi Ecclesia et cathedra monstretur. Et pastores sunt omnes, et grex unus ostenditur, qui ab apostolis unanimi consensione pascatur. Pro hac lectione editores citant Codices decem: sed eos reiiciunt, nulla Pelagii pape facta mentione. At sufficit ad primatum Petri, quod Cyprianus Ecclesie unitatis originem, ab uno, id est a Petro, incipientem, asserit a Christo institutam. Clarius in epistola ad Iubaianum [* 1Kb] Petro primum Dominus, super quem edificauit Ecclesiam, et unde unitatis originem instituit et ostendit; potestatem illam dedit, etc. Sed quam preclarus locus in eiusdem epistola ad Quintum: Nam nec Petrus, quem primum Dominus elegit, et super quem edificauit Ecclesiam suam, cum secum Paulus de circumcisione postmodum disceptaret, uindicauit sibi aliquid insolenter, aut arroganter assumpsit, ut diceret se primatum tenere, etc. Petro prioritatem, et si lubet primatum concedunt editores Oxonienses in notis ad hanc epistolam, modo ne principatum. Quantumuis autem  Africani presules prohiberent appellationes transmarinas; apud eos tamen Ecclesia Romana caput omnium Ecclesiarum censebatur, teste Eugenio episcopo Carthaginensi apud uictorem uitensem in lib. II. Sed longius prouehimur. Unum tamen addimus, nempe ex preconcepta illa de Romani pontificis primatu apud Catholicos persuasione forsan factum esse, ut Catholici apud Gregorium Turonensem episcopum Romani non semel dicti sint. Unus locus est in lib. I de Gloria martyrum cap. 25, ubi Gregorius agens de uiolatis per hereticos Lusitanie fontibus, et de celesti uindicta in uiolatores, hec subdit: »Denique Theodegisilus, huius rex regionis, cum uidisset hoc miraculum, quod in his sacratis Deo fontibus gerebatur, cogitauit intra se dicens, quia ingenium est Romanorum  ut ita accidat, et non est Dei uirtus.« Idem in eiusdem libri cap. 80 refert miraculum pro fidei Christiane approbatione factum in presbytero catholico aduersus presbyterum Arianum; qui catholicus presbyter nostre religionis a Gregorio; Romanorum uero ab hereticis appellatur. Imo etiam a Catholicis ipsis Romana fides pro catholica ante id tempus sumebatur. Sic Hieronymus in prima Apologia aduersus Rufinum: »Fidem suam quam uocat? Eamne, qua Romana pollet Ecclesia, an illam, que in Origenis uoluminibus continetur? Si Romanam responderit: Ergo Catholici sumus.« Non ergo nouitium est, quod Catholici Romani dicimur. Hec occasione Missalium Gallicanorum.

XII. Erit fortasse qui inquirat quo pacto hec Missalia ex Gallia Romam deportata sint; nullumque forsan supersit apud ipsos Gallos Liturgie Gallicane exemplum. Nimirum hec nostratium  incuria fuit, ut ad exteros tam preclara rerum nostrarum monumenta transferrentur: actumque erat de Liturgie Gallicane memoria, nisi hec Missalia in doctas et eruditas nec minime inuidiosas manus incidissent. Quo pacto hec migrauerint Romam, iam diximus. Nempe duo ex his per serenissimam Suecie reginam eo delata; tertium ex bibliotheca Palatina in uaticanam. Et illa quidem duo ex Alexandro Petauio comparata fuerant: hoc uero tertium ex Iacobi Bongarsii hereditate in principis Palatini potestatem uenerat. Unde autem hec supellex siue Petauio, siue Bongarsio prouenerit, modo exponendum. Uno uerbo dico, fere omnis ex bibliotheca Floriacensi. Rem breuiter narro. Cum anno 1562 heretici, Aurelianorum urbe expugnata et expilata, etiam finitima loca diriperent, prede auidi etiam conuolarunt Floriacum, cuius abbas secularis tunc erat cardinalis Castillioneus, et ipse acerrimus hereticorum fautor. Huic in primis acceptus erat Petrus Daniel, Causidicus apud Aurelianos eruditus, et Floriacensis Balliuius: qui cardinalis gratia dextere usus, Floriacensis Bibliothece Codices mss. a predatoribus, quibus nullius ferme pensi erant, qua arte, quo pretio facile impetrauit. Is anno 1564 ex uno horum Plauti Aululariam; ex alio Seruii commentarios in uirgilium anno 1600 uulgauit. Lupi Ferrariensis epistole primum ex eodem penu, atque Iustini editio correctior prodierunt. Anno 1603, mortuo Daniele, Paulus Petauius senator Parisiensis, et Iacobus Bongarsius, Danielis ambo amici et affines, pacto cum eius heredibus mille quingentorum francorum pretio, hos libros inter se partiti sunt. Pauli portio Alexandro filio cessit: qui ex eis Andree Chesnio suppetias ad instruendam ueterum Gallie scriptorum collectionem subministrauit, suamque demum ueterum Codicum partem serenissime Christine uendidit. Bongarsius publicis ab Henrico Iu Francorum rege apud Germanos negotiis admotus, eam que sibi contigerat portionem Argentoratum, ubi residere solitus erat, conuehendam curauit; eamque demum hospite sue  filio, nomine Graniceto, testamento legauit. Itaque cum Lutetie Parisiorum anno 1612 Bongarsius ex morbo decubuisset, princeps Palatinus, Iani Gruteri bibliothecarii sui persuasu, Bongarsii librariam supellectilem, Argentorati relictam, numerata pecunia comparauit, et in bibliothecam suam Heidelbergensem comportari curauit. Denique bello inter Ferdinandum imperatorem et Fredericum electorem palatinum, qui de regno Bohemie decertabant, exorto; Bauaricus princeps, facto in Palatinatum impetu, magnam eius partem occupauit, Heidelbergam anno 1622 in suam potestatem redegit, libros abstulit ex bibliotheca, plerosque summo pontifici Gregorio Xu dono dedit, in uaticanam bibliothecam tandem illatos. Hec bibliothece Floriacensis fortuna, qualem didicimus ex integerrimo uiro Iacobo de Giuet, apud Aurelianos regio aduocato. Hinc coniicere licet, tria hec Missalia ex Floriacensis bibliothece distractione Romam tandem appulisse, atque duplici uia istuc commigrasse cum aliis eiusdem bibliothece libris.

XII. Hec missalia cum Lectionario nostro coniuncta totam propemodum ueteris misse Gallicane seriem nobis representant. Duo tantum desiderantur, nempe capitula illa Psalmorum, aliorumue sacre Scripture librorum, que tum ad misse initium, tum post propheticas et apostolicas lectiones, ac tempore oblationis cani mos erat: et forma uerborum, quibus consecratio peragi censetur. Canonem quidem misse pro singulis missis diuersum, sed breuissimum exhibet Missale Gothico-gallicanum: at cum ad hec uerba, Qui pridie quam pateretur, uentum est, sequentia, que consecrationem continere debebant, tanquam eo tempore uulgaria, uno etc. comprehenduntur. Morem catholicum hac in re a nostris obseruatum testatur Gregorius in cap. 16 de uitis Patrum. Formam Ambrosianam in panis consecratione adhibitam fuisse non dubitamus. Est autem huiusmodi: Hoc est enim corpus meum, quod pro uobis confringetur. Quatuor postrema uocabula  a Gallis nostris addita fuisse inde colligimus, quod in duabus post sacram actionem orationibus, in quibus mox facte consecrationis fit specialis et attenta commemoratio, mentio iniicitur de confracto Christi corpore, uti et de sanguine effuso. Quod indicio est, uerbum confringetur in consecratione panis premissum fuisse, uti et effundetur in consecratione calicis. Uterque locus est in Missali Gothico: et primus quidem in missa de Natiuitate Domini Post secreta: Credimus, Domine, aduentum tuum; recolimus passionem tuam. Corpus tuum in peccatorum nostrorum remissionem confractum: sanguis sanctus tuus in pretium nostre redemptionis effusus est. Hec omnia uerba ad premissam consecrationis formam referuntur: in qua hec recitari solebant ad utriusque symboli consecrationem: Hec quotiescunque feceritis, in mei memoriam facietis. Unde sacerdos ait: recolimus passionem tuam. uerbum confractum  ad confringetur; effusus ad effundetur spectat. Sic cum affectu sacerdos uerba geminabat post Sanctus, subdens: uere sanctus, uere benedictus, etc. Alter locus est in missa dominicali, n. 78, ubi Post secreta, sacerdos ita precatur: Credimus, Domine, credimus in hac confractione corporis, et effusione tui sanguinis nos esse redemptos. Pronomen hac denotat prius factam esse confractionis mentionem. Similiter in consecratione calicis precesserat mentio sanguinis effusi: siue eadem fuerit forma cum Romana, siue potius eadem cum Mozarabica, que sic efferebatur: Hic est calix noui Testamenti in sanguine meo, qui pro uobis et pro multis effundetur in remissionem peccatorum. Cum Ambrosiana hec tantum haberet, Hic est enim sanguis meus. Non hec erat sine dubio apud Gallos forma uerborum in calicis consecratione, que uerbum effundetur continebat, ut ex superiori repetitione intelligitur.

XIII. Hec sunt que prefari uisum est ad exponendam instituti nostri rationem de Liturgia Gallicana.  Huic operi coronidis instar subiicimus Disquisitionem de cursu Gallicano, id est de diuinorum officiorum origine et progressu in Ecclesiis Gallicanis: cui Disquisitioni succedent nonnulla monumenta ad utriusque operis probationem. Que omnia faxit Deus optimus maximus ut cedant in profectum Ecclesie catholice, cuius iudicio ac censure hanc opellam, nosque ipsos lubenter submittimus. Nec refugimus etiam censuram eruditorum hominum. Non enim uincimur, quando offeruntur nobis meliora, sed instruimur, ut uerbis utamur magni Cypriani ex epistola ad Quintum.



DE LITURGIA GALLICANA LIBER PRIMUS.



CAPUT PRIMUM. Liturgiarum consideratio quam utilis ad fidem Ecclesie catholice de Eucaristia eonfirmandam.


1 1. Cum uaria sint argumenta que ueram in Eucaristia Christi corporis sanguinisque presentiam probant; non inferiorem in his locum tenent augustissimi ritus ac solemnes ille preces quibus Christiane ubiuis gentium legitime societates ab initio in re sacra use sunt. Id enim modis omnibus agit Spiritu sancto animata Ecclesia, ut magnum aliquid ac plane diuinum hoc sacrificio contineri palam protestetur. Huc spectant preuie ex utroque Testamento lectiones, quarum meditatione fidelium animi ad tantum mysterium disponantur: huc panis studio preparatus, eiusdemque cum uino Deo facta oblatio uerbis arcanis cum 2 sacro suffitu; huc ad circumstantes  conuersa oratio Prefationis instar, ut eorum aures et corda in celestia erigantur: huc actio sacra, et consecratio mysticis Christi uerbis peragi solita; tum hostie calicisque eleuatio cum insigni reuerentia sacerdotis et populi procumbentis; ad hec uiuorum defunctorumque memoria; huc denique communio cum iis religionis et uenerationis signis, cum ea gratiarum actione, nullus ut intuentibus dubitandi locus relinquatur, hanc esse, semperque fuisse Ecclesie fidem ac persuasionem, Christum uere in hoc sacrificio exhiberi.

2. Et hec quidem in commune Liturgie omnes representant. Si uero singulares uniuscuiusque ritus considerare nunc uacaret, nullos in eumdem scopum  non collimare facile intelligeremus. Quo in genere preclarum est in missa Mozarabica institutum, ut recitato Canone sacerdos hostiam consecratam super calicem tenens, Symbolum CP. precinat ex decreto concilii III Toletani, subsequente cleri et populi concentu. Hac enim confessione omnes et singuli contestari uidentur, se ea fide uerum Christi corpus et sanguinem in Eucaristia credere, qua fide omnipotentem Deum unum atque trinum, ac Filium incarnatum credunt. Ideo quippe Toletani Patres hoc Symbolum, priusquam Dominica dicatur oratio, clara uoce a populo decantari precipiunt, quo et fides uera manifestum testimonium habeat, et ad Christi corpus et anguinem prelibandum pectora populorum fide purificata  accedant. Quod non solum de fide Trinitatis et Incarnationis, sed etiam de fide Eucaristie intelligendum est, secundum illud quod in Missali Gothico gallicano legitur, nimirum in missa 75. Ut sollemne hoc sacrificium sanctificet corda nostra, dum creditur, deleat peccata, dum sumitur.

3 3. uerum si ad precationes in Liturgiis adhiberi solitas attendamus; plura utique, eaque magis expressa, huic rei confirmande testimonia nobis occurrent. In his luculentum est illud, quod nobis suppeditat Liber Sacramentorum Gregorii Magni in Dominica quinta post Epiphaniam, ubi in Prefatione hec leguntur: Singuli accipiunt Christum Dominum, et in singulis portionibus totus est; nec per singulos minuitur, sed integrum se prebet in singulis. Quod  testimonium Guitmundo tanti uisum est, ut illud retulerit in librum suum de Corpore et sanguine Domini; itidemque Algerus in lib. I cap. 15, ex Ambrosio, id est ex Liturgia Ambrosiana, in qua hec leguntur apud Pamelium Dominica quinta, et in hodierno Missali Ambrosiano Dominica sexta post Epiphaniam.

4. Quod si auctores illi alias etiam Liturgias, in primis ueterem Gallicanam, in promtu habuissent, haud dubie multas inde suppetias hausissent ad asserendam catholicam fidem. Tres tantum locos huc adducere iuuat ex Missali Gothico seu Gallicano perantiquo, quibus locis nichil signantius aut luculentius afferri potest. Unus exstat in missa de Epiphania, ubi statim ab initio hec solemnitas ueneranda  proponitur, exhortando fideles ad feruentem orationem, nempe ut qui tunc aquas in uina mutauit, nunc in sanguinem suum oblationum uina conuertat. Hic necesse est agnoscere ueram ac sinceram, non figuratam duntaxat uini mutationem in sanguinem Christi; ad quam scilicet efficiendam celo deuocatur omnipotentia Dei, ea quidem ipsa, que aquas in uinum aliquando conuertit.

5. Sed insignior alter locus est sub finem eiusdem Missalis in missa dominicali. Sic enim habetur in oratione secreta: Precamur mente deuota te, Maiestas eterna, 4 ut operante uirtute, panem mutatum in carnem, poculum uersum in sanguinem, illum sumamus in calice, qui de te fluxit in cruce ex latere. Quis hodie  Catholicorum suam de Eucaristia fidem apertius et efficacius posset exprimere, quam istius Liturgie auctores? quos ante annos mille uixisse constat, cum codex, unde hec excerpta est, litteris maiusculis et quadratis scriptus, superet annos nongentos, ut in consequentibus exponemus.

6. Eiusdem est momenti aliud ex eadem missa testimonium post orationem dominicam: Libera nos a malo, Christe Iesu. Corpus tuum pro nobis crucifixum edimus, et sanguinem sanctum tuum pro nobis effusum bibimus. Nihil interpretatione hic opus est. Corpus Christi in Eucaristia edimus, non qualecunque, sed illud ipsum quod pro nobis crucifixum est; sanguinem eius bibimus, non umbraticum, sed illum ipsum, qui pro nobis effusus est. Uno uerbo panem sumimus,  diuina operante uirtute mutatum in carnem; poculum uersum in sanguinem, qui in cruce ex latere Christi fluxit, uti superior locus diserte astruit.

7. Ex quibus intelligitur quantum intersit reipublice Christiane de uetustis illis Liturgiis accuratam habere notitiam, ut ex illis catholica traditio reddi possit illustrior. Quapropter ne in posterum Liturgia Gallicana, que Gregorianam precessit, obscura maneat, induxi animum ea in unum conferre, que ad illam e tenebris obliuionis uindicandam reperire potuimus: ut quando hec in usum iam amplius reuocari nequit, saltem ex eius cognitione asseratur maiorum nostrorum, id est ueterum Gallorum, religio.



CAPUT II. uarie Liturgie apud Latinos, earumque conuenientia et differentie.


5 1. In celebrando sacrosancto misse sacrificio omnes Orientis et Occidentis Ecclesie modum quemdam in summa communem ab initio habuere: singule tamen ritus aliquos singulares ac diuersos. Hec omnibus semper communia, nempe lectiones sacrarum Scripturarum initio Liturgie, psalmorum aliorumque canticorum recitatio; oblatio panis et uini aqua misti; consecratio utriusque uerbis Christi Domini cum benedictione ac signo crucis a sacerdote facto; oratio Dominica; et sacra communio cum gratiarum actione. At designatio certarum ex Scriptura lectionum; psalmorum, aliarumque precum numerus et definitio, ministrorum ritus preter eos qui sunt ex institutione diuina, hec uero omnia pro locis ac  temporibus uaria exstiterunt.

2. Qui priorem modum attenderunt auctores, misse ordinem ubique uniformem fuisse dixerunt. Quos inter Isidorus, et post eum Aetherius et Beatus Hispanici scriptores in libro I contra Elipandum, totidem uerbis id asseruerunt: Ordo misse uel orationum, quibus oblata Deo sacrificia consecrantur, primo a sancto Petro est institutus: cuius celebrationem uno eodemque modo uniuersus peragit orbis. Non ignorabant eruditi illi auctores discrepantiam Liturgie Hispanice a Romana, et aliis, sed ita loquebantur habita ratione modi illius generalis uniformis. uerum qui ad ritus singulis Ecclesiis 6 seu regionibus proprios, ad orationes peculiares, aliaque id genus  respexerunt; multum discriminis in sacris agnouerunt, non tantum inter Orientalem et Occidentalem, sed etiam inter Latinas inuicem Ecclesias.

3. In occidente seu apud Latinos, quatuor minimum solemnes Liturgias inter sese diuersas distinguere licet: puta Romanam, Ambrosianam seu Mediolanensem, Gallicanam, et Hispanicam, quam secuti sunt apud Hispanos Christiani Arabibus permisti, ob id Mozarabum appellatam: quibus Liturgiis addi possunt Africana et Hibernica.

4. Romane Liturgie triplex ueluti ordo seu status considerandus est. Unus primigenius, ab Ecclesie nascentis exordio ad Gelasium usque receptus; alter Gelasianus, auctorem seu amplificatorem habens Gelasium papam eius nominis primum; tertius Gregorianus,  ita dictus ex nomine Gregorii Magni qui Gelasianum ordinem correxisse memoratur. Qualis fuerit primigenius ille, non omnino constat. Gelasianus diu desideratus est: sed tandem illum e tenebris eruit uir de Ecclesia bene meritus Iosephus Maria Thomasius, clericus regularis, atque ante annos quatuor Romanis typis uulgauit. Gregorianus demum in usu communi est modo apud omnes fere Ecclesias, notis et obseruationibus a Menardo nostro illustratus.

5. Gregoriani a Gelasiano totum discrimen est in uarietate et numero earum orationum quas Collectas uocant; nam cetera utriusque eedem omnino partes sunt. In Gelasiano due aut tres ante Epistolam orationes; unica Secreta ante Prefationem; atque due  post communionem, quarum una est supra populum. At in 7 Gregoriano tres tantum ad singulas missas assignantur orationes, quarum una ante Epistolam, altera Secreta, tertia post communionem. Id uero in Ordine Gelasiano prestitit Gregorius, testante Ioanne Diacono, quod »multa subtraxit, pauca conuertit, nonnulla adiecit,« atque Gelasianum Codicem, in tres libros distinctum, »uno uolumine coarctauit. Quod uolumen Librum Sacramentorum pretitulauit.«

6. Ita ergo procedit Ordo Romanus, ut primo dicatur antiphona, que uulgo Introitus appellatur, deinde Kyrie eleison, tum hymnus angelicus seu Gloria in excelsis olim diebus festis et Dominicis in missa episcopali, in ceteris tantum in Pascha; postea una uel plures orationes; exin Epistola, Graduale cum  Alleluia, Euangelium, Offertorium, oratio Secreta, Prefatio, Trisagion, Canon, oratio Dominica, Agnus Dei, antiphona ad communionem, Postcommunio, et benedictio. Euangelium sancti Ioannis recentioris est instituti, ut ex Micrologo intelligitur. Symbolum post Euangelium Romani »nullo modo cecinerunt usque ad tempora diue memorie Henrici Imperatoris,« scilicet primi, teste Bernone abbate Augiensi: nempe quod »Romana Ecclesia non fuisset aliquando ulla hereseos fece infecta.« Quod ergo Galli etiam regnante Carolo Magno Symbolum lecto Euangelio recitauerint, id ex ueteri Ordine Gallicano uidetur manasse.

7. Liturgia Ambrosiana seu Mediolanensis plures  habet partes. Premittitur oratio Secreta, antequam sacerdos procedat ad altare; itemque alia, cum ad illud accedit. Dein post Ingressam, que Introitui nostro respondet, sequitur populi salutatio cum oratione super populum. Rursus alia salutatio, tum hymnus angelicus, 8 postea Kyrie eleison; et premissa salutatione lectio prophete, et Psalmulus, quale est nostrum Graduale. Subsequitur cum salutatione lectio epistole deinde Alleluia cum suo uersu, tum alia antiphona, mox Euangelium premissa benedictione. Finito Euangelio rursus salutatio, tum Kyrie eleison, item salutatio, tum antiphona post Euangelium, nos Offertorium uocamus. Post hec pax et salutatio, oratio super sindonem seu corporale, ut loquimur, oblatio panis et uini, orationes Secrete  et offerenda: tum preuia salutatione Symbolum, rursus salutatio et oratio super oblata, deinde Prefatio, Trisagion, Canon Romano perquam similis, nisi quod lotis manibus sacerdos uerba consecrationis sic effert: Hoc est enim corpus meum, quod pro multis confringetur. Et: Hic est enim sanguis meus, nec plura. Post Canonem hostie confractio et commistio in calice, dum interim canitur Confractorium, siue antiphona ad confractionem: deinde oratio Dominica, pacis nuntiatio, Communio, postmodum orationes post Communionem. Quibus dictis communio prebetur astantibus his uerbis, Corpus Christi, et respondetur, Amen. Sub hec antiphona Transitorium dicta; postea salutatio et oratio post Communionem: iterum salutatio, Kyrie eleison, benedictio  populi, eiusdemque dimissio his uerbis: Procedamus in pace. Respondetur: In nomine Christi. In Ecclesia Mediolanensi ad hunc usque diem uiget is ritus, cuius auctorem Ambrosium agnoscit Walafridus Strabus in cap. 22: »Ambrosius quoque Mediolanensis episcopus, tam misse quam ceterorum dispositionem officiorum sue Ecclesie et aliis Liguribus ordinauit. Que et usque hodie in Mediolanensi tenentur Ecclesia.« Certe plereque fundamentum habent in libris de Sacramentis, qui Ambrosio tribuuntur.

9 8. Hunc misse Ambrosiane ordinem exhibuit anno 1571 Pamelius, haud dubie ex antiquo ritu: a quo discrepat in nonnullis Missale Ambrosianum editum anno 1560, at longe in pluribus nouum anni  1669. Primo in missis deest Prophetia in nouo, preterquam in missis de Quadragesima, de sanctissimo Sacramento, et in missis post Pentecosten. In alio nulla ante Epistolam lectio ex ueteri Testamento in Dominicis post Pentecosten: sic uero in Natiuitate Domini, aliisque solemnioribus festis, uti et in Dominicis Quadragesime. In festis pasche, Ascensionis et Pentecostes Epistole premittitur lectio ex Actibus apostolorum in utroque Missali. Item in utroque uerba consecrationis eadem, que in Romano, cuius multi ritus in ordinem Ambrosianum a recentioribus inducti sunt. Ubique, id est tam apud Pamelium quam in duplici Missali, nulla fit mentio de silentio ante lectiones indicto. Cuius tamen meminisse uidetur  Ambrosius in prefatione super psalmum I: »Mulieres Apostolus in ecclesia tacere iubet, psalmum etiam bene clamant . . . Quantum laboratur in ecclesia, ut fiat silentium cum lectiones leguntur! Si unus loquitur, obstrepunt uniuersi. Cum psalmus legitur, ipse sibi effector est silentii: omnes loquuntur, et nullus obstrepit.« Hec uerba innuunt omnes inter psallendum cantu occupatos fuisse; cum lectiones legerentur, uix silentium impetratum. Sed fortasse iste locus ad Liturgiam sacram non magis quam ad alios Ecclesie conuentus pertinet. In libello de Litaniis, quem ex ritu Ambrosiano sanctus Carolus Borromeus typis uulgari curauit, ter silentium indicitur ante Euangelii lectionem in tribus diebus Rogationum, hoc modo: Diaconus dicit: Parcite fabulis.  Custos item: Silentium habete. Et alter respondet: Habete silentium. Euangelium deinde pronuntiatur 10 ante missam. Hec de Liturgia Ambrosiana.

9. Non minor est Liturgie Mozarabice a Romana discrepantia. Eius partes Isidorus, et post eum Aetherius et Beatus iisdem uerbis describunt in hunc modum: »Prima oratio eiusdem misse commonitionis erga populum est, ut omnes excitentur ad exorandum Deum. Secunda inuocationis ad Deum est, ut clementer excipiat preces fidelium, oblationemque eorum. Tertia autem effunditur pro offerentibus, siue pro defunctis fidelibus, ut per ipsum sacrificium ueniam consequantur. Quarta post hec infertur pro osculo pacis et caritatis, ut reconciliati omnes consocientur digne per Sacramentum corporis et sanguinis  Christi . . . Quinta deinde infertur inlatio in sanctificatione oblationis: in qua etiam ad Dei laudem terrestrium creaturarum uirtutumque celestium angelorum uniuersitas prouocatur, et Hosanna in excelsis cantatur. Porro sexta proinde succedit confirmatio Sacramenti, ut oblatio que Deo offertur, sanctificata per Spiritum sanctum, Christi corpori et sanguini confirmetur. Ultima uero Dominica oratio est.« Hucusque Isidorus et Beatus.

10. Mozarabici ritus partes distinctius et fusius explicarunt uaseus in Chronico, et ex illo Pamelius, et post eos clare memorie Ioannes Bona cardinalis: quibus adde scriptorem uite Francisci Ximenes Toletani archiepiscopi et cardinalis. Hic Missale Mozarabicum Toleti excudi mandauit anno 1500. Sed quia  rarissima sunt in his partibus istius editionis exemplaria, eiusque notitia subsequentibus illustrandis plurimum conducit; illius Liturgie partes accuratius exponere opere pretium est. Principio premissa confessione et oratione, fit initium ab antiphona seu Introitu cum duobus uersibus et Gloria et honor Patri. Sequitur extra Aduentum et Quadragesimam Gloria in excelsis, cuius loco die Dominica 11 ante sancti Ioannis Baptiste Natiuitatem dicitur canticum Benedictus. Tum oratio prima recitatur absque preuio Oremus, eaque recitata sacerdos sine conuersione ad populum dicit, Dominus sit semper uobiscum; et audito populi responso legit Prophetiam, ad cuius titulum populus respondet, Deo gratias, et in fine,  Amen. Deinde repetita salutatione canitur aut profertur Psallendum, quod idem est cum nostro Graduali. Postea sacerdos uel diaconus ait, Silentium facite, antequam subdiaconus Epistolam legat. Hanc subsequitur lectio Euangelii, quo finito respondetur, Amen. Quod sanctus Benedictus post Euangelii in uigiliis nocturnis lectionem prescribit in regule sue cap. 11. Lecto Euangelio post salutationem mox cantatur Alleluia cum suo uersu. Succedit hostie oblatio cum oratione, quam sequitur alia dicta, Post oblationem, his uerbis, In spiritu humilitatis, etc. ueni, sancte Spiritus sanctificator, etc, Dein sacerdos dicit, Adiuuate me, fratres, etc., tum canitur Sacrificium, quod Offertorium uocamus. Hucusque missa catechumenorum.

 11. His exactis, sacerdos manus abluit, et dicta oratione Secreta, aliam subdit, que uocatur Missa, cum preuia salutatione. Sequuntur alie tres orationes, quarum penultima est Post nomina, ultima Ad pacem. Dum sacerdos Missam orationem dicit, interim populus Deo laudes occinit, dicens ter Agios. In secunda oratione postulat sacerdos, ut Deus Christianorum preces admittat; statimque infert: Offerunt Deo Domino oblationem sacerdotes nostri, papa Romensis, et reliqui, pro se, et pro omni clero, etc. Tum: Facientes commemorationem beatissimorum apostolorum et martyrum, gloriose sancte Marie uirginis, Zacarie, Ioannis, Infantum, Petri, Pauli, et ceterorum apostolorum. Que nomina elata uoce recitantur. 12 Respondet chorus: Et omnium martyrum.  Addit sacerdos: Item pro spiritibus pausantium, Hilarii, Athanasii, Martini, etc., respondente choro: Et omnium pausantium. Dein oratio Post nomina, qua petitur a Deo, ut pacem fidelibus defunctis impertiat: et alia festo congruens: tum adhortatio ad pacem, que mox datur, dicente sacerdote: Qui modo astatis, pacem facite. Et cum datur osculum, Habete osculum dilectionis et pacis, ut apti sitis sacrosanctis mysteriis Dei. Interim chorus canit, Pacem relinquo uobis, etc. Deinde premisso uersu, Introibo ad altare Dei, confestimque extensis manibus, sed iunctis, sacerdos canit Illationem, quam Prefationem appellamus. Illationi subiicitur Trisagion, postea Canon, qui in plerisque missis uarius est. Consecratio quondam his uerbis: Hoc est  corpus meum, quod pro uobis tradetur. Que forma, ueteri Ambrosiane consimilis, ab annis septimentis ad Romanam redacta est, uti et forma sequens pro uini consecratione. Eleuando sacram hostiam ait: Quotiescumque manducaueritis, hoc facite in meam commemorationem. Tum, Similiter et calicem, postquam cenauit, dicens: Hic est calix noui testamenti in meo sanguine, qui pro uobis et pro multis effundetur, etc. Hinc calicem filiola seu amiculo coopertum exhibet, dicens, Quotiescumque biberitis, hoc facite in meam commemorationem. Mox dicitur oratio sexta, uocata Post Pridie. Deinde sacerdos diuidit calicem suo amiculo, huicque imponit hostiam sacram, dicendo antiphonam, que Ad confractionem appellatur.  Tum hostiam eleuat non eleuato calice. Postea eam tenens supra calicem, recitat Symbolum Nicenum seu CP. Sub hec frangit hostiam in nouem particulas, que his nominibus designantur, Corporatio, 13 Natiuitas, Circumcisio, Apparitio, Passio, Mors, Resurrectio, Gloria, Regnum. Que particule in crucis modum disponuntur super patenam. Mox facta uiuorum commemoratione, canitur oratio Dominica; qua recitanda, ad singulas fere petitiones populus respondet, Amen. Post orationem, Liberati a malis, etc., Romane persimilem, sacerdos particulam Regnum immittit in calicem, dicendo, Sancta sanctis, et coniunctio corporis et sanguinis, etc. In Paschate, Pentecoste, et festo sanctissimi Sacramenti, sacerdos hanc particulam tenens, ter alta uoce  dicit: uicit Leo de tribu Iuda, radix Dauid, respondente ad singulas uices choro, Qui sedes super cherubin, radix Dauid, alleluia. Statim datur benedictio eo modo, quo nostre episcopales. Post hec communio, dum interim populus cantat, Gustate et uidete quam suauis est Dominus, alleluia, alleluia. In missis defunctorum et Quadragesime, Qui uenit ad me non esuriet. Sacerdos communicando, penultimam particulam, cui nomen Gloria, ceteris maiorem accipiens, eamque tenens super calicem, memoriam facit defunctorum. Mox eam in os sumit, ceterasque suo ordine, primo sumens eas, que postreme fuerint in patena: statimque populo communionem impertit. Ipse uero inde sanguinem suscipit. Dein canitur antiphona Post communionem, oratio, salutatio ad  populum, uox diaconi: Solemnia completa sunt, etc. Nulla unquam conuersio ad populum, nisi in fine ad benedictionem, quod est usus recentioris. Mozarabicus hic ritus in unica Toletane Ecclesie edicula sacra nunc obseruatur

12. In libello Eldefonsi Hispaniensis episcopi, cuius libelli exemplar Anicium ex Hispania per Gotescalcum episcopum anno 989 allatum est, quedam 14 singularia continentur de numero hostiarum, que per uarias anni solemnitates offerende sunt. uerum libellus iste non indicat morem tunc usitatum, sed uisum ipsius Eldefonsi de nouo illo ritu, quem nusquam usurpatum fuisse existimo. Hec fusius persequenda fuere de Liturgia Mozarabica, quoniam id necessarium uidetur ad notitiam Gallicane, que  Mozarabice affinis est. Nunc de Africana dicendum.

13. Iacobus a uitriaco, in libro de Historia orientali, capite 81, innuit Christianos, qui in Africa et Hispania suo tempore, id est seculo XIII, uersabantur, Mosarabes nuncupatos, eadem Liturgia usos fuisse. »Constituunt autem, inquit, Sacramentum altaris de pane azymo, quemadmodum alii Latini. Sanctam autem Eucaristie formam quidam eorum in septem partes diuidunt, alii uero in nouem: cum tamen Romana Ecclesia, et alii eidem subiecti, ipsam Eucaristiam in tres tantum portiones partiantur.« uerum alium apud Africanos Liturgie ritum antiquitus fuisse constat, tum ex Isidoro, tum ex Augustino. Isidorus quippe in lib. I de diuinis Officiis, cap. XIII:  »In Africanis, ait, regionibus non omni tempore, sed tantum Dominicis diebus et quinquaginta post Domini resurrectionem, Alleluia cantatur pro significatione future resurrectionis et letitie. uerum apud nos, secundum antiquam Hispaniarum traditionem, preter dies ieiuniorum uel Quadragesime omni tempore canitur Alleluia.« Augustinus uero diserte formam Liturgie Africane describit in sermone 227 noue editionis, qui est quartus in die Pasche ad infantes, de Sacramentis, id est, de mense dominice Sacramento, uti ipse initio sermonis explicat. Sic autem habet: »Hodie incipit liber ipse legi,« nempe de Actibus apostolorum. »Tenetis sacramenta ordine suo. Primo post orationem admonemini sursum habere cor. 15 Ideo cum dicitur, Sursum cor, respondetis,  Habemus ad Dominum. Sequitur Episcopus uel presbyter qui offert, et dicit: Gratias agamus Domino Deo nostro: et uos attestamini: Dignum et iustum est. Deinde post sanctificationem sacrificii dicimus orationem Dominicam. Post ipsam dicitur, Pax uobiscum, et osculantur se Christiani in osculo sancto.« Denique cum in Ordine Mozarabico semper due lectiones ante Euangelium, una ex ueteri Testamento, alia ex Nouo premittatur; unica erat in Africano, teste Augustino in sermone 7 de uerbis Apostoli: »Apostolum audiuimus, psalmum audiuimus, Euangelium audiuimus: consonant omnes diuine lectiones.« Idem clarius habetur in sermone 10 de uerbis Apostoli, et in sermone 33 de uerbis Domini secundum Lucam, et alibi.

 14. Qualis fuerit apud Britones et Hibernos sacrificandi ritus, non plane compertum est. Modum tamen illum a Romano diuersum exstitisse intelligitur ex Bernardo in libro de uita Malachie, capitibus 3 et 8, ubi Malachias barbaras consuetudines Romanis mutasse, et canonicum diuine laudis officium in illas Ecclesias inuexisse memoratur.



CAPUT III. Que et qualis fuerit quondam Liturgia Gallicana: an ea que a Matthia Illyrico edita est. Certe eius note; hec integra tandem reperta.

16 1. Sed iam demum ad Liturgiam Gallicanam, cuius gratia hec premissa sunt, ueniendum est; inquirendumque de eius forma, de qua hactenus eruditi uiri disceptarunt.

 2. Principio aduertere conuenit Ordinem Romanum, qui apud Hispanos seculo XI, insequenti apud Hibernos  receptus est, in Gallia uigere cepisse iam inde a tempore Caroli Magni siue id effecerint Romani Pontifices, qui alias omnes ecclesias ad unum cum Romana concentum, quantum in eis fuit, adducere curarunt; siue ad eos demerendos id uoluerit Carolus. Initium factum est a cantu Romano, quem Pippinus in Gallicanas Ecclesias induxit, ut docet Paulus papa I in epistola ad ipsum, cui Antiphonale et Responsale mittit. Directi etiam ab eodem principe adolescentes, qui Romanum cantum addiscerent. Postea uero Carolus Magnus eius filius Sacramentarium Gregorianum, id est librum  Liturgie Romane a Gregorio Magno adornatum, ab Adriano pontifice petiit, impetrauitque, testante ipsius Adriani epistola, que est octogesima secunda Codicis Carolini, in qua hec uerba: »De Sacramentario uero, a sancto predecessore nostro deifluo papa Gregorio disposito, iam pridem Paulus grammaticus a nobis eum pro uobis petiit, et secundum sancte nostre Ecclesie traditionem per Iohannem monachum atque abbatem ciuitatis Rauennatium uestre regali 17 emisimus Excellentie.« Inde postmodum Carolus edicto sanciuit, ut unusquisque Presbyter Missam celebraret ordine Romano, ut legitur in Capitularium lib. u cap. 371 noue editionis, alias 219.

3. Ab eo tempore, quotquot scripti sunt in Gallia Missales  libri, ad illum Gregorianum  Codicem exacti sunt fere omnes. Gelasiani tamen Missales quidam seculo IX erant in quibusdam Ecclesiis Rhemensi sancti Remigii monasterio subiectis, sicut legitur in ueteri libro censuali, qui Hincmari tempore scriptus est. Ad hec Alcuinus Missalem Gregorianum et Gelasianum simul ordinasse dicitur in Chronico Centulensi: qualis est unus Codex regius optime note n. 3865. Unde factum est, ut nullus Codex, qui antiquiorem illum Ordinem Gallicanum referat, ante hos paucos annos inueniri potuerit; atque ad id tempus semper incerta fuerit de huiusce Ordinis ritu sententia.

4. Matthias Flaccus Illyricus, centuriatorum Magdeburgensium princeps, missam Latinam ex ueteri Codice uulgauit Argentine anno 1557 sub hoc titulo;  Missa Latina, que olim ante Romanam, circa Domini annum 700, in usu fuit, bona fide ex uetusto authenticoque Codice descripta. Codicem non satis designat titulus: sed ex uariis orationibus, que ad oblationem in illa missa referuntur, una sic habet: Suscipe, sancta Trinitas, hanc oblationem, quam pro seniore nostro et cuncta congregatione sancti Petri . . . offero. Et in alia paulo ante: Quam tibi offero pro me peccatore et nostre congregationis salute, et pro omnibus in Christo fratribus et sororibus nostris. Ex his coniicio, hunc librum fuisse ad usum monasterii sancti Petri Hornbacensis in diecesi Mettensi, que congregatio sancti Petri ex monasterio Hornbac appellatur in titulo epistole CXIII 18 inter Bonifacianas ad Riculfum Lulli successorem. Hec obseruatio aliquanti momenti  in consequentibus erit.

5. Huius misse ab Illyrico edite uaria fuit fortuna. Primo triumphos de ea egerunt Lutherani, quasi Catholicis penitus aduersaretur. Ut hos triumphos reprimeret Philippus II Hispaniarum rex, ducis Albensis instinctu, eius lectione interdixit; eamdemque postea Sixtus u in librorum prohibitorum classem redegit. Lutherani aperte tandem missam Illyricianam Catholicis suffragari, sibique aduersari intelligentes, illam supprimere modis omnibus studuerunt. Catholici ex hac palinodia proficientes, ipsammet accuratius legerunt, laudarunt, comprobarunt, et ad asserenda Eucaristie, confessionis, et suffragiorum pro mortuis dogmata adhibuerunt: in primis quidem  Guillelmus Peyratus, in libro II de historia Capelle regum Francie, cap. 13, eumque secutus Carolus Cointius in Annalibus ecclesiasticis Francorum ad annum 601, ubi missam Illyricianam a Lutheranis suppressam recudit. Quod etiam prestitit cardinalis Bona in fine operis sui Liturgici.

6. Hanc uero in Occidente, presertim in Gallia et in Germania, antequam Romanus Ordo admissus esset, usui fuisse opinari se dicit Illyricus in epistola preliminari ad principem Palatinum. Peyratus ipsam pro antiqua Gallicana indubitanter agnouit, eidemque sententie Cointius subscripsit: ambo porro eam ad primam regum Francorum stirpem reuocant. Ex aduerso Menardus noster in notis ad librum Sacramentorum, etsi antiquam esse concedit; quedam tamen  in contrarium opponit, sed que rem non euincunt. Misse Illyriciane similem edidit Menardus ex codice Corbeiensi Ratoldi eius loci abbatis, atque aliam eminentissimus cardinalis Bona in libro I 19 Rerum liturgicarum cap. 12, ubi Illyricianam negat ueram esse ueterem Gallicanam, cuius notas, indicia, et uera specimina ibidem producit. Indicium unum est, illudque certum ex Gregorio Turonensi episcopo, in missa Gallicana duas lectiones Euangelio premitti solitas, unam ex ueteri passim, alteram ex Nouo Testamento. Atqui in Illyriciana mentio fit unius epistole. Deinde in hac missa Illyriciana agitur de Sequentia, cuius origo seculum IX haud excedit, Notkero Balbulo sancti Galli monacho forsan tribuenda. Preterea in Symbolo legitur additamentum  Filioque, quod a Caroli Magni tempore exordium ducit. Ut in pauca rem conferam, Ordo ille Illyricianus missam pontificalem continet secundum ritum Romanum, et quidem nichil fere aliud quam orationes priuatas ab episcopo recitandas, dum chorus canendo occupatur. Nam post orationes, que cum ante missam, tum sumendo uestes sacras indicantur, multe alie subduntur, donec cantentur uersus ad Introitum, et Kyrie eleison, et deinde carmen angelorum. Postea finita angelica laude, Missalem orationem dicat Sacerdos. Deinde Lectio recitetur, et inter Lectionem et Euangelium, id est tempore Gradualis et Alleluia ac Sequentie, episcopus dicat has orationes, etc. Multis interiectis, quandiu Offertorium et uersus canuntur, has dicat orationes, etc. Prefatione finita, quando alii Sanctus decantant, hec oratio cursim dicenda est a  sacerdote, etc. Deinde cum reuerentia incipiat, Te igitur, etc. Qui Canon est Ordinis Romani, ad cuius ritum indubie omnes illius misse Illyriciane orationes respiciunt. Quantum uero a Gallicana differant, ex consequentibus amplius manifestum fiet.

7. Primus Liturgiam Gallicanam detegere cepit pie memorie cardinalis Bona, qui in hac inquisitione se implicatum 20 ultro fateri non dubitauit, professus hanc rem magni esse momenti, eamque non ex proprii ingeni ifigmentis aut temeraria coniectura, sed ex uetustis monumentis inuestigandam.

8. Huius autem ueteris misse Gallicane indicia quatuor nobis exhibuit optimus cardinalis. Primum,  quod in ea passiones martyrum recitarentur, ex Hilduini epistola ad Ludouicum Augustum, Areopagiticis prefixa. In hac quippe epistola commemorat »antiquissimos, et nimia pene uetustate consumptos Missales libros, continentes misse ordinem more Gallico, qui ab initio recepte fidei usu in hac occidentali plaga est habitus, usquequo tenorem, quo nunc utitur, Romanum susceperit. In quibus uoluminibus habentur due misse de sancto Dionysio, que sic inter celebrandum . . . tormenta martyris sociorumque eius succincte commemorant: sicut et relique Misse ibidem scripte aliorum apostolorum uel martyrum, quorum passiones habentur, notissime decantant.« Hec passionis martyrum commemoratio in Prefatione facta fuisse uidetur. Quanquam integra acta  quandoque legebantur, ut mox de actis sancti Aemiliani uidebimus.

9. Alterum misse Gallicane indicium est, quod eodem ritu hec celebraretur, atque Toletana seu Mozarabica. Cuius rei testes sunt Caroli Calui littere ad clerum Rauennatem in hec uerba: »Usque ad tempora abaui nostri Gallicane Ecclesie aliter quam Romana uel Mediolanensis Ecclesia diuina celebrabant officia, sicut uidimus et audiuimus ab eis qui ex partibus Toletane Ecclesie ad nos uenientes, secundum morem ipsius Ecclesie coram nobis sacra officia celebrarunt.« Que uerba consequentiam non haberent, nisi eadem fuisset Toletana atque Gallicana Liturgia. Certe Hispani uitas sanctorum  21 in sacris etiam publicis recitabant,  ut luculenter inter alia probat Braulionis Cesaraugustani episcopi libellus de gestis beati Aemiliani abbatis, quem libellum ideo conscripsit »ut posset in misse eius celebratione quantocius legi,« quemadmodum Braulio ipse in Prefatione sua loquitur.

10. Tertium indicium est quod in Ordine Gallicano, testante Gregorio Turonensi antistite, facta sit prima lectio ex prophetis, altera ex Apostolo, tertia ex Euangelio. Id colligitur ex facto Chramni Clotarii regis filii, qui cum Diuionem die Dominico accessisset, sortem suam a clericis expetiit. Clerici positis super altare tribus libris, id est prophetie, Apostoli, et Euangeliorum, pro more illorum temporum rem explorant, eo pacto, ut unusquisque in libro quod primum aperiebat, hoc ad missas etiam legeret. Ita Gregorius  in lib. Iu cap. 16. Et in lib. uIII cap. 7, meminit Prophetie die Dominico ad missam pronuntiate a Palladio Santonensi episcopo, qui sacris tunc operabatur. Ex quo intelligitur, lectiones eiusmodi non semper a subdiacono, sed ab ipso sacerdote seu episcopo aliquando fuisse decantatas, quod de Epistola probat Micrologus in cap. 8.

11. Quartam Gallicane Liturgie notam nobis suppeditat idem Gregorius in lib. uII cap. 8, nempe silentium a diacono indictum. Gregorii uerba hec sunt: Unde factum est, ut quadam die Dominica, postquam diaconus silentium populis, ut misse auscultarentur, indixit, rex Guntchramnus conuersus ad populum diceret,« nempe ut fides sibi seruaretur, et  nepotes suos enutrire sibi liceret. »Hec co dicente, omnis populus orationem pro rege fudit ad Dominum.« Nusquam Gregorius, quo misse tempore indictum sit silentium, diserte tradit; at in Missali Mozarabico prescribitur 22 ante Epistolam his uerbis: Silentium facite. Quod officium diacono ante Euangelium tribuitur a Beato abbate in lib. I: »Sic cum Euangelium a leuita super altare leuatur, a leuita primum dicitur: Laus tibi; et ab omnibus respondetur: Laus tibi, Domine Iesu Christe, Rex eterne glorie. Precedente Euangelium cereorum lumine, . . . tunc Silentium omnibus imperat, et dicit: Lectio sancti Euangelii secundum Mattheum, aut quemlibet ex tribus. Respondetur ab omni populo: Gloria tibi, Domine.« Prosequitur diaconus: »In illo tempore  Dominus noster iehsu Christus ambulauit, etc.« Hinc colligitur, silentium non modo ante Epistolam, sed etiam ante Euangelium impositum fuisse. Quo fortasse respicit Nicetius episcopus in fine tractatus de psalmodie Bono, Spicilegii tomo III. »Ideo enim et diaconus clara uoce in domo Dei sancti preconii admonet cunctos, ut siue orando, siue in flectendis genibus, siue in psallendo, siue in lectionibus sollicite audiendis, unitas seruetur ab omnibus.«

12. His quatuor indiciis premissis, idem cardinalis Bona duo laudat Missalia, que Gallicana putat: unum ex bibliotheca olim Petauiana, nunc regine Suecie, litteris maiusculis seu quadratis ante annos nongentos scriptum: alterum ex bibliotheca uaticana Palatina: ambo  ex bibliotheca Floriacensi,  cuius pars Bongarsio, deinde Palatino principi; pars Petauio quondam sorte cessit, uti alias exponemus. Duo hec Missalia, quorum specimina idem cardinalis ibidem exhibuit, Iosephus Thomasius integra, prout in scriptis Codicibus habentur, Romanis typis uulgauit anno 1680, eaque ad ueterem Gallicanum Ordinem pertinere demonstrauit.

23 13. Argumentum eius unum est, quod primum ex illis Missalibus complura Gallie sanctorum festa contineat, uidelicet sancti Saturnini episcopi Tolosani et martyris, sanctorum Ferreoli Presbyteri et Ferrutionis diaconi martyrum uesontionensium, sancti Symphoriani martyris Augustodunensis, sanctorum Mauricii et sociorum martyrum Agaunensium, sancti  Leodegarii episcopi Aeduensis, et sancti Martini Turonensis. Deinde quod triduane Rogationes ante Ascensionem in eodem Missali ex Gallicano ritu prescripte sint. Accedit quod ibidem Collectiones uocantur orationes Misse: quo nomine appellantur in concilii Agathensis canone 30, et quod Symboli traditio fiat in Dominica Palmarum: quod ante octo dies dominice Resurrectionis publice in ecclesia competentibus tradi sancit idem concilium canone 13. Illud autem Missale Gothicum manu recentiori inscribitur in Codice perantiquo, propterea quod fuerit ad usum Gallorum, qui uersabaniur in Gallia Narbonensi, Gothorum regno olim subiecta. Unde festum sancte Eulalie uirginis et martyris Lusitanice illustris in  eodem Missali locum habet, quod proinde Gothicogallicanum appellare licet.

14. Porro Gallie Narbonensis ecclesias eumdem ritum in sacris atque Hispanicas adhibuisse patet ex concilii Iu Toletani canone 12, quo statuitur ut pari modo Gallia Hispaniaque celebret. Nec admittenda est correctio, que ad oram librorum editorum apponitur, ubi pro Gallia hic, atque etiam in canone sequenti, Gallicia ponitur. Hunc quippe locum ita legit Berno abbas Augiensis cap. 2, ubi Gallos et Hispanos in missarum suarum celebritate a Romano usu similiter recessisse fatetur. Atqui non solum Gallia Narbonensis, sed etiam alie 24 Galliarum prouincie in eodem ritu conueniebant, ut ex iam dictis colligitur, constabitque amplius ex iis, que ex Gregorio  Turonensi episcopo postea referemus.

15. Alterum ex Missalibus Thomasianis Francorum appellatur, quod missam pro rege Francorum exhibeat, uti et missam de sancto Leodegario, ac Rogationes ante Ascensionem. Eumdem autem ritum continet, atque predictum Gothicogallicanum.

16. His duobus Missalibus tertium adiecit Thomasius ex Codice olim Petauiano, quem laudat Ioannes Morinus in libro de sacris Ordinationibus, censetque scriptum ante annum 560 in quo habetur missa de sancto Hilario, itemque alia de Rogationibus. Hoc Missale Thomasius Gallicanum uetus appellat. In Missali primo, id est in Gothico purus Ordo Gallicanus; in secundo et tertio nonnichil admistum ex Romano,  uti fusius exponemus initio libri III, ubi tria hec Missalia integra referemus.

17. In his Missalibus Gallicanis occurrit primo loco Prefatio, que est prima Liturgie pars, ueluti adhortatio ad populum; respondetque orationi illi, cuius meminit Beatus abbas Hispanus agens de missa Mozarabum his uerbis superius relatis: »Prima oratio eiusdem Misse commonitionis erga populum est, ut omnes excitentur ad exorandum Deum.« Deinde in illis Missalibus sequitur Collectio, quo nomine orationes Misse appellantur in concilii Agathensis canone 30. Tertio loco succedit Collectio Post nomina, scilicet offerentium, et sanctorum. Quarto Collectio Ad pacem. Que due orationes itidem in Mozarabico hunc locum occupant. Quinto, Contestatio, alias Immolatio  misse, et, ut apud Mozarabes, Illatio, nobis modo Prefatio, in qua fideles sursum corda se habere contestantur. 25 Postea sequuntur alie Collectiones Post Sanctus, Post mysterium, id est consecrationem, Ante et Post Dominicam orationem, Post Eucaristiam seu communionem, et alie similes. In illis autem Missalibus desunt lectiones tum ex prophetis et ex Apostolo, tum ex Euangelio; nec quisquam eas antehac reperire potuit. Has uero iam demum felici casu nuper inuenimus in ueterrimo codice monasterii Luxouiensis, litteris Francogallicis ante annos mille exarato, de quo postea dicendum uberius. Hactenus Missalium Gallicanorum partes que omnino cum Mozarabicis conueniunt.



CAPUT Iu. Gallicane Liturgie cum aliis Latinis, maxime cum Mozarabica comparatio. An Mozarabica antiquior. Quinam Gallicane auctores.


1. Etsi in Gallicano ritu eedem omnino partes sint atque in Mozarabico, alia tamen est in Gallicano Collectionum compositio, item alie passim Lectiones ex ueteri ac Nouo Testamento, atque etiam alius sacre actionis Canon, qui in plerisque missis utrobique diuersus est. uerum longe maius erat Gallicani Ordinis discrimen a ceteris.

2. Primo in Gallicano Lectiones passim due ante Euangelium, ut iam diximus, recitabantur, una ex ueteri Testamento, altera ex Nouo. At in Romano una tantum Lectio ex Epistolis Pauli, ut patet non tam  ex falsa Damasi epistola secunda decretali ad Hieronymum, quam ex libro Comitis, et ex Walafridi Strabi cap. 22, preterquam in Natali Domini et quibusdam aliis diebus, de quibus Micrologus 26 in capite 52. Deinde in Romano seu Gelasiano alie omnino erant partes, quod ex superiori utriusque comparatione manifestum est. Collectiones quippe Post nomina, Post pacem, Ante et Post mysterium, desunt in Gelasiano, in quo semper idem sacre actionis Canon, contra quam in Gallicano. Unica etiam erat in Africano Lectio ante Euangelium, ex dictis. Ambrosianus porro ritus, etsi duas cum Gallicano et Mozarabico admittat, in hoc tamen a Mozarabico differt, atque  a Gallicano, quod Alleluia canatur in Ambrosiano ante Euangelium,  secus in Mozarabico, ut precipit canon 12 concilii Iu Toletani. Denique in Mozarabico leguntur acta et uite sanctorum, non in Gelasiano, aut in Ambrosiano.

3. Romanus Canon ante Gregorium idem erat, pauculis uerbis exceptis, atque modo usitatus: quem uigilius papa ex apostolica traditione acceptum, Gregorius Magnus a quodam Scholastico compositum dicit, Precem appellans in epistola ad Ioannem episcopum Syracusanum, que est 64 libri uII indict. 2. Quo nomine etiam utitur Cyprianus in libro de Unitate Ecclesie, ubi schismaticos et hereticos arguit, quod »contemptis episcopis, et Dei sacerdotibus derelictis, constituere audent aliud altare, Precem alteram illicitis uocibus facere, et dominice hostie ueritatem per falsa sacrificia profanare.« Orationem  appellari mauult Augustinus in epistola 149 noue editionis num. 16: »Omnis, aut pene omnis frequentat Ecclesia, ut Precationes accipiamus dictas, quas facimus in celebratione sacramentorum, antequam illud, quod est in Domini mensa, incipiat benedici: Orationes, cum benedicitur aut sanctificatur, et ad distribuendum comminuitur. Quam totam petitionem fere omnis Ecclesia Dominica oratione concludit.« Ambrosianus Canon in paucis differt 27 a Romano: at solemnibus quibus panis consecratur uerbis quedam addit Mozarabice formule similia, in hunc modum: Hoc est corpus meum, quod pro multis confringetur. Mozarabico, tradetur. In uulgato Missali Mozarabum ad marginem notatur, hec uerba esse omittenda.  Quod qua occasione, quoue tempore fieri ceptum sit, ex ueteri historia Compostellana docet Ambrosius Morales, et ex eo Baronius ad annum 918. Nempe »Sisenandum Compostelle episcopum ad Ioannem papam X, qui paulo ante Legatum suum Compostellam ad uenerandum sancti Iacobi corpus direxerat, misisse Ioannem Presbyterum, ut Romanos ritus exploraret, et cum Mozarabicis conferret. Et Ioannem quidem obseruasse, quamuis multa ritu diuerso, in nullo tamen ea discrepare a catholica ueritate. Quam ob rem Sisenando in synodo uisum esse, omissis reliquis tanquam leuioris momenti, ut sacratiora illa potissimum uerba, quibus incruentum sacrificium perficitur, Romano ritu proferrentur, que aliquibus additis uel mutatis ita in dicto Missali scripta  essent: Hoc est corpus meum, quod pro uobis tradetur. Et: Hic est calix noui Testamenti in sanguine meo, qui pro uobis et pro multis effundetur in remissionem peccatorum.« Ita ergo Mozarabici ritus mutata est formula, ceteris immutatis, que a Romano multum discrepant. Sic etiam uetus Ambrosiane Liturgie formula consecrationis ad Romanam accessit, cum in consecratione sanguinis hec tantum uerba olim exhiberet: Hic est enim sanguis meus.

4. An Gallicanus ordo Mozarabicum precesserit, eique formam et exemplum prebuerit, hoc loco inquirere iuuat. Gallicanum esse antiquiorem multa persuadent. In primis Prophetie lectio apostolicam precedebat apud Gallos tempore sancti Cesarii Arelatensis episcopi, 28 qui in sermone ad populum  habito, ut ab ecclesia, donec sacra peracta essent, non recederet, ita loquitur: »Si diligenter attenderitis, cognoscetis quia non tunc fiunt misse, quando diuine Lectiones in ecclesia recitantur, sed quando munera offeruntur, et corpus uel sanguis Domini consecratur. Nam Lectiones, siue propheticas, siue apostolicas, siue Euangelicas, etiam in domibus uestris aut ipsi legere, aut alios legentes audire potestis; consecrationem uero corporis et sanguinis Domini non alibi, nisi in domo Dei, audire uel uidere poteritis.« Itaque missam precedebant terne eiusmodi Lectiones. Quod in Mediolanensi ecclesia uiuente Ambrosio usu uenisse auctor est Sulpicius Seuerus in lib. III de uita sancti Martini.

5. Lectiones illas, de quibus agit Cesarius, uero  proximum est eas ipsas esse, quas in ordinem redegerat seculo u Museus presbyter Massiliensis, qui, teste Gennadio in cap. 79 de uiris illustribus, »hortatu sancti uenerii episcopi sui excerpsit ex sacris Scripturis Lectiones totius anni festiuis aptas diebus; responsoria etiam psalmorum, et capitula tempori et Lectionibus congruentia . . . Sed et ad personam sancti Eustasii episcopi, successoris predicti hominis Dei, composuit sacramentorum egregium et non paruum uolumen, per membra quidem pro opportunitate officiorum et temporum, pro Lectionum textu psalmorumque serie et decantatione discretum: sed supplicandi Deo et contestandi beneficiorum eius soliditate sui consentaneum.« Ubi contestandi uocabulum  respicit ad primeuum morem Gallicanum, in quo Contestatio in usu erat ad significandam quam hodie uocamus Misse seu Canonis Prefationem. Museus ergo, qui post medium seculum u e uiuis excessit Leone et Maiorino imperatoribus, scripsit librum Sacramentorum. Quo nomine ueteres passim sacra 29 Eucaristie mysteria designabant. Hinc uoconius, Castellani in Mauritania episcopus, apud eumdem Gennadium composuisse dicitur uolumen Sacramentorum. Quo modo Augustinus sacramenta uocat Dominice mense sacrificium, ex dictis.

6. Sed et ante Museum Hilarius, Pictauorum sanctissimus antistes, librum Hymnorum, et alium Mysteriorum scripsit, auctore Hieronymo in libro de Scriptoribus cap. 100. Hymnus Gloria in excelsis ab  eodem auctus et consummatus dicitur in uulgato Alcuino. His duobus merito annumerandus est Sidonius Aruernorum episcopus, cuius libro de Missis ab eo compositis Gregorius Turonensis prefationem adiunxit, ex lib. II Historie cap. 22. Et Saluianus Massiliensis presbyter clarissimus »homilias episcopis factas multas, sacramentorum uero, quantas nec recordor, ait Gennadius, composuit.« Quo in loco sacramentorum homilie intelliguntur uel sermones de mysteriis sacris, inter Missarum solemnia quondam ex more gallicano recitari solitis; uel orationes seu prefationes ad missam. Mitto quod in fine libri uI Gregorius Turonensis pontifex tradit de Chilperico rege, qui inter alia opuscula hymnos scripsit »siue missas, que nulla ratione suscipi possunt.«

 7. Tales auctores, id est Hilarium, Museum, et Sidonium, habuisse uideiur Ordo misse Gallicanus, quem a Romano diuersum exeunte seculo uI fuisse constat ex epistola Gregorii magni ad Augustinum: qui tertio loco Gregorium interrogauit, »cur cum una sit fides, diuerse sint Ecclesiarum consuetudines; et altera consuetudo missarum in Romana ecclesia, atque altera in Galliarum Ecclesiis teneatur.« Denique Hilduinus in epistola Areopagiticis prefixa existimat 30 »misse ordinem more Gallico ab initio recepte fidei« in his partibus obtinuisse ad Caroli Magni principatum.

8. At non adeo antiquum esse Mozarabicum ritum consentiunt Hispanici auctores, qui eius originem ad Leandrum et Isidorum seculi uII episcopos reuocant.  Baronius ad annum 633 eius auctorem Isidorum agnoscit hac ratione. Cum enim Patres in concilio Iu Toletano tunc temporis habito decreuissent canone 2, ut per omnem Hispaniam et Galliam, scilicet Narbonensem, que Gothis Hispaniarum regibus tunc parebat, idem modus in missarum solemnitatibus ceterisque officiis seruaretur; hanc curam Isidoro Hispalensi sanctitate et doctrina prestantissimo episcopo a Patribus demandatam fuisse. Fauet huic sententie titulus officii Gothici in Editis, ubi »a sancto Isidoro ordinatum« dicitur. uerum Isidorus ipse in libro de Scriptoribus ecclesiasticis Leandri fratris sui scripta recensens, testatur ipsum »in ecclesiasticis officiis non paruo studio laborasse, et in sacrificii laudibus  atque psalmis multa dulcisone composuisse.« Unde Ioannes Mariana, in lib. u de rebus Hispanicis cap. u, ait usum obtinuisse ut Isidoro ritus Mozarabicus tribueretur, sed tamen Leandrum nonnulla inuenisse.

9. Cardinalis Bona »hoc officium concilio III Toletano, cui Leander interfuit, antiquius esse« arbitratur, »et quidem seculo u iam uiguisse; sed de primo eius auctore non constare. Ab ipso tamen Leandro illustratum, auctum ab Isidoro, atque ab aliis progressu temporis amplificatum, nominatim ad Ildefonso, cuius opera Iulianus Toletanus in appendice ad librum de Scriptoribus in quatuor partes diuisit, tertiamque ait fuisse missarum, hymnorum, atque sermonum.« Ad hec Felicem episcopum librum Missarum de toto circulo anni in quatuor 31 partes diuisum  emendasse atque compleuisse; ac postmodum Petrum Herdensem antistitem, et Saluum abbatem Albeldensem eidem argumento nauasse operam.« Ast Elipandus Toletanus episcopus in epistola ad Albinum seu Alcuinum, Toletanos sanctos Patres agnoscit missarum Mozarabicarum auctores, in his Isidorum: signanter uero Eugenium, Ildefonsum, et Iulianum exprimit libellus, quem confutant Patres concilii Francofordiensis apud Alcuinum. Quorum nullus seculum uII precedit. Non ergo ad seculum u reuocari possunt istiusmodi officiorum auctores.

10. Duo tamen affert idem cardinalis ad producendam huius ritus antiquitatem. Unum est, quod in missa de sancto Martino, qui ineunte seculo u uiuere desiit, hec leguntur in officio Mozarabico:  Hunc uirum, quem etatis nostre tempora pretulerunt, iubeas auxilium nostris afferre temporibus. Alterum, quod in concilio III Toletano anni 589 statuitur capitulo 2, per omnes ecclesias Hispanie uel Gallie Symbolum decantari, priusquam oratio Dominica recitetur. Qui ritus est misse Mozarabice peculiaris. Sed reponi potest, hec uerba, nostre etatis, uel ex antiquiori Liturgia desumpta fuisse, uel longius quam ad unum seculum protrahi posse; et statutum de Symboli ante orationem Dominicam recitatione nouum fuisse ad corroborandas hominum inualidas mentes, ut loquuntur concilii Patres.

11. Certe Romanum ritum, saltem in prouincia Bracarensi, uigilio pontifice maximo fuisse receptum constat ex concilio II Bracarensi anni 563, in quo  precipitur, canone 4, ut eodem ordine misse celebrentur ab omnibus, quem Profuturus quondam huius metropolitane ecclesie episcopus ab ipsa apostolice sedis auctoritate accepit 32 scriptum. Nempe a uigilio papa, cuius epistolam, que in uulgatis libris Eutherio inscripta erat, Profuturo scite uindicauit eruditus Baluzius tum in notis ad Gratianum, tum in tomo I noue Collectionis conciliorum, ubi ipsam epistolam denuo excudi curauit. In ea uero sic legitur cap. 5: »Ordinem quoque precum, in celebritate missarum nullo nos tempore, nulla festiuitate significamus habere diuisum: sed semper eodem tenore oblata Deo munera consecrare. Quoties uero Paschalis, aut Ascensionis Domini, uel Pentecostes, et Epiphanie,  sanctorumque diei fuerit agenda solemnitas, singula capitula diebus apta subiungimus, quibus commemorationem sancte solemnitatis, aut eorum facimus, quorum natalitia celebramus: cetera uero ordine consueto persequimur. Quapropter et ipsius canonice Precis textum direximus subter adiectum, quem Deo propitio ex apostolica traditione accepimus.« Hoc in loco uigilius Precis nomine Canonem sacre actionis intelligit, uti iam superius obseruauimus: quem canonem ait fuisse in omnibus festis, sicut et modo, communem, preter singularia capitula precipuis festis peculiaria: in quibus sancte solemnitatis, aut eorum fiebat memoria, quorum natalitia celebrabantur. Qualia etiam nunc habemus in oratione Communicantes, que in precipuis festis uaria  est. Hic autem ritus, de quo uigilius agit, haud dubie Gelasianus erat: quem proinde seculo uI prouincia saltem Bracarensis recepit. At cum Toletanis conciliis III et Iu Bracarenses episcopi interfuissent, nouum ritum in eis prescriptum Romano  pretulerunt. Et quemadmodum hymnos ex sancto Hilario, sic etiam suum fortasse ritum ex Gallorum imitatione acceperunt Hispani. Ubi memoriam subit factum magni Cesarii episcopi Arelatensis, qui »per Italiam et Hispaniam« homilias sacras distribui curauit, 33 »ut proiectis rebus friuolis et caducis, iuxta Apostolum, bonorum operum fierent sectatores,« ex eius uite libro primo, num. 31.

12. In concilio Toletano Iu quedam constitutiones facte sunt, quarum commemoratio huic loco non  parum conducit. Canone 11 cauetur Alleluia in Quadragesima dici: et canone 12 Laudes post Apostolum decantari, priusquam Euangelium predicetur, dum canones precipiunt post Apostolum, non Laudes, sed Euangelium annuntiari. Garsias Loiaisa Laudum nomine intelligit hymnum trium puerorum. At certum est Alleluia significari hoc loco. Isidorus de diuinis Officiis cap. 13. »Laudes, inquit, hoc est Alleluia canere.« Et signantius Walafridus Strabus in cap. 22: »Responsoria et Alleluia, que ante Euangelium cantantur, deinde adiuncta uidentur, postquam antiphone ad ingressum dici exspirarunt. Que et uidentur prohibite canonibus Hispanorum, qui longo post tempore sunt constituti. In illis enim iubetur ne aliquis hymnus inter lectionem apostolicam et euangelicam  in ordine misse ponatur.« At quinam canones ante concilium Iu Toletanum id uetent, alibi non lego. Canon 13 reiici uetat hymnos in laudem Dei, atque apostolorum et martyrum humano studio compositos: Sicut hi quos beatissimi doctores Hilarius atque Ambrosius ediderunt. Quos tamen quidam specialiter reprobant, pro eo quod de Scripturis sanctorum canonum uel apostolica traditione non exsistunt. Hic locus spectare uidetur canonem 12 concilii II Bracarensis, in quo eiusmodi hymni reprobantur, uti etiam in regula sanctorum Pauli et Stephani caput 15. Addunt Patres in eodem canone 12: Respuant ergo et illum hymnum ab hominibus compositum, quem quotidie publico priuatoque officio in fine omnium psalmorum dicimus:  Gloria et honor Patri, et Filio, et Spiritui 34 sancto, amen. Nam et ille hymnus, quem nato in carne Christo angeli cecinerunt: Gloria in excelsis Deo, et in terra pax hominibus bone uoluntatis, et reliqua que ibi sequuntur, ecclesiastici doctores composuerunt. Apud Gallos frequentabatur Gloria Patri, teste Gregorio episcopo Turonensi in lib. uI cap. 40. Quod non probant Toletani Patres in canone 15, uoluntque ut Gloria et honor Patri dicatur.

13. Canone 18 arguitur quorumdam sacerdotum consuetudo, qui post dictam orationem Dominicam statim communicant, et postea benedictionem in populo dant; statuiturque, ut post orationem Dominicam et coniunctionem panis et calicis, benedictio in populum sequatur ante communionem. Huic decreto  affine est quod Cesarius in sermone 281 appendicis ad nouam editionem sermonum Augustini fideles monet, ut qui uult missam »ad integrum celebrare,« id est audire, »usquequo oratio Dominica dicatur, et benedictio populo detur,« se in ecclesia contineat. Que benedictio »premissa oratione Dominica« dari dicitur in sermone sequenti. Huc spectat quod legitur in lib. I de eiusdem Cesarii uita num. 14: »Post hec quadam die prospiciens de altario, uidit aliquos lectis Euangeliis de ecclesia foras exire, qui uerbum beati uiri, id est predicationem, dedignabantur in primo cognoscere. Illico occurrens clamauit ad populum: Quid agitis, o filii? Quo ducimini foras mala suasione subuersi? State pro animabus uestris ad uerbum admonitionis, et audite solliciti. Hoc uobis  in die iudicii facere non licebit. Moneo et clamo obtestorque; non ergo estote fugitiui uel surdi. Ecce oris mei buccina, quasi anima cuiusque uestrum fuerit diaboli mucrone perempta. Non tenebor de taciturnitate culpabilis. Ob hoc sepissime ostia post Euangelia claudi fecit, donec Deo uolente gratularentur 35 cercitione et prouectu, qui fuerant ante fugitiui.«

14. Hunc locum integrum retuli, tum quia insignis est, tum ut appareat moris fuisse Cesario, lectis ad missam Euangeliis, sermonem ad populum habere. Non solum autem in prouincia Arelatensi, sed et in aliis inualuerat praua hec consuetudo, ut post Euangelium nonnulli fidelium ante missam discederent. Quapropter diuersa hac de re in conciliis statuta condita  sunt, nempe in Agathensi canone 47; in Aurelianensi primo canone 26, et in tertio, canone 29. Cuius hec uerba: De missis nullus laicorum ante discedat, quam Dominica dicatur oratio; et si episcopus fuerit presens, eius benedictio exspectetur. Walafridus id interpretatur de oratione, que post communionem dicitur. At repugnant uerba concilii Toletani, aliorumque. In Missali Mozarabico benedictio ubique communioni premittitur, itemque in Gallicano passim apud Thomasium: et hactenus benedictio episcopalis ante communionem datur. Quippe licebat iis qui non communicabant, accepta benedictione, ante communionem discedere, ut ex predictis locis intelligitur: atque hinc patet non omnes qui tunc misse  aderant, in eadem communionem accepisse. Imo uero diaconus ante communionem clamare solebat: Si quis non communicat, det locum, testante Gregorio Magno in lib. II Dialogorum, cap. 23, quod non tantum de penitentibus, sed etiam de quibusuis aliis, qui non communicabant, intelligendum existimo. Porro missa expleta censebatur ante communionem, ut docet Gregorius Turonensis antistes in lib. II de Miraculis sancti Martini, cap. 47: »Cumque expletis missis, populus cepisset sacrosanctum corpus Redemptoris accipere,« etc. Cyprianus ad eum fere modum 36 loquitur in libro de Lapsis: »Ubi uero, solemnibus adimpletis, calicem diaconus offerre presentibus cepit,« etc. Quantum porro duraret seculo uI misse celebratio, declarat Cesarius in utroque  sermone prelaudato, ubi ait, diuina mysteria »unius uel duarum horarum spatio« peracta fuisse. Unde in sermone precedenti reprehendit quosdam homines prepotentes, qui presbyteros cogebant »missam abbreuiare.«



CAPUT u. Misse Gallicane partes singillatim explicantur ex Gregorio Turonensi episcopo, aliisque monumentis.

1. Hec misse Gallicane cum Mozarabica, que magnam cum ea  affinitatem habet, comparatio uisa est hoc loco necessaria: nunc uero quid ex Gallicanis monumentis, presertim ex Gregorio Turonensi antistite de Gallicana Liturgia colligere nobis licuit, exponendum est.

2. In omnibus Liturgiis missa incipiebat ab antiphona  quadam. Unde liber, qui eiusmodi uersus continet, Antiphonarium a Ioanne Diacono uocatur in uita Gregorii Magni. De his antiphonis, quas modo Introitus appellamus, interpretandum uidetur concilium Agathense anni 506, canone 30: Et quia conuenit ordinem Ecclesie ab omnibus equaliter custodiri, studendum est, ut sicut ubique fit, et post antiphonas Collectiones ab episcopis uel presbyteris dicantur. Id generis forsan erat illa antiphona, quam ex improuiso Primicerius imposuit, cum missi Clodouei Magni contra Alaricum pergentis basilicam sancti Martini ingressi sunt, exploraturi 37 an Deum propitium habiturus esset, ex Gregorio Turonensi episcopo in lib. II, cap. 39. Antiphona hec erat: Precinxisti me, Domine, uirtute ab bellum, etc.

 3. Antiphonam et uersum sequebatur ex canone 3 concilii II uasensis Kyrie eleison, frequentatum ad Matutinos et ad missas; quia tam in sede apostolica, quam etiam per totas Orientis atque Italie prouincias hec consuetudo est intromissa. Apud Grecos, teste Gregorio Magno, »Kyrie eleison simul omnes dicunt. Apud nos autem, inquit, a clericis dicitur, et a populo respondetur, et totidem Christe eleison dicitur, quod nullo modo apud Grecos.« Dein sequebatur pro ratione temporum apud nostrates Gallos hymnus angelicus Gloria in excelsis Deo, cuius meminit Gregorius Turonensis episcopus in lib. I de Gloria martyrum, cap. 63, et in lib. II de Miraculis sancti Martini, cap. 25. His succedebat Prefatio. Sic enim in  Missalibus Gallicanis apud Thomasium uocatur populi admonitio a sacerdote facta ad diem pie exigendum, qualem in Mozarabico usurpatam fuisse ex Beato superius uidimus. Sic in Mozarabico ad Natale Domini: Hodie nobis thesaurus natus est: hodie nobis lucerna uirginis, quam Spiritus sanctus igniuit, uerum lumen apparuit, etc. In Gothico seu Gallicano in die Natalis Domini similis Prefatio legitur post Euangelium. At initio misse ad diem sancti Stephani protomartyris: uenerabilem atque sublimem beatissimi protomartyris Stephani passionem hodie celebrantes, Deum martyrum, fratres karissimi, deprecamur, etc. Ubique desinit, per Dominum nostrum Iesum Christum. Sic in omnibus fere missis Gothicis seu Gallicanis Prefatio initio ponitur.

 4. Hanc excipiebat lectio Prophetie. Gregorius in lib. uIII historie Francorum, cap. 7: »Adueniente quoque die 38 Dominico rex Guntchramnus ecclesiam ad spectanda missarum solemnia petit. Fratres uero consacerdotesque qui aderant, locum Palladio episcopo ad agenda festa prebuerunt. Quo incipiente Prophetiam, rex interrogat quis esset. Cumque Palladium episcopum initiasse pronuntiassent, statim commotus rex ait,« etc. Prophetiam itaque aliquando lector, aliquando sacerdos pronuntiabat. Post Prophetiam Psalmus responsorius, qui Tractui seu Graduali hodierno respondet, testante Gregorio in Historie Francorum lib. uIII, cap. 3: »Interea iam medio prandii peracto, iubet rex ut diaconum nostrum, qui ante diem ad missas Psalmum responsorium  dixerat, canere iuberem.

5. Hoc finito, diaconus silentium indicebat ad lectionem Epistole, que a subdiacono recitabatur. In quibusdam missis diaconus ante Orationes, quas lectionibus premitti mos erat, flectenda genua indicebat. Unde Cesarius in sermone 285 noue appendicis Augustiniane: »Supplico, fratres karissimi, et paterna pietate commoneo, ut quotiescunque Oratio indicitur, qui forte pro aliqua infirmitate non potest genua flectere, et dorsum incuruare; uel ceruicem humiliare non differat.« Et in sermone sequenti: »Rogo et admoneo uos, fratres karissimi, ut quotiescunque iuxta altare a clericis oratur, aut Oratio diacono clamante indicitur, non solum corda, sed etiam corpora fideliter inclinetis. Nam dum frequenter,  sicut oportet, et diligenter attendo, diacono clamante, Flectamus genua, maximam partem, uelut columnas erectas, stare conspicio,« etc. De silentio per diaconum indicto locum superius retulimus ex Gregorii Turonensis lib. uII, cap. 8.

6. Post Epistolam diaconus ad ambonem procedebat ad legendum Euangelium. Guntchramni regis hec uerba sunt apud eumdem Gregorium in lib. uIII, cap. 4: »In 39 die sancto Pasche, stante fratre meo Sigeberto in ecclesia, procedente diacono cum sancto Euangeliorum libro, nuntius regi aduenit, unaque uox fuit pronuntiantis lectionem euangelicam, ac nuntii dicentis: Filius natus est tibi.«

7. In festis sanctorum has lectiones precedebat  lectio passionis seu uite Sanctorum, quorum festa recolebantur, Audi Gregorium in lib. I de Gloria martyrum, cap. 86: »Dies passionis erat Polycarpi martyris magni, et in Ricomagensi uico ciuitatis Aruerne eius solemnia celebrabantur. Lecta igitur passione cum reliquis lectionibus, quas canon sacerdotalis inuexit, tempus ad sacrificium offerendum aduenit.« Si hec lectio proxime facta non fuisset ante sacrificium, eam hic commemorare nichil attinebat. Eiusdem lectionis idem Gregorius meminit in duobus aliis locis, nempe in lib. II de Miraculis sancti Martini, cap. 29 et cap. 49, ubi hec uerba: »Denique sacerdotibus qui aduenerant, ad agenda solemnia procedentibus, cum lector, cui legendi erat officium, aduenisset, et arrepto libro uitam sancti cepisset  legere confessoris,« etc. Ex quo intelligitur, hanc lectionem aliis premissam fuisse. Et quidem acta Sanctorum in missa legebant Mozarabes, ut ex Braulione in uita sancti Aemiliani superius uidimus. In Lectionario nostro Gallicano acta sanctorum apostolorum Petri et Pauli Epistole premittuntur.

8. Euangelio Gregorius subiicit sacrificii oblationem in loco mox relato de sancto Polycarpo, cui loco alter consimilis est in cap. 17 de uitis Patrum, ubi agit de Nicetio episcopo Treuirensi. Quem locum ita restituimus ex Codice ms.: »Aduenit dies Dominicus, et ecce rex cum his qui ab hoc sacerdote communioni abesse iussi fuerant, ecclesiam est ingressus. Lectis igitur lectionibus, quas canon sanxit antiquus, oblatis muneribus super altare Dei, ait sacerdos:  Non hic 40 hodie missarum solemnia consummabuntur, nisi communione priuati prius abscedant.« Ubi nota primo excommunicatos ante oblationem eiectos fuisse ex ecclesia. Quod etiam colligitur ex lib. X Historie Gregorii, cap. 8. Deinde misse Canonem, id est Ordinem Gallicanum, Gregorio dici antiquum: ac proinde Mozarabico  esse antiquiorem. Inter Euangelii lectionem et oblationem nonnunquam homilia ad populum interponebatur, teste Cesario, cuius auctoritatem paulo ante retulimus. Idem probat Audenus in lib. II de uita sancti Eligii, cap. 22: »Aliquo rursus in tempore agebatur natalis beati Martini. Cumque inter missarum solemnia, euangelica iuxta morem lectione expleta, diuina Eligius populo predicaret mandata,«  etc.

9. Postea diaconus sacrum ministerium seu supellectilem sacram, id est, calicem et cetera uasa sacra, ex sacrario, quod in domuncula ecclesie adherente situm erat, aut certe ex armario altari proximo afferebat. Gregorius in lib. I de Gloria martyrum, cap. 86: »Tempus, inquit, ad sacrificium offerendum aduenit; acceptaque turre diaconus, in qua ministerium dominici corporis habebatur, ferre cepit ad ostium; ingressusque templum, ut eam altari superponeret,« etc. Tunc autem fiebat oblatio panis et uini ad sacrificium. Concilium Matisconense II, anno 585, can. 4, decernit, »ut omnibus Dominicis diebus altaris oblatio ab omnibus uiris et  mulieribus offeratur, tam panis quam uini, ut per has immolationes et peccatorum suorum fascibus careant, et cum Abel uel ceteris iuste offerentibus promereantur esse consortes.« Rubeum uinum offerri sepius preceptum est, tum ob periculum, tum ob mysterium; nam rubeum expressius Christi sanguinem signat, quam album, cuius loco aqua non raro sumitur, facili errore. Ad rubeum 41 colorem alludens Ambrosius in psalmum CXuIII, initio octonarii 14: »Cernis rosam, inquit, hoc est dominici corporis sanguinem.« Apposite Iacobus a uitriaco in Histotorie occidentalis cap. 38: »Sed et uinum, in quantum ex diuersis acinis confluit, unitatem ecclesiasticam representat; in quantum autem calet aut rubet, caritatem Ecclesie designat.«

 10. Facta oblatione, presbyter quantum satis erat, ad sacrificium assumebat, idque palla seu pallio contegebat. Plures huius rei loci sunt apud Gregorium. Unus in lib. uII cap. 22: »Putabam me, inquit, quasi in basilica sacrosancta missarum solemnia celebrare. Cumque iam altarium cum oblationibus pallio serico opertum esset, subito ingredientem Guntchramnum conspicio, qui magna uoce clamabat: Extrahite homicidam a sacro Dei altario . . . At ego cum hec audirem, ad te conuersus dixi: Apprehende pallium, infelix, quo sacra munera conteguntur, ne hinc abiiciaris . . . Cumque reuerteres ad altarium, apprehendebas pallium, sed rursum relinquebas . . . Et ille: Deliberatum, inquit, habui, ut si me rex ab hoc loco iuberet extrahi, ab una manu PALLAS altaris tenerem,  etc. Hec Gregorius de Eberulfo regis cubiculario: quem locum fuse retuli, tum ut appareat, non modo sacras oblationes, id est panem et calicem, sed et altare palla eadem fuisse coopertum, tum pallam illam ex serico factam; tum denique pallam, pallas, et pallium hoc loco idem esse. De hac palla sanctus Benedictus loquitur in regule sue cap. 59, ubi de puerorum oblatione agens, iubet manum pueri offerendi inuolui in palla altaris, scilicet cum oblatione panis et uini, ut ex utrisque una Deo fieret oblatio. Idem fuisse uidetur corporale pallium, albis stigmatibus uariatum, quod Pethelmo antistiti dono transmisit Bonifacius episcopus Moguntinus in epistola 11, pallium altaris dictum in epistola 35. 42 Palle uocabulum hodie retinet illud  operculum lineum, quo calix sacratus tegitur: sed res ipsa longe abest a ueteri more. Processu temporis corporali, quod Christi corpori supponitur, etiam calix contectus est, quod hodie quoque actitant Carthusiani. Hunc ritum indicat Iacobus a uitriaco in loco mox citato: Dum corporale deponitur de calice, ante oculos habeat depositionem Christi de cruce.« Hic ritus magis accedebat ad ueterem Gallicanum morem, quem ex Gregorio mox explicuimus. Filiolam uocant Mozarabes uelum illud quo sacrum calicem operiunt. Sic enim rubrica post sanguinis consecrationem habet: Hic eleuetur calix coopertus cum filiola.

11. Ideo uero sacra mysteria palla seu pallio altaris  apud ueteres Gallos tegebantur, ut ne a circumstantibus uideri possent. Propterea hec palla non rara tenuisue, sed densa esse debebat. Argumento est quod Dado quidam ab hostibus interceptus uouit, se, si euaderet incolumis, aliquid ornamenti ecclesie sancti Nicetii episcopi Lugdunensis largiturum: »deditque coopertorium Sarmaticum, quo altare dominicum cum oblationibus tegeretur.« Illud autem non fuit sancto acceptum, ut homini in somnis testatus est his uerbis: »Coopertorium uero, quia rarum est, non ponatur super munera altaris, quia non exinde plene tegitur mysterium corporis sanguinisque dominici.« Ita Gregorius de uitis Patrum cap. 20. Adde locum ex lib. II de Miraculis sancti Martini cap. 25. Hac palla tegebatur altare  etiam extra sacra. Unde abbatissa Pictauensis parthenonis sancte crucis, cum de nocte a sicariis Chrodieldis ad necem quereretur, »ad sancte crucis arcam, id est aram, se deportari poposcit . Interea Iustina preposita, cum aliis sororibus, palla altaris, quod est ante crucem dominicam . . . Abbatissam 43 operit.« uetitum tamen erat concilii Antissiodorensis canone 37, ne mulier pallam dominicam contrectaret, uti in titulo canonis exprimitur.

12. In Missali Gothico, seu Gallicano, ad singulas fere missas, post oblationem indicantur orationes due, una que dicitur Collectio post nomina; altera que Collectio ad pacem, quales etiam in Mozarabico assignantur, alia duabus istis premissa. Predictas  orationes antecedebat oratio que omnibus missis communis erat, de qua Micrologus in cap. 11: Composita oblatione in altari, dicit sacerdos hanc orationem iuxta Gallicanum Ordinem: ueni, Sanctificator omnipotens, eterne Deus, et benedic hoc sacrificium tuo nomini preparatum, per Christum Dominum nostrum. Dein Collectio post nomina. Quippe post oblationem diptycha legebantur, id est recitabantur nomina tam sanctorum in quorum memoriam sacrificium Deo offerebatur, quam uiuentium atque defunctorum pro quibus offerebatur. Id probatur ex Missalis Gothici uariis locis, et ex ueteri Missali Gallicano. Concilium uasense II definit canone 4, ut nomen domni pape, quicunque sedi apostolice prefuerit, in nostris Ecclesiis recitetur. Formam horum diptychorum, que  quondam in parthenone sancti Aureliani episcopi Arelatensis usui erant, nobis item suppeditat Codex regularum, ubi ad finem regule Aureliani hec leguntur: Simulque precantes oramus etiam, Domine, pro animabus famulorum tuorum Patrum atque institutorum quondam nostrorum, Aureliani, Petri, Florentini, Redempti, Constantini, Himiteri, Hilarini, Ianuarini, Reparati, Childeberti, Ultrogothe, uel omnium fratrum nostrorum, quos de hoc loco ad te uocare dignatus es. Cunctorumque etiam huius loci 44 memores fidelium, pariterque parentum nostrorum atque seruientium huius loci: et pro animabus omnium fidelium famulorum tuorum, uel famularum, ac peregrinorum in pace Ecclesie defunctorum; ut eis tu,  Domine Deus noster, peccatorum tribuas ueniam, et requiem largiaris eternam; meritis et intercessionibus sanctorum tuorum, Marie genitricis Domini nostri Iesu Christi, Ioannis Baptiste et precursoris Domini nostri Iesu Christi, Stephani, Petri, Pauli, Ioannis, Iacobi, Andree, Philippi, Thome, Bartholomei, Matthei, Iacobi, Simonis, Iude, Matthie, Genesii, Symphoriani, Baudilii, uictoris, Hilarii episcopi et confessoris, Martini episcopi et confessoris, Cesarii episcopi, hec propitius prestare et exaudire digneris, qui uiuis et regnas in unitate Spiritus sancti Deus in secula seculorum. Amen.

13. Similem formulam, sed pro uiuis, habemus in hodierno Canone Romano ante consecrationem, ubi oratio que incipit a uerbo Communicantes, superiori  Gallicane respondet. Itaque ritu Gallicano et Mozarabico fiebat uiuorum atque defunctorum memoria ad oblationem, non in ipso Canone; atque sanctorum commemoratio tum fiebat ad suffragium. Postea pacis osculum fideles sibi inuicem impertiebant: tum sacerdos recitabat Collectionem ad pacem.

14. Totum hunc ordinem paucis prestringit concilium Laodicenum canone 19: quod oporteat seorsum primum post allocutiones  episcoporum, orationes super catechumenos celebrari; et postquam catechumeni egressi fuerint, super eos qui sunt in penitentia precem fieri. His etiam accedentibus ad manum sacerdotis, et discedentibus, tres orationes consummari fidelium; ita ut prima quidem sub silentio, secunda uero et tertia per exclamationes solitas, aliis  per pronuntiationem uocis, expleantur; et ita demum pacem sibi 45 inuicem dabunt . . . Et ita sancta celebrabitur oblatio. Has orationes subsequebatur Contestatio.

15. De Contestatione seu Illatione, que et Immolatio appellatur, Prefationi nostre respondens, insignis est locus apud eumdem Gregorium in lib. II de Miraculis sancti Martini cap. 14: »Factum est autem ut in die insignis solemnitatis beati uiri, nobis missas dicentibus, cum nos rite sacrosancta solemnia celebrando, Contestationem de sancti Domini uirtutibus narraremus, subito illa  uociferari cepit et flere, indicans se torqueri.« In hac Contestatione recitabatur sancti uite compendium, que misse initio integra lecta fuerat. Eiusmodi  Contestationis uaria exempla in Liturgiis nostris, etiam post admissum ritum Gregorianum, uidere licet. In omnibus autem Liturgiis, tam Latinis, quam Grecis, Sursum corda habere monentur; idque profitentur fideles, teste e Latinis Cypriano sub finem libri de Oratione, et ex Grecis Cyrillo Ierosolymitano in catechesi mystagogica 5, ubi predictis illis uerbis alia, etiam nunc solemnia, in usu fuisse testatur, scilicet, Gratias agamus Domino, cum populi responsione, Dignum et iustum est.

16. Post uerba superiora Gregorius addit Contestationi successisse Trisagion a populo decantatum: »At ubi expedita Contestatione, inquit, omnis populus Sanctus in laudem Domini proclamauit, statim  dissoluti sunt nerui qui ligati erant, et stetit super pedes suos cuncto populo spectante; et sic propitiante Domino usque ad altare sanctum ad communicandum propriis gressibus, nullo sustentante, peruenit.« Ubi obiter obserua, mulieres etiam ad altare communicaturas accessisse. De Trisagio dicendo exstat canon tertius Concilii uasensis II, statuentis ut in omnibus missis, seu in matutinis, seu in quadragesimalibus, seu in illis que pro 46 defunctorum commemoratione fiunt, semper Sanctus, Sanctus, Sanctus, eo ordine quo ad missas publicas dicitur, dici debeat. Ubi notanda est missarum matutinarum a quadragesimalibus, atque etiam a publicis distinctio, de qua infra.

17. Canon misse, qui Trisagion consequitur, et  sacri mysterii actionem antecedit, uarius est in Missalibus Gallicanis pro diuersitate missarum. In Missali Gothico seu Gallicano ad uigiliam Natiuitatis Domini sic habet: uere sanctus, uere benedictus Dominus noster iehsu Christus Filius tuus, manens in celis, manifestatus in terris. Ipse enim pridie quam pateretur, etc., que sunt prima uerba sacre actionis seu consecrationis. Et in Circumcisione Domini: uere sanctus, uere benedictus, Dominus noster iehsu Christus Filius tuus, qui uenit querere et saluum facere quod perierat. Ipse enim pridie quam, etc. Omnes eiusmodi Canones breues sunt fere ad hunc modum in Missali Gothicogallicano, itemque in subsequente ueteri Gallicano. At in Missali Francorum Canon Gregorianus assignatur, tametsi alie misse partes  ritum ueterem Gallicanum retinent. Ex quo intelligitur, maiores nostros prius Gelasianum seu Romanum Canonem admisisse, quam integrum ritum Romanum.

18. Canoni predicto continenter subiicitur actio sacra, incipiens ab his uerbis, Qui pridie quam pateretur, etc., que uerba, ex sanctis Euangeliis, Apostolo et traditione accepta, eadem sunt in omnibus Liturgiis, nisi quod in nonnullis quedam uoces uariant, ut superius uidimus de missis Mozarabica et Ambrosiana, in quibus post hec uerba, Hoc est enim corpus meum, additur in ueteri Mozarabica, quod pro uobis tradetur, in Ambrosiana item ueteri, confringetur. Item quod post hec uerba in Mozarabica hec 47 adduntur. Quotiescunque manducaueritis, hoc  facite in meam commemorationem. An eiusmodi uerba in ueteri Gallicana missa interiecta fuerint, incertum. At morem catholicum, id est uniuersalem, in hac sacra actione seruatum fuisse tradit Gregorius in cap. 16 de uitis Patrum, ubi de uenantio Turonico abbate, qui presbytero Missam celebranti proximus astitit: »uentumque est ut sanctum munus iuxta morem catholicum, signo crucis superposito, benediceretur.« Ille uero uidit quemdam senem, clericatus honore uenerabilem, oblatum altaris sacrificium dextera extensa benedicentem. »Formam Ambrosianam, in qua additur, quod pro multis confringetur, in Ordine Gallicano seruatam fuisse coniicimus ex Missali Gothico in missa de Natiuitate Domini,  ubi post Secreta, id est post consecrationem, hec leguntur: Corpus tuum in peccatorum nostrorum remissione confractum, etc., que uerba proxime relatis consecrationis uerbis respondent.

19. In concilio primo Arausicano obscurissimus est canon 22: Cum capsa et calix offerendus est, et admistione Eucaristie consecrandus. Quid sit capsa hoc loco, non liquet. Duo hic significare potest, nempe uel turrim, qua calix includi solebat, et in qua inferebatur a diacono ad altare, ut in capite 8 exponemus; uel patenam, amplam et profundam, in qua panis consecrari solebat; ut sit sensus, non solum panem in missa, sed etiam calicem simul offerendum cum patena, in qua panis reponi solet. Huic interpretationi fauere uidetur canonis titulus: Ut in  unum propositio Sacramenti consecretur. Tametsi non tam priorem canonis partem spectat hoc lemma, quam posteriorem, qua dicitur calix admistione Eucaristie consecrandus. Horum autem uerborum sensus non est, quasi solo Eucaristie, id est panis consecrati, contactu calix 48 consecretur, sed quod hec admistione simul sacrentur, et unam ueluti rem consecratam efficiant. Unde hactenus eadem fere uerba retinemus, cum Eucaristie particulam immittendo in calicem hec proferunt sacerdotes: Hec commistio et consecratio corporis et sanguinis Domini nostri Iesu Christi fiat accipientibus nobis in uitam eternam. Clarius Ordo Ambrosianus: Commistio consecrati corporis et sanguinis Domini nostri Iesu Christi nobis edentibus et sumentibus proficiat ad uitam et  gaudium sempiternum. Ad ordinem redeo.

20. Finita calicis consecratione, Missale Gothicum in singulis pene missis subdit unam orationem Post mysterium seu Post secreta. Mozarabes Post Pridie eodem sensu appellant. Exemplum esto de missa in uigilia Natalis Domini, que in Gothico sic habet: Hec facimus, Domine sancte, Pater omnipotens, eterne Deus, commemorantes et celebrantes passionem unigeniti Filii tui Iesu Christi Domini nostri, qui tecum uiuit et regnat cum Spiritu sancto in secula seculorum. Hec tota Canonis et sacri mysterii series Mozarabice omnino consimilis est, tametsi diuerse sunt unius ab alio ritu orationes.

21. Post hec Mozarabes hostiam frangunt in nouem portiones; ac deinde dicit presbyter: Fide,  quam corde credimus, ore autem dicamus. Tum eleuat sacerdos corpus Christi, ut uideatur populo. Mox chorus cantat Symbolum Constantinopolitanum, ut in capite primo premisimus. Haud scio an apud Gallos id eodem modo fieret. Gregorius consecrationi proxime subiicit confractionem in lib. I de Gloria Martyrum cap. 87: »uerum ubi explicitis uerbis sacris, confracto dominici corporis sacramento, et ipse sumpsit, et aliis distribuit ad edendum.« At siquidem Gregorius his uerbis sacris intelligit, non orationem 49 Dominicam, sed uerba consecrationis, dici potest confractionem non statim huic successisse, cum communionem proxime subiiciat, que certe fiebat post Dominicam orationem. Nihil  porro hac de re in Missalibus Gallicanis prescribitur: sed orationi, que post mysterium seu post consecrationem assignatur, continuo alia subiicitur Prefationis instar ante orationem Dominicalem, et uaria quidem in singulis fere missis. Sic in Natali Domini: Non nostro presumentes, Pater sancte, merito, sed Domini nostri Iesu Christi obedientes imperio, audemus dicere: Pater noster, etc. De hoc uniuersali more Hieronymus ita scribit in lib. III contra Pelagium: »Sic docuit apostolos suos, ut quotidie in corporis sui sacrificio credentes audeant loqui: Pater noster qui es in celis.

22. Hanc autem orationem Dominicam, non a solo sacerdote, sed etiam ab astante populo apud Gallos prolatam fuisse docet Gregorius in lib. II de Miraculis  sancti Martini cap. 30. Quippe »quadam die Dominica, dum Missarum solemnia celebrarentur, quedam femina muta in basilica cum reliquo populo stabat. Factum est autem cum Dominica oratio diceretur, hec aperto ore cepit sanctam orationem cum reliquis decantare.« Idem fiebat etiam tunc temporis apud Grecos, teste Leontio episcopo in libro de uita sancti Ioannis episcopi Alexandrini, cognomento Eleemosynarii; qui cum principem quemdam ad concordiam cum alio reuocare uellet, misit qui eum ad se adduceret atque ipso presente »fecit missas in oratorio suo, nullum habens nisi ministrum suum. Cum ergo sancta benedixisset patriarcha, et orationem Dominicam inchoasset, ceperunt dicere tres tantum illi, Pater noster. Et cum peruenisset ad  sermonem quo dicitur, Dimitte nobis debita nostra, etc., innuit domestico patriarcha, ut 50 taceret. Siluit ergo patriarcha, et remansit princeps solus.« Qua occasione captata, uir sanctus eum ad concordiam induxit. Hunc Grecorum ritum a Romano discrepasse testis est Gregorius Magnus in lib. uII epistola 64, indict. 2: »Sed et Dominica oratio apud Grecos ab omni populo dicitur; apud nos uero a solo sacerdote.« Itaque Grecanicum morem, ut in aliis nonnullis, imitabantur Galli. Neque enim quod Dominicam orationem cum sacerdote etiam populus decantabat, id fiebat ex imitatione Mozarabum, apud quos populus ad singulas fere Dominice orationis petitiones respondebat tantum, Amen. Nouerat hunc ritum Boherius, qui in commentario 2 super regulam  sancti Benedicti ad caput 11 ita habet: »Unde legitur, quod Isidorus Hispalensis condens misse officium ordinauit, ut in qualibet petitione Pater noster clerus responderet Amen; sed ibi, Panem nostrum quotidianum da nobis hodie responderet, Qui es Deus,« quod hodie quoque in Toletana Ecclesia ex uetusto ritu obseruatur. Nunc in Ecclesia Latina, ut omnibus notum est, post recitatam a solo sacerdote sacram illam orationem, hec tantum uerba excipiunt circumstantes: Sed libera nos a malo, quod de officio diuino precipit sanctus Benedictus. At secundum ueterem morem illum Gallicanum interpretandus est Gregorius in cap. 16 de uitis Patrum, ubi de uenantio abbate Turonico; »Sed nec illud preteribo,  quod quadam uice, dum iuxta consuetudinem de basilicis, quas orationis gratia adierat, repedaret, et in basilica ad missas Dominice orationis uerba decantarentur; cum illi dixerunt, Sed libera nos a malo, audiuit e tumulo cuiusdam uocem dicentem similiter, Libera nos a malo.« Demum post orationem Dominicam in Missali Gothico, non secus ac in Mozarabico, subditur 51 oratio uaria pro diuersis missis. In Natali Domini: Libera nos, omnipotens Deus, ab omni malo, et custodi nos in omni opere bono, perfecta ueritas et uera libertas Deus, qui regnas in secula seculorum.

23. Communionem subsequentem precedebat benedictio ab episcopo uel sacerdote impertita, ad quam diaconus presentes elata uoce admonebat ut  se inclinarent. Cesarius testis in sermone 285 iam laudate appendicis Augustiniane, num. 2: »Et hoc admoneo simul et rogo, fratres, quoties clamatum fuerit ut uos benedictioni humiliare debeatis, non uobis sit laboriosum capita inclinare, quia non homini, sed Deo humiliatis.«

24. Post benedictionem et sacerdotis communionem, fideles communicaturi ad altare accedebant, etiam mulieres, ut num. 6 notauimus: contra quam apud Hispanos, apud quos sancitum est concilii Toletani Iu canone 17, Ut sacerdotes et leuite ante altare communicent, in choro clerus, extra chorum populus. Idem fere statutum concilii Laodiceni canone 19. Contrarius mos apud Gallos. In concilio II Turonensi canon quartus uetat laicos choro misceri  psallentium clericorum: Ad orandum uero et communicandum laicis et feminis, sicut mos est, pateant sancta sanctorum. De Guntchramno rege id testatur Gregorius in lib. IX cap. 3: »Interea aduenit festiuitas sancti Marcelli, que apud urbem Cabilonensem mense septimo celebratur, et Guntchramnus rex adfuit. uerum ubi peractis solemnibus ad sacrosanctum altarium communicandi gratia accessisset, uenit quidam quasi aliquid suggesturus.« Ubi uides, quod superius obseruauimus, misse solemnia ante communionem astantium censeri peracta.

25. De Eulalii comitis ad altare accessu insignis est etiam locus apud eumdem Gregorium in lib. X cap. 8, 52 ex quo discimus, particulam hostie communicaturis a sacerdote porrectam, atque ab eis in  manus acceptam fuisse: »Conuenientibus ciuibus cum sacerdote , ad festiuitatem beati martyris Iuliani, ad pedes episcopi Eulalius ille prosternitur, querens se inauditum a communione remotum. Tunc episcopus permisit eum cum ceteris missarum spectare solemnia. uerum ubi ad communionem uentum est, et Eulalius ad altarium accessisset, ait episcopus: Rumor populi parricidam te proclamat esse. Ego uero utrum perpetraueris hoc scelus, an non, ignoro. Idcirco in Dei hoc et beati martyris Iuliani statuo iudicio. Tu uero si idoneus, ut asseris, accede propius, et sume tibi Eucaristie particulam, atque impone ori tuo. Erit enim Deus respector conscientie tue. At ille  accepta Eucaristia communicans abscessit.« Ex hoc Gregorii loco quatuor colligimus. Unum, Eucaristie nomine hic solam panis speciem designari. Alterum, ex particula eius, non ex integra panis formula communionem datam fuisse. Tertium, communionem hac in occasione sub sola panis specie factam, siquidem Eulalius accepta Eucaristia, id est Eucaristie particula, statim abscessit. Quartum denique, Eucaristiam eidem in manus fuisse traditam, ac proinde antiquum illum Ecclesie morem eo usque perseuerasse. Mulieres tamen linteo dominicali utebantur, ut notum est ex canone 42 concilii Antissiodorensis. Sumpta Eucaristie particula, calix sacratus porrigebatur. »Consuetudo autem Arianorum erat ut ad altarium uenientes, de alio calice  reges communicarent, et de alio populus minor,« teste Gregorio in Historie sue lib. III cap. 31. Nescio an huc spectet quod Gregorius papa II in epistola 9 ad Bonifacium Moguntinum antistitem scribit, congrum non esse, »duos uel tres calices in altario ponere, cum missarum 53 solemnia celebrantur.« Porro calicem prebebant diaconi: at corpus Christi presente presbytero tradere non eis licebat, ex concili Arelatensis II canone 15.

26. Qui non communicabant, eulogias accipiebant, nisi communionis ecclesiastice essent exsortes. Gregorius auctor in historie Francorum lib. u cap. 14, ubi de Guntchramno Bosone, qui »post missas a Gregorio ipso petiit, ut eulogias ei dare deberet.« Quod cum refutaret Gregorius, ipse clamare cepit et  dicere, »quod non recte eum a communione sine fratrum conniuentia suspenderet. Illo autem hec dicente, cum consensu fratris , qui presens erat, contestata causa canonica, eulogias a nobis  accepit.«

27. Quid tempore communionis apud Gallos caneretur, uidendum. Psalmi cantabantur in Carthaginensi seu Africana ecclesia, teste Augustino, cuius tempore id fieri ceptum.« Inter hec  Hilarus quidam, uir tribunitius, laicus catholicus, nescio unde aduersus Dei ministros, ut fieri assolet, irritatus, morem qui tunc esse apud Carthaginem ceperat, ut hymni ad altare dicerentur de Psalmorum libro, siue ante oblationem, siue cum distribueretur populo quod fuisset  oblatum, maledica reprehensione, ubicunque poterat, lacerabat, asserens fieri non oportere.« Contra hunc Augustinus librum scripsit, qui ad nos non peruenit. Simile quid fiebat in Gallia, nam »psallendo omnes communicare« precibit Aurelianus in fine regule sue.

28. Hec fere sunt que de missa Gallicana apud Gregorium aliosque eiusdem eui auctores reperire potuimus, preter alia quedam, de quibus opportunior erit inferius dicendi locus. In his omnibus id maxime curarunt Gallicani Patres, uniformis ut ubique ritus seruaretur, quod uaria conciliorum decreta docent, in his concilii uenetici canon 15, et Agathensis canon 30.



CAPUT uI. Misse solemnes et priuate, matutine et uespertine seu quadragesimales. Unde missa pro festo? Quid missa reuocata? Dispositiones ad missam.


54 In concilio uasensi, quod anno 529 celebratum est, quatuor missarum genera distinguntur canone 3, nempe matutine, quadragesimales, pro defunctorum commemoratione, et publice. Publice erant, que in frequenti fidelium cetu, diebus festis, et quidem hora tertia celebrabantur. De his concilium Aurelianense III canone 14: De missarum celebritate in precipuis duntaxat solemnitatibus id obseruari debet, ut hora tertia missarum celebratio in Dei nomine inchetur, quo facilius intra horas competentes, ipso officio expedito, sacerdotes possint ad uespertina officia,  id est in uespertino tempore conuenire. Ubi particula duntaxat non est exclusiua, sed explicatiua, pro scilicet, quo fere sensu apud auctores medie etatis accipitur. Matutine misse erant que ante horam tertiam; quadragesimales, que sub uesperam, unde serotine alias dicte, celebrabantur. Idem concilium canone 29: Sacrificia uero matutina missarum, siue uespertina, ne quis cum armis pertinentibus ad bellorum usum spectet. Hec sacrificia uespertina in concilio Matisconensi primo, canone 9, dicuntur ordine quadragesimali celebrari, quia nimirum in Quadragesime feriis misse ad uesperam differebantur. Horam nonam uel decimam his missis assignat concilium Bracarense II, canone 9. Misse matutine et uespertine seu quadragesimales a publicis 55 distinguebantur, censebanturque  priuate ex superiori canone synodi uasensis, propterea quod fideles his interesse nulla lex precipiebat. An autem singulis Quadragesime diebus sacra uespertina fierent, in libro II, ubi de Quadragesima, expendemus.

2. Licinius, seculo uI Andecauorum antistes, »quotidie missam cum ingenti cordis compunctione cantasse,« id est protulisse memoratur, quod de Cassio Narniensi episcopo Gregorius Magnus obseruat. Ceterum non ita frequentia tunc erant sacrificia misse quotidiane. Adeo ut sacerdotes etiam a presbytero missam celebrante aliquando communionem acciperent, ut fusius demonstraui in prefatione ad seculum II Benedictinum, num. 36. In prefationis sequentis num. 7 ostensum est illis temporibus licuisse  plures in uno altari missas uno die celebrare, contra quam multi opinantur. Que enim hac de re leguntur interdicta, de uno eodemque sacerdote, non de diuersis explicanda sunt. Id colligimus ex concilii Antissiodorensis canone 10: Non licet super uno altari in una die duas missas dicere; nec in altario, ubi episcopus missas dixerit, ut presbyter in illa die missas dicat. Quibus uerbis prerogatiua quedam episcopo pre ceteris presbyteris tribuitur, ut scilicet in illo altari, in quo missam celebrasset episcopus, presbytero non liceret ipsa die sacrificium offerre. Ergo id presbyteris licebat aliis post alios, alioquin additio de episcopis frustranea esset. At uni eidemque presbytero, imo nec episcopo fas erat in uno eodem  altari plures missas dicere. Unde cum Gregorius Turonensis antistes maledicentie in Fredegundem ab emulis fuisset accusatus, apud Brennacum uillam pagi Suessionensis, »restitit ad hoc causa, ut dictis missis in tribus altaribus se de his uerbis exueret sacramento. Et licet canonibus essent contraria, 56 pro causa tamen regis impleta sunt,« uti ipse narrat in lib. u cap. 49.

3. Itaque missa, ut dicere ceperam, precepta erat tantum diebus festis, unde misse uocabulum pro festo apud ueteres inoleuit. Exempla passim occurrunt in Capitularibus regum nostrorum. Dubitare tamen licet, num etiam in diebus ieiuniorum, quibus diebus orationi potissimum uacandum erat, sacrificiis uespertinis interesse deberent fideles, uidelicet in feriis  Quadragesime, in triduo Rogationum, ieiuniis Quatuor Temporum, et singulis secundis, quartis, et sextis feriis a festo sancti Martini ad Natale Domini, de quibus canon 9 concilii primi Matisconensis: Ut a feria sancti Martini usque ad Natale Domini, secunda, quarta, et sexta Sabbati ieiunetur, et sacrificia quadragesimali debeant ordine celebrari. In Rogationibus quidem populum misse interfuisse manifestum est ex Fortunato in libello de uita sancti Germani, Parisiorum episcopi, cap. 33, ubi matrona quedam cecitate liberata tempore litaniarum, clarescente die ad missam cum populo« progressa perhibetur. Odo abbas Cluniacensis singulare factum cuiusdam presbyteri Turonensis refert, qui, sancti Andree festo cum Dominica prima Aduentus concurrente, »pagensibus  suis utrasque missas audire precepit.« Locum adeat qui uolet in Collationum lib. I cap. 22. Redeo ad missas Quadragesime et Rogationum, quibus recte aptari potest quod de stationibus ait Tertullianus sub finem libri de Oratione: »Nonne solemnior erit statio tua, si ad aram Dei steteris?« Certe seculo IX apud nostrates a missis quadragesimalibus abesse religio erat, ex lib. II de Miraculis sancti Dionysii cap. 35.

4. In predicto libello Fortunatus, cap. 60, secundum 57 textum a nobis restitutum, mentionem facit de missa reuocata, itemque in lib. I de uita sancte Radegundis cap. 14. In priori loco sic legitur: »Accidit ut sanctus uir  remeans de Namnetico, domum Nunnichi illustris illustraret uestigio. De  cuius ueste matrona rapto fideliter filo recondit in oratorio. Que ualetudinem irruens, uigiliis in honore sancti solemniter celebratis, ac missa reuocata, de presenti curata est.« Non conuenit huic loco misse uocabulum pro festo, uti quondam opinatus sum: cum hic agatur de uigiliis ac missa, uiuente beato Germano, celebratis. Posterioris loci hec uerba sunt de sancta Radegunde: »Quid egerit circa sancti Martini atria, templa, basilicam, flens, lacrymis insatiata, singula iacens per limina, ubi missa reuocata, uestibus et ornamento, quo se clariori cultu solebat ferre in palatio, sacrum componit altare.« Utrobique nichil aliud intelligendum puto quam missa celebrata. Cur autem reuocata dicatur Fortunato,  inde factum puto, quod missa dicta sit a missione seu dimissione populi. »A cuius proprietate sermonis  in ecclesiis, palatiisque, siue pretoriis, missa fieri pronuntiatur, cum populus ab obseruatione dimittitur.« Ex quo fit, ut allusione per antiphrasin ad misse uocem facta, missa reuocata dicatur, cum populus autea dimissus, denuo ad sacrificium reuocatur. Fauet huic interpretationi Gregorius Turonensis in lib. I de Gloria martyrum, cap. 51, ubi eodem loquendi modo utitur: »uade, et uigila totam noctem in honore, ac reuoca missas, et liberaberis a plaga.« Id est, celebra missas, etsi ibi de matre sua Gregorius agit. Nam familiare est Gregorio, ut misse etiam a laicis celebrari dicantur. In eiusdem libri cap. 75, ubi de Sigismundo  58 rege, quem ait in consortium sanctorum ascitum: »Si qui nunc frigoritici in eius honore missas deuote celebrent, eiusque pro requie Deo offerant oblationem; statim compressis tremoribus, restinctis febribus, sanitati pristine restaurantur.« Itaque misse oblatio fiebat etiam pro requie eorum qui sancti credebantur, ut in Mozarabico pro spiritibus pausantium seu confessorum, nempe ut pro eorum requie Deo gratie agerentur. Sed ut ad rem, qua de hic agitur, redeam, Gregorius item, in libro de Gloria confessorum, cap. 65, utitur etiam uerbo celebrandi agendo de muliere que »per annum integrum assidue orationi uacabat, celebrans quotidie missarum solemnia, et offerens oblationem pro anima uiri, non diffisa de Domini misericordia, quod haberet  defunctus requiem, in die qua Domino oblationem pro eius anima delibasset: semper sextarium Gazeti uini prebuit in sacrificium basilice sancte.« Locus sane insignis ad probandum sacrificium pro defunctis. At que sequuntur haud minoris sunt momenti: »Sed subdiaconus nequam reseruans gule Gazetum, acetum uehementissimum offerebat in calice, muliere non semper ad communicandi gratiam accedente.« Ergo non toties communicabat, quoties offerebat, et sacris intererat, seu  celebrabat. Utitur etiam eodem uerbo in eodem significatu Cyprianus de Oratione Dominica sub initium. »Et quando in unum cum fratribus conuenimus, et sacrificia diuina cum Dei sacerdote celebramus, uerecundie et discipline memores esse debemus.« Ad  quem locum in nouissima editione Oxoniensi hec obseruatio adhibetur, ignotam olim fuisse solitarii sacerdotis communionem. Sed ut rem ipsam non inficier, id non euincitur ex uerbo celebrandi, cum mulier illa quotidie missarum solemnia celebrasse dicatur a Gregorio, nec tamen quotidie 59 communionem accepisse. Sed quid tunc, id est cum illa non communicabat, quid, inquam, de calice consecrato fiebat? aut quomodo sacerdos ipse ex eo communionem sanguinis hauriebat? an duo erant calices, unus pro sacerdote, alter pro muliere communicatura? non capio. Cum uero mulier subdiaconi fraudem uiso agnouisset, »ad matutinum secundum consuetudinem surrexit. Quibus expletis, celebratisque  missis, accedit ad poculum salutare. Que tam feruens acetum hausit ex calice, ut putaret sibi dentes excuti.« En communio etiam sub altera specie. Sed satis de uerbo celebrandi, quod idem significat reuocare missam seu missas, ut ex dictis intelligitur: idque confirmat Aredii abbatis Atanensis testamentum, obtestantis »per corpus et sanguinem Domini nostri Iesu Christi« et merita omnium sanctorum, ut, in oratorio sancti Hilarii quinta feria, omni tempore, »maturius matutina et missa reuocetur.«

5. Missas etiam spectare dicuntur laici apud eumdem Gregorium non semel, nempe in Historie lib. uIII cap. 7 et 31, tum lib. IX cap. 10, et lib. X cap. 8, ad hec in lib. III de Miraculis sancti Martini cap. 19. Imo etiam in concilio III Aurelianensi  canone 29 prohibetur, ut ne quis sacrificia missarum cum armis pertinentibus ad bellorum usum spectet. In his omnibus aliisque testimoniis spectare forsan proprie respicit eos qui presentes aderant, sed non communicabant. Non male huic explicationi quadrat Gregorii locus in lib. X cap. 8, ubi de Cautino Aruernorum episcopo agens, qui Eulalium comitem a communione suspenderat: »Tunc episcopus  permisit eum cum ceteris missarum spectare solemnia. uerum ubi ad communionem uentum est, et Eulalius ad altarium accessisset,« Cautinus eum uoluit prohibere. Aliud ergo erat spectare missarum solemnia, aliud 60 communicare, quando Cautinus uno permisso, aliud non ferebat. Mitto alias loquendi formulas apud Gregorium,  et in conciliis Gallicanis usitatas, ut missas tenere , et alia id genus, ut ad misse dispositiones progrediar.

6. Contra eos qui polluto animo sacra tractant, insignis est Gregorii locus in lib. I de Miraculis martyrum cap. 86: »Deflemus scelera nostra et plangimus, cum nos mundos esse nescimus; et ad ipsum altare Domini accedentes, audenter sanctum corpus eius et sanguinem, cum simus actu polluti, potius ad iudicium sumimus, quam ut ueniam consequamur.« In capite sequenti deflet audaciam cuiusdam sacerdotis, »qui non dubitauit miser uino madefactus appetere quod ieiunus quisque non sine metu potest terrente conscientia explicare,« id est qui non ieiunus  missam celebrare ausus est. Quo ex tempore ieiunum esse oporteret sacerdotem qui celebraturus esset, innuit eodem in loco Gregorius, ubi huius sacerdotis culpam in ipso Natali Domini perpetratam exaggerans, »ita ut affirmarent multi, inquit, eum post galli cantum in ipsa nocte uidisse bibentem.« Denique Patres concilii II Bracarensis, canone 10, damnant quosdam presbyteros, qui in missa mortuorum, post acceptum merum, oblationem ausi sunt consecrare.

7. Non licebat etiam diacono aut subdiacono post acceptum cibum uel poculum missas tractare, aut in ecclesia dum misse dicebantur stare, ex canone 19 concilii Antissiodorensis, qui de presbytero idem  statuit. Imo fideles ipsi, tametsi non communicaturi, misse interesse debebant ieiuni. Quam ob rem in libello de uita sancti Walarici, cap. 15, duo germani, qui ad eum in festiuitate beati Martini aduenerant, increpantur ab ipso, quod »ante missarum solemnia bibere presumpsissent.« Herent etiam 61 nunc apud plebem huiusce religionis quedam uestigia. Qui potuit tanta religio afficere maiores nostros in suscipendio Eucaristie sacramento, si solam corporis Christi in eo figuram, hoc est nudum panem ac merum uinum, residere credidissent?



CAPUT uII. Ministrorum in missa uestes et apparatus; ministerium, id est sacra supellex, seu uasa sacra et ornamenta.

1. Ad hanc misse Gallicane tractationem pertitinet  sacrorum ministrorum habitus cultusque, ante seculum uII usitatus. Hi uestibus albis in re sacra utebantur, teste Gregorio de Gloria confessorum cap. 20: »Erat autem sacerdotum ac leuitarum in albis uestibus non minimus chorus,« nempe in translatione reliquiarum ad dedicationem oratorii sancti Saturnini. In concilii Narbonensis canone 12 decernitur, ut nullus presbyter aut diaconus absque aliqua infirmitate, dum missa perficitur, egredi de altario, aut exuere se alba audeat. Et apud Gregorium in Historie lib. Iu cap. 38 agitur de archidiacono, qui »indutus alba, episcopum, ut mos est, inuitabat ad altare.« Nempe mos erat, ut cum episcopus missam celebraturus in ecclesiam progrederetur, »archidiaconus cum clero in albis uenienti  diaconibus  thuribula gerentibus,« ut legitur apud Paulum Emeritensem in cap. 6. Confer Sulpicii Seueri dialogum 2 de sancto Martino, cap. 1. Hac ueste alba non utebantur extra rem sacram, secus atque patriarche Orientis, quorum hic proprius habitus erat, ex uita Euthimii apud eruditissimum Cotelerium, num. 61. Albam seu lineam uestem potius quam 62 casulam tunice nomine designare mihi uidetur Hieronymus, cui Nepotianus presbyter testamento reliquit »tunicam, qua utebatur in ministerio Christi,« ac proinde non extra ipsum ministerium. Quo spectat Chrysostomi locus ex homilia 83 in Mattheum, ubi ministri tempore sacrorum »tunicam candidissimam, « gestasse perhibentur. De amictu  rara  mentio apud auctores nostros ante Caroli Magni etatem. Ceterum nullis tecto aut uelato capite sacra peragere licebat, propter Apostoli mandatum, quo uiris uniuersim nudo capite in ecclesia orare precipitur, et ne Christi sacerdotes uiderentur imitari profanos, apud quos »sacrificantium captiua capita uelabantur,« ut loquitur Cyprianus initio libri de Lapsis. Certe id sacris ministris prohibetur in synodo Romana sub Zacaria pontifice, cap. 13. Lege eruditi Cotelerii notas in Constitutiones apostolorum, col. 155. Excipio Armenos, qui tecto capite sacra celebrant, testante Baronio ad annum 863. De orario sacerdotum in modum crucis ante pectus componendo exstat decretum concilii III Bracarensis, canone  4. Ad hec concilii Narbonensis canon 1 uetat ne clerici purpureis uestibus induantur, nempe in usu uulgari.

2. Preter albam Gregorius casulam Nicetii Lugdunensis antistitis et capsam memorat in libro de uitis Patrum, cap. 8. Casula hactenus priscum nomen retinet: »Capsa autem ita dilatata erat, ut solent in illis candidis fieri, que per paschalia festa sacerdotum humeris imponuntur.« Diaconus, cui hanc Priscus episcopus dederat, ea promiscue indutus absque religione procedens, »deciso cucullo,« tegumen ex illo pedibus aptauit. Erat proinde capsa illud genus indumenti, quod modo cappam appellamus, cuius pars 63 posterior ex humeris dependens pro cucullo quondam erat ad caput operiendum,  qualis est cappa sancti Audomari episcopi, in sancti Bertini monasterio hactenus asseruata. Casulam processoriam uocat Cyprianus episcopus Tolonensis in lib. I de uita Cesarii episcopi Arelatensis, num. 23, qui hanc casulam »albamque paschalem«, pauperi cuidam largitus est.

3. Sacram supellectilem ueteres uno uocabulo ministerium ecclesie appellabant. Eximius est locus inter alios apud Gregorium nostrum in lib. III Historie cap. 10, ubi de Childeberto rege, qui ex Hispania rediens, »inter reliquos thesauros ministeria pretiosissima detulit,« nimirum »sexaginta calices, quindecim patenas, uiginti Euangeliorum capsas, omnia ex auro puro, ac gemmis pretiosis ornata.« Idem in lib. II de Gloria martyrum cap. 7, ait Burgundiones  in Briuatensem uicum irruisse, atque inde discessisse »direpto ministerio sacrosancto«: ex quo quatuor eorum per fugam lapsi, »patenam et urceum, qui anax dicitur,« in patriam detulerint, et patenam quidem diuisisse in multas partes; urceum autem regi Gundobado ab ipsis fuisse oblatum, ut idem auctor subdit in capite 8. Patena illa sine dubio capacissima erat, similis ei de qua scribit ipse Gregorius in lib. I item de Gloria martyrum cap. 85. Qui locus quoniam magnam in uasa sacra reuerentiam exhibet, hic ex integro referendus est. »Britannorum comes cum grauiter a doloribus pedum affligeretur, et per medicos expendens substantiam suam, nichil commodius habuisset, dixit ei quidam de suis: Si enim ab ecclesia tibi aliquod uas ministerii, quod in  altari ponitur, deferatur, in quo pedes ablueres, poterit tibi hec causa ferre medelam. Stulti et inertes , non cognoscentes, quod sacrata Deo uasa non debent ad usus humanos aptari. At ille 64 celeriter ad ecclesiam mittit, et patenam sacrosancti altaris de sacrario suscipit, ibique pedes abluit. Sed statim doloribus additis, ad plenum debilitatus, nusquam postea gressum facere potuit.« Addit Gregorius similiter fecisse quemdam Langobardorum ducem. Adeo sacra omnia cedunt, cum de potentum salute agitur. Concilii III Bracarensis canon 2 seuere animaduertit in quosdam sacerdotes, qui uasa sacra in profanos usus assumebant.

4. Longe probabilior fuit usus uasorum sacrorum,  cum Turonensis episcopus, sibi populoque suo timens a furore Guntchramni regis militum, effracto uno de sacris ministeriis calice aureo, et in numismata redacto, se populumque redemit. Gregorius auctor in Historie lib. uII cap. 24. Huc spectat factum Cesarii Arelatensis episcopi, qui in redemptionem captiuorum »expenso argento, quod uenerabilis Eonius antecessor suus ecclesie mense reliquerat, custodiens illud quod Dominus in arantino paropside tinxit panem, non in argenteo uase, opus sanctum usque ad diuini ministerii dispensationem, cum thuribulis, calicibus, patenisque pro eorumdem redemptione« uendidit, non parcens etiam columnarum »ex argento« ornamentis. Tum interpositis quibusdam eiusdem pontificis sententiis grauissimis:  »Non credo, ait  contrarium esse Deo, de ministerio suo redemptionem dari, qui se ipsum pro hominis redemptione tradidit.« Cumque eius factum alii culparent, probarent uero alii, subdit Cyprianus episcopus qui hec refert in lib. I de Cesarii uita num. 17: »Nonne in uitro sanguis Christi, et in ligno corpus pretiosissimum eius pependit pro nobis et fulsit?« Que sententia Hieronymi dictum in memoriam reuocat ex epistola ad Rusticum, ubi de Exuperio Tolose episcopo, qui »omnem substantiam Christi uisceribus erogauit,« atque 65 indubie uasa sacra, propter uerba que sequuntur: »Nihil illo ditius, qui corpus Domini in canistro uimineo, sanguinem portat in uitro.« Denique concilium Rhemense sub annum 627 celebratum, canone 22, cauet,  ne episcopus ministeria sacra frangat pro qualicunque conditione, excepto si euenerit ardua necessitas pro redemptione captiuorum.

5. Preter hos alii etiam auctores ministerii nomine usi sunt ad sacram supellectilem significandam. Nam, ut ne extra Galliam exempla petamus, occurrit Alcimi Auiti preclarum testimonium in epistola 6 ad uictorium episcopum: »De ministeriis hereticorum, que illis sacra, nobis exsecrabilia iudicantur, id est patenis paterisque, quia quid censeam perinde rescribere me iussisti, ualide quidem obseruationis exemplum est, quod legitur in Heptatycho de thuribulis peccatorum.« Et infra: »Reprehendat certe quispiam pro sui discretione quod sentio. Fateor de ministeriis illis minime delectari, que superioris  Gallie partibus ad ecclesias legis nostre captiua uenerunt; queque nil uoluntarium, nil innocens preferentia, si dolentibus rapiantur, offerentibus prodesse non poterunt . . . Cur de thesauris suis lectissima queque producens, haud omni impendio curat, ut in his que ad sanctum ministerium pertinebunt, non magis pretiositas possit placere, quam nouitas?« Hec etsi ad confirmandum id quod in proposito erat non est necessarium, erit tamen ad hoc probandum singulare, nempe uasis hereticorum ablatis, et ecclesie oblatis, Deum non delectari, que erat Auiti sententia, nisi »infusa fornacibus, et distenta per laminas,« pura efficiantur. Idem censet de eorum templis, ratus »rem insensibilem, que primum innouata  polluitur  sanctificatione purgari.« Alia fuit mens Gregorii Magni et ante eum Honorati episcopi 66 Nouariensis, qui templum idolorum in ecclesiam conuertit: in cuius dedicationem Ennodius diaconus Ticinensis dictionem Honorato submisit, que dictio est secunda apud Ennodium.

6. uerum, ut ad propositum me referam, ministerium non solum uasa sacra, sed etiam alia que in sacris usui erant, significat apud Gregorium in Historie lib. I cap. 27, ubi Clodouei milites »de quadam ecclesia urceum mire magnitudinis ac pulchritudinis«  leguntur abstulisse »cum reliquis ecclesiastici ministerii ornamentis.« Eiusmodi supellectilem, que ministerii  nomine censebatur, recenset Aredii abbatis Atanensis testamentum in hec uerba: »Quod unusquisque locus sanctus constitutus ibi habeat ministerium declaratum, rectum duximus inserendum, id est turres quatuor, coopertorios holosericos tres; calices argenteos quatuor,  duo ansati, comparati solidis triginta, alius solidis sexdecim, tertius solidis quindecim, quartus solidis quadraginta quinque, duo ex ipsis auro sunt fabricati. Item coopertorium lineum, ualens solidis quatuor, pallas corporales quatuor, maiores quinque, quinquaginta quinque, minores et tribuna ualentia solidis duodecim, et alia quotidiana, que sunt ante altare, ualentia solidis quinque, et multa alia pretiosa ornamenta.« Paulo post enumerantur »tribunalia duo, ualentia solidos  quatuor; uela ad ostia tria, ualentia solidos sex; turres, calices, palle, et coopertoria.« Omnia satis perspicua sunt, preter turres et tribuna seu tribunalia. In turribus inclusi erant calices, qui in secretario reponebantur.

7. Fauet huic interpretationi Gregorius in libro de Gloria martyrum, cap. 36: »Tempus sacrificii aduenit; acceptaque turre diaconus, in qua ministerium dominici corporis habebatur, ferre cepit ad ostium; ingressusque templum, ut 67 eam altari superponeret, elapsa de manu eius ferebatur in era,« etc. Itaque ex hoc loco patet, ministerium dominici corporis, id est calicem et patenam, eiusmodi turre fuisse inclusum. Unde in predicto testamento semper turres cum calicibus coniunguntur, et totidem  numerantur quot calices. An autem in illis turribus Eucaristia fuerit asseruata, expendemus in capite sequenti. Tribunalium obscurior est significatus. Hec uox passim ambonem ac pulpitum significat: sed his locis sedilia ministrorum forsan intelligenda sunt, aut certe pulpita mobilia, seu queuis alia supellex mobilis ad ornatum altaris, nam hic mobilia duntaxat ornamenta recensentur. Ceterum non solum argentei et aurei calices erant, ex dictis, sed etiam crystallini, qualis erat ille, de quo Gregorius in lib. I de Gloria martyrum cap. 46. His omnibus addendum uidetur flabellum quo diaconus muscas a sacris et ab ipso sacerdote olim abigebat, quo de instrumento legendus Udalricus in lib. II Consuetudinum  Cluniacensium cap. 29, et Hildeberti episcopi Cenomanensis epistola 8 ad Anselmum. In usu erat a primis temporibus hoc instrumentum apud Grecos, quod uariis testimoniis probat eruditissimus Cangius: quibus accedit locus ex uita Euthimii, num. 78 ubi fit mentio.

8. Antequam hoc caput finiam, obseruare conuenit, ex Gregorio nostrate, sacerdotes in itinere constitutos, ut semper ad sacra facienda parati essent, aliquando gestasse calicem cum patena. Sic enim habet Gregorius in lib. de Gloria confessorum cap. 22, ubi de Maximo abbate: »qui occulere quod erat cupiens, apud Insulam barbaram monasterii Lugdunensis peregrinari expetiit; manifestatus autem et ibi, ad patriam  68 redire  disposuit. Denique dum Ararim fluuium transire cuperet, naue impleta demergitur, ac ipse sacerdos pelago operitur, habens ad collum cum Euangeliorum libro ministerium quotidianum, id est patenulam paruam cum calice.« Ubi uides ministerii nomine aliquando solum calicem cum patena, ut mox turris occasione dicebam; aliquando alia insuper sacra significari ornamenta: ex quibus, que in hoc capite pretermisimus, in caput sequens reseruamus. Postea statutum est »ut presbyteri sine sacro chrismate, et oleo benedicto, et sacra Eucaristia alicubi non proficiscantur,  ad officium suum statim inueniantur parati.« Quod statutum sancto Bonifacio archiepiscopo Moguntino tribuitur in Spicilegii tomo IX.



CAPUT uIII. Ecclesiarum seu basilicarum forma et dispositio apud Francos, uarieque eius partes explicantur.


1. Non una fuit apud maiores nostros ecclesiarum seu basilicarum forma. Alie quippe in modum crucis, alie recto parietum et porticuum seu alarum ordine, alie in orbem constructe erant: quedam laquearibus uel tabulatis, nonnulle fornicibus instructe; omnes in absidem seu arcum desinebant, atque Orientem spectabant, quem morem usitatiorem uocat Paulinus in epistola 12 ad Seuerum, que est 32 in nouissima editione. Unde Stephanus episcopus Tornacensis, in epistola 86 ad Lucium papam III, ait Parisiensis ecclesie sancti Benedicti formam »dissimilem et dissidentem  ab aliis ecclesiis,   que a parte sanctuarii respiciebat Occidentem, ab introitu Orientem.« Aptissima est huic loco basilice a 69 Perpetuo Turonensi antistite condite descriptio apud Gregorium in Historie lib. II cap. 14: »Habet in longum pedes centum quinquaginta quinque, in latum sexaginta: habet in altum, usque ad cameram , pedes quadraginta quinque. Fenestras in altario triginta duas, in capso uiginti; columnas quadraginta unam: in toto edificio fenestras quinquaginta duas, columnas centum uiginti: ostia octo, tria in altario, quinque in capso.« Hoc loco Gregorius totam ecclesiam diuidit in partes duas, quarum una dicitur altarium, altera capsum.

2. Quid sit capsum, non promptum est definire.  Hac uoce nauim  ecclesie, uel caput seu absidam cum choro adiuncto designari constat. At quo minus id de absida interpreter, illud facit, quod ostia quinque capso assignentur, quod non abside, sed naui conuenire potest. Sic dicitur capsa nauis in Actis martyrum Africanorum apud Baronium, ad annum 302, num 123, ad designandam imam uere nauis partem. Postea tamen capsum etiam et capitium appellata est illa ecclesie pars, in qua altare locatum, presbyterium uulgo appellata, ut doctissimus Cangius obseruat. Gregorius in eiusdem libri cap. 16 describit aliam ecclesiam, quam sanctus Namatius apud Aruernos edificauit, »habentem in longum pedes centum quinquaginta, in latum pedes sexaginta; in altum infra capsum usque cameram  pedes quinquaginta, inante absidem rotundam habens; ab utroque ascellas  eleganti constructas opere, totumque edificium in modum crucis habetur expositum. Habet fenestras quadraginta duas, columnas septuaginta, ostia octo.« Quod scribit Gregorius, »inante absidem rotundam habens,« mihi prima lectione referri uidebatur ad capsum; nam si ad ecclesiam referas, scribendum fuisset habentem. Ex quo 70 inferebam capsum ab abside fuisse distinctum, cum ante se absidem rotundam haberet. uerumtamen postea satius uisum est habens referri ad ecclesiam, et habentem legi oportere. In utraque ecclesia, quam ex Gregorio descripsimus, octo erant ostia: et tria quidem ad altare seu presbyterium, quinque ad capsum. De illis tribus,  quibus ad presbyterium patebat aditus, intelligendus Paulinus in Natali 10:

Trinaque cancellis currentibus ostia pandunt.
Totidem enumerat Paulus Silentiarius: »Tribus autem portis totum septum sacerdotibus patet,« in ede scilicet sancte Sophie. In capso, quod reliquam a presbyterio ecclesie partem apud nos complectebatur, quinque ostia erant, tria nimirum in maiori porta ad occidentem: duo ad bina latera.

3. Non omittenda est hoc loco descriptio ecclesie Gemeticensis, qualis a sancto Filiberto abbate seculo uII condita est: »Introrsus domus alma fulget, habitantibus digna, ab Euro surgens ecclesia, crucis instar erecta: cuius apicem obtinet alma uirgo Maria,  altare ante faciem lectuli condente beatissimo Filiberto, pictum gemmarum lumine, comptum auri et argenti congerie. Ab utroque latere Ioannis et Columbani are dant gloriam Deo. Aderat a Borea Dionysii martyris et Germani confessoris edicula: in dextris nobile permanet sancti Petri oraculum : e latere sancti habens Martini sacrarium.« In hoc contextu plana et perspicua fere sunt omnia, nisi quod non satis explorata est lectuli notio. Lectus seu lectulus aliquando altare, aliquando sancti tumulum significat. In Actis sancte Anstrudis abbatisse Laudunensis, num. 33, Adalsinda, que ei successerat, celitus admonetur, »ut lectum citius faciat edificari.« Quod cum ab alia sanctimoniali, 71 cui id reuelatum fuerat, audisset, »intellexit lectum illum  significare altare.« At in Actis sancti Trudonis, num. 25, quidam »ante lectum piissimi Patris,« id est ante eius tumulum, se prostrasse dicitur. Quo sensu passim apud auctores medie etatis reperitur, ut apud Gregorium in lib. I de miraculis sancti Martini cap. 35, ubi lectuli sancti Martini pro tumulo meminit. Omnino dici potest, lectulum hoc loco esse mensam ipsam altaris, cuius summa pars altare appellatur ab hoc auctore, qui seculo uII scribebat.

4. A proposito non digrediemur, si referamus id quod Beda uenerabilis in lib. I de Historia monasterii sui num. 5 commemorat, uidelicet Benedictum, cognomento Biscopum, Oceano transmisso, Gallias petiisse, ut »cementarios, qui lapideam sibi ecclesiam  cum tabulatu lapideo , iuxta Romanorum, quem semper amabat, morem facerent,« postularet. Deinde cum opus »ad profectum  legatarios misisse in Galliam, qui uitri factores, artifices uidelicet Britannis eatenus incognitos, ad cancellandas ecclesie, porticuumque et cenaculorum eius fenestras adducerent. Factumque est, et uenerunt; nec solum postulatum opus compleuerunt, sed et Anglorum ex eo gentem eiusmodi artificium nosse ac discere fecerunt. Ad hec cuncta que ad altaris et ecclesie ministerium competebant, uasa scilicet uel uestimenta, quia domi inuenire non potuit, de transmarinis regionibus aduectare religiosus emptor curabat.« Ubi uides quanta fuerit maiorum nostrorum in ornandis locis sacris sollicitudo et industria pre  aliis. Guthberctus abbas Anglicanus, cum rursus uitri artifices apud se deessent, aliquem »qui uitrea uasa bene posset facere« petiit a Lullo episcopo Moguntino. Confer Alfredi regis uitam.

72 5. Quo ritu fieret primis illis temporibus ecclesiarum apud nostrates dedicatio, satis explicat Gregorius in lib. de Gloria confessorum cap. 20, ubi oratorii a se factam dedicationem describit. Et primo quidem in alia sancta basilica »uigiliis noctem unam ducentes, inquit, mane uenientes ad cellulam, altare quod erexeramus, sanctificauimus.« Deinde »regressi ad basilicam, sanctas reliquias exinde, solemniter radiantibus cereis crucibusque, admouimus. Erat autem sacerdotum ac leuitarum in albis uestibus non  minimus chorus, et ciuium honoratorum ordo preclarus; sed et populi sequentis ordinis magnus numerus. Cumque sacrosancta pignora, palliis ac mappis exornata, in excelsum deferremus, peruenimus ad ostium oratorii. Ingredientibus autem nobis, subito repleuit cellulam illam fulgor terribilis, etc.« Concilium Arausicanum II in dedicatione basilice a Liberio Patricio constructe celebratum est anno 529. Lege uigilii pape epistolam ad Profuturum episcopum Bracarensem. Quales ad dedicationem reliquie adhiberentur, constat ex eodem auctore aliisque, qui reliquiarum nomine intelligunt quidquid aliquo modo sanctum aliquem, eiusue tumulum attigerat, scilicet pannos, linteamina, et alia id genus. Consulendus hac de re Gregorius in lib. I de Miraculis  sancti Martini, cap. 11, et lib. I de Gloria martyrum cap. 28, ut multa alia loca preteream, ecclesiarum nostrarum partes breuiter explicaturus.

6. Atque ut ab altari, que sacratior ecclesie pars est, exordiar; de eo hoc statutum habemus in concilii Agathensis canone 14: Altaria placuit non solum unctione chrismatis, sed etiam sacerdotali benedictione sacrari. Et in concilii Epaonensis canone 26: Altaria, nisi lapidea, chrismatis unctione non sacrentur. Forma maltaris ecclesie 73 sancti Petri apud Burdegalam describit Gregorius in lib. I de Gloria martyrum cap. 33: »Huius altare positis in altum pulpitis locatum habetur; cuius pars inferior, in modum crypte, ostio clauditur, habens nichilominus et ipsa cum sanctorum pignoribus altare suum.« Multa eiusmodi  altaria edita, et super cryptas locata supersunt in ecclesiis Gallicanis. Ad hec altaria quibusdam gradibus ascensus erat, ita ut sub gradibus fideles oraturi possent consistere, ut pluribus ostendi in prefatione prima seculi III, num. 79. Eiusdem prope forme erat in basilica sancti Cypriani martyris »analogius, in quo, libro superposito, cantatur aut legitur,« inquit Gregorius in lib. I de Gloria martyrum cap. 94. Nam ex uno lapide marmoris totus sculptus asseritur: id est mensa desuper, ad quam per quatuor gradus adscenditur; cancelli in circuitu, subter columne; quia et pulpitum habet sub quo octo persone recipi possunt.«

7. Qui historiam Eucaristicam nuper composuit Rocus minister, negat ante seculum uIII in una ecclesia  plura fuisse altaria. Ad hoc autem reuincendum sufficit unus Gregorius Magnus qui in lib. u epistola 50 ad Palladium Santonensem episcopum, tredecim altaria testatur fuisse in ecclesia quadam, in honorem apostolorum ab ipso Palladio constructa. Et Gregorius alter superius in ecclesia sancti Petri apud Burdegalam duo altaria memorat, unum in pulpitis, aliud in crypta sub illo summo altari. Brennaci in pago Suessionensi tria erant altaria, in quibus  Gregorius missas tres celebrauit. Non immoror pluribus testimoniis congerendis. uide que hac de re a nobis dicta sunt in prefatione prima seculi III, ubi tabulas itinerarias, que uice altaris itinerantibus sacerdotibus essent, in usu fuisse ante seculum XI contra eumdem Rocum demonstratum  est.

74 8. Altaria ciboriis passim instructa erant, presertim altare maius, quod preuios habebat cancellos, et picturas ex utroque latere ad parietes. Ciboria erant turrite edicule, quatuor minimum columnis innixe, que edicule altare tegebant more Grecorum, apud quos »supra incontaminatam mensam uastum in erem immensa turris exsurgit: quadrifidis uero argenteis arcubus incumbens, argenteis perinde columnis attollitur, in quarum uertice argenteos pedes statuit arcus quadruplex, ut de ciborio Sancte Sophie tradit Paulus Silentiarius apud eruditissimum Cangium. Anastasius in Gregorio primo. »Hic fecit beato Petro apostolo ciborium  cum columnis suis quatuor ex argento puro.« Et in Leone III: »Fecit in basilica beati Petri apostoli, super altare maius, ciborium cum columnis suis quatuor ex argento purissimo deaurato, cum diuersis historiis mire magnitudinis.« In eiusmodi ciboriis crux in summo erat, uti etiam Rome, teste Anastasio in Leone Iu: »Sacrum desuper construxit altare et ciborium cum cruce.« Huc spectat e nostris Hariulfus in Chronici Centulensis lib. III cap. 3: »Super illa tria altaria habentur tria ciboria, ex argento et auro parata: in quibus tres dependent corone, singule per singula, ex auro gemmisque parate, cum aureis cruciculis, aliisque ornamentis.« Itaque in summo ciborio cruces seu crucicule erant, uti etiam in ciboriis, que super tumulos sanctorum erecta  erant, apud Gregorium Turonensem episcopum in lib. II de Gloria martyrum cap. 20. Aliud ciborii genus eui posterioris uidere licet apud Hugonem abbatem Flauiniacensem, pag. 166. Aliquando tamen columba loco crucis erat in sepulcris, ut de tumulo sancti Dionysii Gregorius tradit in lib. I de Gloria martyrum cap. 72. Hec obseruatio de cruce super ciboria alicuius momenti in consequentibus erit ad explicandum canonem 2 concilii Turonensis II. Eius generis ciborium cum 75 Eucaristia appensa recens Beccenses nostri restituerunt ad exemplum ecclesie beate Marie de ualle Gratie, in qua altare cum ciborio sex columnis innixo felicis memorie Anna Austriaca more antiquo, regia magnificentia erigi curauit.

9. Gregorius Turonicus antistes non uno in loco  picturas ecclesie parietum memorat. Unus est in lib. I de Gloria martyrum cap. 65, ubi de basilica sancti Antoliani martyris apud Aruernos, quam due mulieres perillustres construxerant: »Erectis parietibus super altare edis illius, turrem a columnis, pharis, heracliisque, transuolutis arcubus erexerunt, miram camere fucorum diuersitatibus imaginatam adhibentes picturam.« Addit Gregorius hoc opus tam »elegans et subtile« fuisse, ut ruine periculum cernens A uitus pontifex, »anticipans futuram columnarum stragem, iusserit tigna, asseresque, uel tegulas amoueri. Quibus submotis, nec adiutoriis columnis appositis . . . dato columne immenso pondere, cum magno sonitu super altare et circa altare diruerunt, completaque est edis nebula de effracte calcis puluere.«  Quem locum integrum refero, tum ut uox calcis, que in calicis perperam mutata fuerat, restituatur; tum ut appareat  columnas ad altare erectas fuisse. At ex superiori testimonio etiam id constat, quod modo probandum suscepi, picturas parietibus ecclesie appositas fuisse. Hinc illa uox militum Gundobaldo, Clotarii  filio, insultantium apud eumdem Gregorium in Historie lib. uII cap. 36: »Tune es pictor ille, qui tempore Clotarii regis per oratoria parietes atque cameras caraxabas?« Et in cap. 22 agitur de puellis et pueris Eberulfi, qui »suspiciebant picturas parietum, rimabanturque ornamenta sepulcri« beati Martini. Idem de Wiremuthensi ecclesia legitur apud  Bedam in lib. I de Historia monasterii 76 sui, num. 6. Picture etiam erant in illo baptisterio quod Sulpicius Seuerus exstruxerat, ubi imagines sancti Martini et Paulini Nolani adhuc uiuentis depingi curauerat. Quod de sua improbat Paulinus ipse in epistola nunc 32 ad Seuerum. Preclari sunt Ennodii uersus in baptisterio agello, ubi picti erant martyres, quorum ibi reliquie condite erant.

Rapta sepulturis animauit corpora pictor.
   Funera uiua uidens mors eat in tumulos.
Illorum tamen iste locus complectitur artus,
   Quos paries facie, mens teuet alma fide.

Paulinus mox laudatus in natali 9 de sancto Felice memorat picturas porticibus ecclesie appositas, in quibus historia Mosis ob oculos posita erat. Facti rationem hanc reddit, nempe ut turba rusticorum  non »docta legendi,« uisis sanctorum actis ad Christum conuertatur: deinde ut qui uigiles noctem in ecclesia ducebant insomnes, his picturis animos pascerent, et a compotationibus auerterentur.

10. Non itaque in altari erant picture aut imagines, nisi admodum in uelis et arcubus ciborii, quod eruditus Cangius obseruat in descriptione Sancte Sophie. Huc fortasse trahi potest id quod Optatus in fine libri III tradit de Paulo et Macario, qui dicebantur uenturi, »ut interessent sacrificio; et cum altaria solemniter aptarentur, proferrent illi imaginem, quam primo in altari ponerent; et sic sacrificium offerretur.« Quo rumore ita perculsi sunt animi, ut sacrificium, uelut »sacrum« ac detestandum, auersarentur. Sed compertum est falsum fuisse rumorem.  »uisa est puritas, et ritu solito solemnis consuetudo perspecta est.« Quamquam existimem id potius de Constantis imperatoris quam de aliqua sacra imagine esse intelligendum. Non 77 satis constat quo in loco esset illa Narbonensis ecclesie »pictura, que Dominum nostrum, quasi precinctum linteo, indicabat crucifixum.« Christus uero cuidam presbytero apparuisse dicitur, conquestus quod se nudum spectantium oculis exhibuissent. Monitus episcopus, »desuper uelum expandi iussit,« apud Gregorium in lib. I de Gloria martyrum cap. 23. Dignum nostre etati exemplum.

11. uenio ad ecclesie cancellos, quos sub arcu, ubi clerici psallebant, positos fuisse docet Gregorius in lib I. de Gloria martyrum cap. 39. Qui locus etsi ad sancti Pancratii ecclesiam, que non procul a  Rome urbis muro erat, pertineat, hic tamen non uidetur pretermittendus. Ait itaque sanctum Pancratium seuerum fuisse de periuris ultorem: »Ad cuius sepulcrum si cuiusquam mens insana iuramentum inane proferre uoluerit, priusquam sepulcrum eius adeat, hoc est antequam ad cancellos, qui sub arcu habentur, ubi clericorum psallentium stare mos est, accedat, statim aut arripitur a demone, aut cadens in pauimentum emittit spiritum.« Cancelli clericorum chorum et altare a laicis separabant, sicuti prescribit canon 4 concilii II Turonensis: Ut laici secus altare, quo sancta mysteria celebrantur, inter clericos tam ad uigilias, quam ad missas, stare penitus non presumant: sed pars illa que a cancellis  uersus altare diuiditur, choris tantum psallentium pateat clericorum. Paulo aliter apud Grecos, ubi clericos ab altari separabant cancelli, quibus soli sacerdotes continebantur, apud Cangium in Descriptione Sancte Sophie, num. 70. Erant et cancelli ad tumulos sanctorum. Gregorius, in lib. I de miraculis sancti Martini cap. 35, refert cuiusdam factum, qui »lignum uenerabile de cancello lectuli,« id est tumuli, sancti Martini abstulerat. Porro cancelli aliquando, uel saltem eorum ornamenta, constabant argento, cui non pepercit 78 Cesarius episcopus Arelatensis, illud expendens in captiuorum redemptionem. »uidentur etiam hodieque  securium ictus in podiis et cancellis, dum inde columnarum ex argento  excutiuntur ornamenta.«

12. Preter picturas, etiam pallia  seu tapetia ex parietibus pendebant, uela in ostiis. Gregorius in lib. I de Miraculis sancti Martini cap. 13 ait, hanc apud Italos specialem  uigere medelam, ut si quis pustule percutiatur uulnere, ad propinquum quod fuerit beati Martini oratorium habeatur perfugium; et aut ex uelo ianue, aut palliolis que pendent de parietibus, quidquid primum raptum fuerit, fit salubre.« Apud eumdem, in lib. Iu Historie cap. 31, auis quedam »in sacrarium sub uelo« transisse dicitur, et cicindelem exstinguere uoluisse,« nisi »ab ostiariis« prohibita fuisset. Sacrarium locus est altaris, quem locum uela ad ostia presbyterii appensa tegebant. Inferiorum uero  ministrorum id officii erat, ut senioribus uela ad ostia subleuarent, ex concilii Narbonensis canone 13. Nepotianus, teste Hieronymo, maxime sollicitus erat, »si niteret altare, si parietes absque fuligine, si pauimentum tersum, si ianitor creber in porta, si uela semper in ostiis, si sacrarium mundum, si uasa luculenta, et in omnes ceremonias pia sollicitudo disposita.« Ad hec in ciboriis etiam uela quatuor, ne sacra quorumuis aspectui paterent, suspensa fuisse colligi potest ex simili more non solum Grecorum, sed etiam Romanorum, de quibus Anastasius in Leone III: »Fecit et in circuitu altaris alia uela alba, holoserica rosata, que pendent in arcu de ciborio, numero quatuor.« Quanquam de eiusmodi uelis ad ciboria nullam inuenio apud ueteres auctores  nostros mentionem. Illud etiam huc facit, quod pallas quibus sacra tegebantur, non 79 tenues, ut diximus, sed densas esse uolebant nostrates Galli, ne mysteria a quibusuis cernerentur. Que cautio non fuisset necessaria, si uelorum usum in ciboriis habuissent. Pauimentum uero ecclesie non raro ex musiuo, id est tessellatis lapidibus, ut Coloniensis Thebeorum apud Gregorium in lib. I de gloria Martyrum cap. 62. Tectum aliquando ex cupro erat, ut de basilica sancte Crucis et sancti uincentii legitur in uita Droctouei abbatis. Sed hec minutiora mitto.

13. Paulinus in epistola ad Seuerum loquitur de »secretariis duobos iuxta apsidem,« refertque uersus indicantes »officia singulorum.« Et quidem ad  dextram erat »ueneranda penus, qua conditur,« et ex »qua promitur sacri pompa ministerii,« id est sacra supellex, calices scilicet et reliqua: ad sinistram erant libri sacri, nempe libri Psalmorum, Euangeliorum, et Epistolarum, simulque Missalis. Missalem hunc librum intelligit Gregorius in lib. II Historie cap. 22, ubi de Sidonio Aruernensi episcopo loquitur in hunc modum: »Sanctus uero Sidonius tante facundie erat, ut plerumque ex improuiso luculentissime que uoluisset, nulla obsistente mora, componeret. Contigit autem quadam die, ut ad festiuitatem basilice monasterii  inuitatus accederet: ablatoque sibi nequiter libello, per que sacrosancta solemnia agere consueuerat, ita paratus a tempore cunctum festiuitatis opus explicuit,  ut ab omnibus miraretur, nec. putaretur ab astantibus ibidem hominem locutum fuisse, sed angelum. Quod in prefatione libri  quem de Missis ab eo compositis coniunximus, plenius declarauimus.« Missalem Gregorianum inter primos appellat Otkerus seu Otkarius pontifex Moguntinus in epistola ad Tattonem, que est 114 inter Bonifacianas.

14. Denique in salutatorio sacerdotes sacras uestes 80 induebant, causas audiebant, synodos celebrabant, ibidem que aliquando manebant. Quod de Namatio Aruernorum antistite tradit Gregorius in Historie lib. II cap. 21, et de Eberulfo in lib. uII c. 22. Alia erat domus ecclesie, cuius meminit uariis in locis idem auctor, haud dubie episcopalis edes ecclesie  adherens: utpote in qua maneret episcopus, et conuiuia celebraret, ut patet ex Historie lib. uII capp. 27 et 29, et ex lib. IX, cap. 12.

15. Pene exciderat, quam pretermittere non licet, descriptio ecclesie Lugduni exstructe per Patientem episcopum: quam descriptionem Apollinaris Sidonius in epistola ad Hesperium, que est libri II epistola decima, uersibus exhibet in hunc modum:

Aedes celsa nitet, nec in sinistrum,
Aut dextrum trahitur, sed arce frontis
Ortum prospicit equinoctialem.
Intus lux micat, atque bracteatum
Sol sic sollicitatur ad lacunar,
Fuluo ut concolor erret in metallo.
Distinctum uario nitore marmor
Percurrit cameram, solum, fenestras:
Ac sub uersicoloribus figuris
uernans herbida crusta sapphiratos
 Flectit per prasinum uitrum lapillos.
Huic est porticus applicata triplex,
Fulmentis Aquitanicis superba:
Ad cuius specimen remotiora
Claudunt atria porticus secunde:
Et campum medium procul locatas
uestit saxea silua per columnas..
Hinc agger sonat, hinc Arar resultat.
Hinc sese pedes, atque eques reflectit,
81 Stridentum et moderator essedorum:
Curuorum hinc chorus helciariorum,
Responsantibus Alleluia ripis,
Ad Christum leuat amnicum celeuma.
Sic sic psallite nauta uel uiator:
Namque iste est locus omnibus petendus,
Omnes quo uia ducit ad salutem.
Ecclesia ergo illa, Orienti obuersa, laqueari deaurato ornata erat. Ex marmore fornix, pauimentum, et fenestre, uitris uersicoloribus distincte. Triplex in  aditu porticus ad totidem portas: quarum una capacior penitentes excipiebat. Media nauis columnis ex marmore Aquitanico, id est e Pyreneis montibus exciso, hinc inde uallata, quasi siluam saxeam exhibebat. Apud eumdem auctorem in carmine 16 pontifex »concionaturus in gradibus uenerabilis are , plebe circumsistente,« id est stante. Nam concionem sacram auditores nonnisi stantes excipiebant, ut eximius Sirmundus ad hunc locum annotauit. Neque hoc preteream, quod idem Sidonius in carmine 17 laudat Gazetica uina, Gregorio Gazetum uinum, supra in cap. 6, num. 4, ita dictum a Gaza Palestine, testante Isidoro.



CAPUT IX. Quo in loco posite sanctorum reliquie; an et ubi Eucaristia ad uiaticum reseruata ante seculum uIII? Que tunc temporis Ecclesie Gallicane de Eucaristia fides.


82 1. Ad absolutam de missa tractationem pertinet Eucaristie reseruatio ad uiaticum, quam ante seculum uIII aut IX factam negant quidam nouatores. Sed antequam id expendamus, de reliquiis sanctorum earumque in ecclesia positione agendum est, ut planiora fiant que de Eucaristie reseruatione dicenda sunt.

2. Tribus in locis reliquias sacras conditas fuisse Gregorius est auctor. Primo in cryptis subterraneis, nempe subtus altare. Quod probat egregius Gregorii locus de corpore sancti Petri in uaticano sepulti, in lib. I de Gloria martyrum cap. 28, atque alter in  eiusdem libri cap. 32, ubi de ecclesia sancti Petri apud Burdegalam, superius a nobis relatus. Idem astruit  Paulinus in natali 9 de sancto Felice.

Nam quasi contignata sacris cenacula tectis,
Spectant de superis altaria tota fenestris,
Sub quibus intus habent sanctorum corpora sedem.
Namque et apostolici cineres sub celite mensa
Depositi, etc.

3. Secundo reliquie locabantur in parietibus ecclesie, ubi depingi solebant imagines sacre. Gregorius in lib. uII cap. 31 factum narrat cuiusdam Eufronis Syri, qui, allatis sancti Sergii martyris reliquiis, ecclesiam in eius honorem apud Burdegalam edificauerat, ubi miracula increbruerunt. 83 Hoc accepto, »Mummolus cum episcopo Bertchramno ad  domum Syri accedit, uallatoque homine, pignera sibi sancta precepit ostendi. Negat ille . . . Tunc Mummolus eleuari ad parietem scalam iubet. Erant enim in sublimi parietis contra altarium in capsula recondite.«

4. Tertio quandoque in baptisterio collocabantur, testante Gregorio de seipso in fine libri X. »Baptisterium ad ipsam basilicam sancti Perpetui edificari precepi, in quo sancti Ioannis cum Sergii martyris reliquias posui: et in illo priore baptisterio sancti Benigni martyris pignera collocaui.« Nusquam super altare posite sunt reliquie, nisi forte ad breue tempus. Quo spectat Gregorius in Historie lib. IX cap. 6, ubi de quodam prestigiatore, qui cum Turonos, Gregorio  necdum notus, uespere accessisset, dicens »se de Hispaniis aduentare, ac reliquias beatissimorum martyrum uincentii leuite Felicisque exhibere,« Gregorius, »quia iam hora preterierat,« ut reliquiis occurreret, dixit: »Requiescant beate reliquie super altarium, donec mane procedamus ad occursum earum.« Quod argumento est aliquando reliquias ad breue tempus in altari expositas; sed earum proprium ibi locum non fuisse, ex dictis manifestum est. Quanquam neque ad breue tempus reliquias super altare positas probauit sanctus Odo abbas Cluniacensis, aut potius sancta Gualburgis seu Walburgis: que cum, referente Bernone abbate, miracula in quadam ecclesia ipsi dicata patraret, »contigit ut eiusdem sancte Gualburgis reliquie super altare per aliquot dies  manerent: sed mox miracula cessauerunt. Tandem uero ipsa uirgo cuidam ex infirmis apparens: Idcirco, inquit, non sanamini, quia reliquie mee sunt super altare Domini, ubi maiestas diuini mysterii debet solummodo celebrari.« Ita sanctus Odo in lib. II Collationum cap. 28. Hec narratio innuit, raro per id tempus, id est 84 seculo X, reliquias altari impositas fuisse, tametsi id permittit Leo papa Iu in homilia quadam his uerbis: »Super altare nichil ponatur, nisi capse et reliquie, aut forte quatuor Euangelia, et buxida cum corpore Domini ad uiaticum infirmis: cetera in nitido loco recondantur.« Quod totidem repetit uerbis Ratherius ueronensis episcopus in synodica oratione ad presbyteros suos.

5. Sed forte quis dicat id unum ab Odone improbatum,  quod reliquie super mensam altaris, in qua offertur sacrificium, posite sint: non improbaturus, si in loco paululum a mensa summoto, ut fit, exponerentur. Quidquid id est, si reliquiarum sedes seculo IX aut X ad altare esse potuit, alius fuit mos precedentium seculorum, ut ex dictis intelligitur: quibus temporibus neque reliquie, neque picture altari apponebantur. Floribus tamen altaria ornari non improbat uenantius Fortunatus in lib. uIII carmine 9 ad Radegundem, quod carmen De floribus super altare inscribitur. Tum premisso ueris redeuntis elogio subdit.

Inde uiri postes et pulpita floribus ornant,
   Hinc mulier roseo complet odore sinum.
At uos non uobis, sed Christo fertis odores:
   Has quoque primitias ad pia templa datis.
Texistis uariis altaria festa coronis,
    Pingitur ut filis floribus ara nouis.

6. His premissis, agendum est de Eucaristia sacra, cuius usum ad uiaticum eorum qui in pace Ecclesie uita defungebantur, antiquissimum esse docet canon 12  concilii primi Niceni. De his uero qui recedunt ex corpore, antique legis regula obseruabitur etiam nunc, ita ut . . . . . ultimo uite sue uiatico non defraudentur. Quod de communione per Eucaristiam intelligendum esse uerba 85 subsequentia probant. Accedit Ambrosii doctoris sanctissimi exemplum apud Paulinum, ibu »Honoratus sacerdos ecclesie uercellensis Sancto in extremis agenti Domini corpus obtulisse« dicitur. »Quo accepto, ubi glutiuit, emisit spiritum.« Non desunt alia eiusdem  moris exempla iam inde a seculo Iu. Anno 442 celebratum est in Gallia concilium uasense, in cuius canone 2 sancitum est de penitentibus subito mortuis, ut eorum oblationes recipiantur, Quia nefas est eorum commemorationes excludi a salutaribus sacris, qui ad eadem sacra fideli affectu contendentes, dum se diutius reos stratuunt, indignos salutiferis mysteriis iudicant; ac dum purgatiores restitui desiderant, absque sacramentorum uiatico intercipiuntur. Mos ergo tunc erat, ut nisi subita morte interciperentur fideles, acciperent sacramentorum uiaticum, salutaria sacra, salutifera mysteria, a quibus penitentes religionis causa abstinebant. Insignis de uiatico est canon 11 concilii XI Toletani; et Gregorius III de his qui parentes suos necassent, decernit, ut toto uite tempore  corpus dominicum non suscipiant, nisi in suo exitu pro uiatico. Postea uero id uariis Ecclesie legibus preceptum est.

7. Sed ante hec omnia sacri uiatici antiquiorem usum obseruare licet in epistola synodica ecclesie Africane ad Cornelium papam, que epistola est ordine 54 inter Cyprianicas apud Pamelium, de pace lapsis maturius danda ob persecutionem ingruentem. His enim ob eam causam communionis sacre munimentum concedunt Patres, ut tuti contra aduersarium essent, que instituti uiatici ratio est. Sed locum integrum ex illa epistola referre iuuat: »Nunc non infirmis, sed fortibus pax necessaria est; nec morientibus, sed uiuentibus communicatio a nobis danda est: ut quos excitamus et hortamur ad prelium, non  inermes et 86 nudos relinquamus, sed protectione sanguinis et corporis Christi muniamus. Et cum ad hoc fiat Eucaristia, ut possit accipientibus esse tutela, quos tutos esse contra aduersarium uoluimus, munimento dominice saturitatis armemus. Nam quo modo docemus aut prouocamus eos in confessione nominis sanguinem suum fundere, si eis militaturis Christi sanguinem denegamus? aut quo modo ad martyrii poculum idoneos facimus, si non eos prius ad bibendum in ecclesia poculum Domini iure communicationis admittimus?«

8. Par utique ratio est de morituris, ut sacre Eucaristie uiaticum accipiant, ne inermes et nudi relinquantur, sed protectione sanguinis et corporis Christi muniantur. Et manifeste innuit Cyprianus  morientibus tunc temporis datam fuisse corporis et sanguinis Christi communionem: »Nunc, inquit, non infirmis, sed fortibus pax necessaria est; nec morientibus, sed uiuentibus communicatio a nobis danda est,« nimirum communicatio per Eucaristiam, per corpus et sanguinem Christi, ut postea explicat. Ergo etiam tunc infirmis, et morientibus eadem communicatio tribuebatur. Quippe »idoneus esse non potest ad martyrium,« certe nec ad mortem, »qui ab Ecclesia non armatur ad prelium; et mens deficit, quam non recepta Eucaristia erigit et accendit,« ut idem Cyprianus in consequentibus habet. Denique ait pastoribus imputandum esse, si tam in persecutione constituti Eucaristia non muniantur, quam si  »bonus miles  qui omnia sua dereliquit, et contempta domo, et parentibus, ac liberis, sequi Dominum suum maluit; sine pace et sine communicatione decedit.« Quod manifeste de uiatico intelligendum est.

9. Sed longius prouehor quam esset necesse ad demonstrandum id quod in argumento erat, nimirum antiquissimum esse in Ecclesia usum uiatici infirmorum, utpote a 87 primis purioribusque Ecclesie temporibus receptum: ita ut pastoribus in culpam deputaretur, si quis pie uiuens absque uiatico decederet. uerum diuinam Eucaristiam ad uiaticum fuisse tunc reseruatam non satis inde intelligitur: tametsi uix alio modo poterat infirmis quibusque absque hac repositione subueniri, cum missarum solemnia  longam moram exigerent. Sed ut id planius fiat, quedam hoc loco, quoad breuius fieri poterit, obseruanda sunt.

10. In primis non aliter potest intelligi Paulini narratio de Ambrosii extrema communione, nisi Eucaristiam reseruatam admittamus. Ambrosius morte imminente, »ab hora circiter undecima diei, usque ad illam horam, qua emisit spiritum, expansis manibus in modum crucis orauit. Honoratus autem sacerdos ecclesie uercellensis, cum in superiori domo se ad quietem composuisset, tertio uocem uocantis se audiuit, dicentisque sibi: Surge, festina, quia modo est recessurus. Qui descendens, obtulit Sancto Domini corpus. Quo accepto, ubi glutiuit,  emisit spiritum.« Nemini hic fingere animo licet, missam ad hoc fuisse celebratam. Tempus non sinebat, hora diei minimum duodecima; non temporis articulus et angustie, siquidem Honoratus, qui tunc ad quietem in lecto compositus erat, mox ut descendit, nulla interposita mora, obtulit Sancto Domini corpus. Ergo ex reseruata Eucaristia id factum est.

11. Concedat forsan aliquis, ex reseruata quidem, non in ecclesia, sed domi, quod cuiuis liceret Eucaristiam deferre in proprias edes. Nec sane uideo quid ex Paulino huic responsioni possit opponi, tametsi rem aliter se habere non dubito. uerum conferatur hic locus cum Palladii testimonio in libro de uita sancti Iohannis Chrysostomi, aut potius cum  ipsius Chrysostomi epistola ad 88 Innocentium a Palladio relata. In ea epistola describit Ioannes irruptionem militum, que in ecclesiam CP. facta est Sabbato sancto, cum omnia ad solemnem baptismum essent disposita. Tunc quippe sacros Fontes cruore uulneratorum ex promiscuo sexu perfusos fuisse scribit: sed neque hic malum substitisse. Milites enim »ubi sacra erant reposita« irrumpentes, » , uiderunt omnia que intus erant, et sanctissimus Christi sanguis, , in predictorum uestes effundebatur.« Id autem factum est, cum omnes catechumeni, ad suscipiendum baptisma aptati essent. Ergo ante sacra celebrata, que Sabbato sancto, nonnisi absolutis baptismi ceremoniis, ab antiquo inchoari mos est,  etiam apud Grecos, ex eorum Euchologio, in quo ita legitur, pag. 359, apud Goarem: »His dictis,« scilicet post baptismum, et unctionem baptizatis impertitam, »patriarcha ingreditur cum recenter illuminatis ad Introitum, et deinceps diuinam perficit missam, .« Unde consequens est, sacrum Christi sanguinem ex precedenti sacrificio fuisse reseruatum. Quod etiam de alia Eucaristie specie satis innuit Chrysostomus, ubi ait irrupisse ubi sacra erant reposita, et uidisse omnia que intus erant. Denique uerbum idem est ac repositum, reseruatum ad tempus. Hanc reseruationem improbarunt quidam seculo Iu, putantes »mysticam benedictionem nichil ad sanctificationem proficere, si quid ex ea fiat reliqui in alium  diem,« quos »insanire« dicit Cyrillus Alexandrinus ad Calosyrium episcopum scribens.

12. Sed Grecis aliis omissis uenio ad Latinos, quorum inter primos occurrit Optatus. Is in lib. I conqueritur, quod factio Donatistarum eo usque erupisset, ut iusserint »Eucaristiam canibus fundi.« In lib. uI eadem querela iteratur, 89 quod fregerint eraserintque altaria, »in quibus uota populi et membra Christi portata sunt,« imo »ubi corpus Christi habitabat.« quod non de transeunte et horaria  sacrificii actione, sed de permanenti habitatione interpretandum est: nec sane sacra tum fiebant, cum Donatiste in ecclesiam, in ipsum corpus Christi grassati sunt.

13. Eadem reseruatio probari potest ex lib. II Dialogorum  Gregorii Magni cap. 24, ubi sanctus Benedictus, audito monachum e suis quemdam sepultura beneficio diuinitus arceri, nuntiis »manu sua protinus communionem dominici corporis dedit,  hoc dominicum corpus super pectus  cum reuerentia poni  eumque sepulture sic tradi.« Notanda particula protinus, hoc est nulla interposita mora, que ad sacra celebranda necessaria erat.

14. Idem mos Eucaristie asseruande apud Gallos iam obtinebat tempore Perpetui Turonensis episcopi, id est seculo u, quo tempore Perpetuus in suo testamento »Amalario presbytero capsulam communem unam de serico, item peristerium et columbam  ad repositorium dat,« legatque. Rocus minister negat hanc columbam ad Eucaristiam, sed ad quiduis aliud reponendum fuisse institutam. Et hec quidem responsio aliquid ualeret, si nullus alius nobis suppeteret locus ad probandum usum columbarum argentearum aurearumue ad Eucaristie reseruationem. At multa id euincunt ueterum testimonia, atque ritus etiam hodie quibusdam in locis perseuerans, ut in ecclesia sancti Mauri prope Parisios: ubi continende diuine Eucaristie uasculi loco est aurata columba. Idem mos olim uigebat apud Cluniacenses nostros, teste Udalrico, qui pyxidem corpus dominis cum ad uiaticum infirmorum continentem, »in aurea columba iugiter pendente super altare« fuisse reconditam scribit in lib. I cap. 8.

 90 15. Sed antiquius est testimonium uite Basilii Magni, que licet Amphilochio perperam tribuatur, tamen ab auctore ueterrimo scripta est, atque laudata ab Aenea Parisiensi episcopo in lib. aduersus Grecos, relatis iisdemmet uerbis que modo in argumento uersantur. Basilius quippe post elatum in missa dominicum panem, eum in tres partes diuisit, quarum unam ipse sumpsit, aliam in aurea columba super altare sacrosanctum collocauit, . Cum itaque Perpetuus Amalario presbytero columbam argenteam ad repositorium cum aliis sacris rebus legat, de columba, que ad asseruandam Eucaristiam facta erat, interpretandus uidetur.

16. Fatendum tamen est, non ubiuis, cum fit in  rebus etiam ecclesiasticis columbarum mentio, de columbis Eucaristie seruande aptatis sermonem esse. Tribus quippe in locis columbe adhiberi in ecclesia solebant, nempe ib baptisteriis, in tumulis cum sanctorum, tum aliorum hominum insigniorum, et in altaribus sacris. In baptisteriis mysterii causa, ad significandum scilicet Spiritum sanctum, qui in columbe specie super Christum baptizatum spectabilem se prebuit: quales etiam nunc super baptisteria appense sunt quibusdam in locis. Super tumulos itidem martyrum columbas appendi olim mos erat. Unde fur quidam in ecclesia sancti Dionysii, »super sepulcrum sanctum calcare non metuens, dum columbam auream lancea querit elidere, elapsis pedibus ab utraque parte, quia turritus erat tumulus,  lancea in latere defixa, exanimis est inuentus,« apud Gregorium in lib. I de Gloria martyrum cap. 72. Simile prestabant Langobardi erga consanguineos suos, referente Paulo Warnefridi in lib. u cap. 34: »Si quis enim  aut in bello, aut quomodocunque 91 exstinctus fuisset, consanguinei sui intra sepulcra sua perticam figebant, in cuius summitate columbam ex ligno factam ponebant, que illuc uersa esset, ubi eorum dilectus obisset.« Ille itaque columbe, siue que in baptisteriis, siue que in tumulis appense, erant ad mysterium uel ad ornatum, non adasseruandum uiaticum, id est non ad repositorium, qualis erat illa Perpetui columba: que cum simpliciter columba ad repositorium appelletur, non de alia re quam de Eucaristia id interpretandum  est.

17. Unum restat scilicet de columbis altaribus appensis, que haud scio an omnes etiam Eucaristiam continebant. In libello supplicationis clericorum et monachorum Antiochie ad Ioannem patriarcham et ad synodum CP. sub Menna congregatam contra Seuerum Acephalorum antesignanum, grauiter expostulant illi, quod Seuerus neque ipsis sanctis altaribus pepercisset, neque sacris uasis: sed et »columbas aureas et argenteas, , in figuram Spiritus sancti super diuina lauacra et altaria appensas, una cum aliis sibi appropriauit, dicens non oportere in specie columbe Spiritum sanctum nominare,« tomo u Consiliorum pag. 159.  uerisimillimum est columbas illas, etiam que super altaria appense erant, ad hoc duntaxat fuisse institutas, nempe in figuram Spiritus sancti, , uti et illas, que super baptisteria pendebant.

18. Ad triplicem itaque usum institute erant eiusmodi columbe, nempe ad figuram seu mysterium, ad ornatum, et ad repositorium. Primi et secundi generis columbe erant in baptisteriis et in quibusdam altaribus; tertii uero generis alie passim ad continendam Eucaristiam diuinam.

19. Ad harum tamen imitationem columbe quedam etiam ad reponendas reliquias sacras facte sunt: quo in 92 genere erat illa ecclesie beate Marie Laudunensis, cuius meminit Hermannus monachus  in lib. III de Miraculis sancte Marie cap. 28, ubi de furto Anselmi cuiusdam, qui »cruces aureas et phylacteria confringens, inter cetera etiam auream columbam confregit, que pro lacte et capillis sancte Marie, ut ferebatur, introrsum reconditis, multum erat famosa et honorabilis. Unde et in maioribus festis super eius altare solebat appendi.« uerum non semper appense erant eiusmodi columbe super altare, sed ad breue tempus: neque primis seculis reliquias super altaria appendi religio ferebat. Neque forsan alibi uspiam inueniri possint eiusmodi columbe ad continendas reliquias: nec ob hoc singulare factum eleuari debet ex Perpetui testamento petita auctoritas ad probandum usum columbarum pro Eucaristie seu uiatici asseruatione.

 20. Eucaristie asseruate argumentum certius et exploratius legitur in canone 3 concilii II Turonensis, qui de compositione corporis Domini in altari inscribitur, his omnino uerbis expressus: Ut corpus Domini in altari, non in imaginario ordine, sed sub crucis titulo componatur. De hoc canone fusius egimus in libello de Azymo cap. 8. Sed quedam hic retractare iuuat. Tres sunt de explicando hoc canone Catholicorum sententie. Binius existimat hoc decreto prohiberi ne corpus Domini inter sacras imagines super altare poni solitas, sed potius collocetur sub ipsa cruce, que in meditullio ipsius altaris poni consueuit. Iacobus Sirmundus e contrario censet nichil aliud hoc canone uetari, quam ut panis in corpus Domini consecrandus non aliter pro cuiusque  arbitrio quam impressa cruce formetur. Tertia sententia est cuiusdam uiri doctissimi, hunc canonem intelligendum esse de componenda oblatione cum calice tempore sacrificii e regione 93 crucis in medio altari posite, non uero ad dexteram, aut ad sinistram e regione imaginum.

21. Ut sincere ac ingenue profitear quod sentio, premittendum est imaginario ordine hoc in canone nichil aliud significari, quam ordinem seu locum imaginum. Quo sensu imaginaria pictura dicitur ab Anastasio in uersione secundi concilii Niceni, et in libro primo Beati abbatis aduersus Elipandum imaginarie, id est secundum imaginem, et alia id genus non pauca. Deinde titulus crucis idem est ac crux ipsa, super  altare  olim erigi solita. Hoc sensu monachus Deruensis anonymus in libro de Miraculis sancti Bercarii abbatis, agens de extremo Hugonis cuiusdam artificis morbo: »In titulo crucis, ait, qui stabat ad pedes artificis decumbentis, subito uisus est illucescere globus ethereus,« in seculo nostro II, pag. 856, ubi titulus crucis indubie nichil aliud significat quam crucem ipsam, que ad pedes fidelium in extremis agentium apponi solet. Denique ex superioribus in memoriam reuocandum est, imagines sub prima stirpe regum nostrorum uix ac ne uix quidem altaribus fuisse appositas, sed parietibus utrimque altari adherentibus, ubi etiam uasa sacra, et libri ad missam necessarii in secretariis asseruabantur. His obseruatis, planissimus est premissi canonis sensus,  nempe ut corpus Domini non in secretariis cum uasis aut libris sacris, adeoque non inter imagines, sed sub cruce ipsa componatur, ita ut e cruce, que in summo ciborio, ita ut exposuimus, eminebat, penderet.

22. Non immoror refutandis aliis sententiis; nam prima imagines illis temporibus super altare positas fuisse supponit contra ueterum morem. Secunde et tertie auctores uolunt hoc in canone corpore Domini nichil aliud 94 significari quam uel confectionem panis eucaristici, qui cruce signandus sit, uel compositionem oblationis in altari tempore sacrificii, etiam ante consecrationem. Quod neutrum stare potest, cum apud scriptores ecclesiasticos corpus Domini semper significet Eucaristiam re uera consecratam, non uero panem conficiendum, uel etiam oblatum, ante consecrationem.

 23. Quidam existimant hoc canone caueri ne Eucaristia in turribus, ut fieri antea consueuerat, et quidem intra, armaria, asseruaretur, sed potius in ipso altari quales fuisse turres aiunt a Gregorio Turonensi antistite et a uenantio Fortunato memoratas. uerum in illis turribus non ipsum corpus Domini, sed ministerium Dominici corporis, ut Gregorius in lib. I de Gloria martyrum cap. 86 loquitur, id est uasa sacra, quemadmodum supra exposuimus, seruabatur. Attamen sanctus Odo abbas Cluniacensis in lib. II Collationum cap. 32, ubi hunc Gregorii locum refert, hoc nomine intelligit capsam cum corpore Domini. Sed haud scio an eius auctoritas decretoria censenda sit in re tam antiqua, que eius etatem trecentis  amplius annis precesserat.

24. Hanc Eucaristie cum sacra cruce in altari compositionem illustrat Paulini episcopi egregium carmen ad Seuerum.

Diuinum ueneranda tegunt altaria fedus,
   Compositisque sacra cum cruce martyribus.
Cuncta salutiferi ceunt insignia Christi:
   Crux, corpus, sanguis martyris, ipse Deus.
Id est, si bene hunc locum interpretor, crux in summo, corpus et sanguis, id est reliquie, martyris in imo, scilicet subtus altare; ipse Deus, hoc est ipsum Domini corpus in columba appensum in medio. Hic uero loquendi 95 modus, ipse Deus, indubitanter asserit ueram, non umbraticam Christi in Eucaristia presentiam, quam eodem fere modo exprimit Fortunatus  in lib. III carmine 23 ad Felicem Biturigensem episcopum in turrem eius:

Quam bene iuncta decent, sacrati ut corporis Agni
   Margaritum ingens aurea dona ferant!
Id est ut calix et patena ex auro, que in illa turre ex dono Felicis continebantur, sacrificii tempore pretiosam margaritam, scilicet ipsum corpus Domini cum sanguine, ferant.

25. Hec namque fuit semper Gallicane Ecclesie de sanctissimo Sacramento fides, cuius non alium testem magis illustrem ac certum afferre licet, quam Hilarium clarissimum Doctorem, cuius solemne effatum est: »De ueritate carnis et sanguinis non relictus est ambigendi locus,« ut ipse loquitur in lib. uIII de Trinitate. Eamdem fidem astruunt, ut initio huius libri uidimus, ueteres libri Missales Ecclesie Gallicane,  in quibus Christum precatur sacerdos, ut operante uirtute diuina, panem mutatum in carnem, poculum uersum in sanguinem, illum sumat in calice, qui de ipso fluxit ex latere. Et in alio: Corpus tuum pro nobis crucifixum edimus, et sanguinem sanctum tuum pro nobis effusum bibimus. Hec nostra, hec maiorum nostrorum fides, quam utinam fratres nostri auersi iam tandem uel sero agnoscant; neque nos amplius prouocent ad ficticiam illam nouationem, quam Paschasio Radberto auctore seculo IX contigisse criminantur. Ne pluribus hic morer, luculentum his testimoniis auctorem adducere sufficiat, nimirum Alcuinum Paschasio superiorem, cuius unius auctoritas, tam clara e manifesta, hanc controuersiam dirimere deberet. Is itaque in epistola 113 ad Paulinum Aquileiensem patriarcham  hec uerba habet, 96 litteris aureis inscribenda: »Ne queso obliuiscaris in tuis sanctis orationibus nomen amici tui Albini; sed in aliquo memorie gazophylacio reconde illud, et profer eo tempore opportuno, quo panem et uinum in substantiam corporis et sanguinis Christi consecraueris.« Qui tam perspicuis uerbis detrahit fidem, is non ueritatis, sed contentionis, sed erroris, sed schismatis amator est.

26. Ceterum ex asseruata Eucaristia soli communicabant in firmi, non sani, quibus uix unquam extra missam communio a sacerdote porrigebatur. Contrarius mos in ecclesia Ierosolymitana primum cepisse uidetur ex Humberto cardinale in responsione contra Grecorum calumnias, in hec uerba: »Ad hec si quid ex sancta et uenerabili Eucaristia in Ierosolymitanis  ecclesiis superfuerit, nec incendunt, nec in foueam mittunt; sed in pyxidem mundam recondunt;« et sequenti die communicant ex ea populum, quia quotidie communicant ibi: eo quod conueniunt illuc ex diuersis prouinciis Christiani, qui propter fidem et maximum amorem Fili Dei communicare ibi desiderant.« Hec longe probabilior est ratio, quam eorum qui passim id actitant sine delectu contra ueterem Ecclesie morem. Quo tempore id fieri ceperit in ecclesia Ierosolymitana, non est exploratum. Sane antiquissimum esse asseruande illis in partibus Eucaristie morem colligimus ex Cyrillo episcopo Alexandrino, qui in epistola ad Calosyrium arguit eos, qui mysticam benedictionem nichil ad sanctificationem  iuuare dicebant, si quid ex ea fieret reliqui in alium diem. Quos insanire ait Cyrillus. Neque enim alterari Christum, neque sanctum eius corpus immutari: sed benedictionis uim ac facultatem, et  uiuificantem gratiam, perpetuam in ipso existere.« Sed longius extra metas digredior, ad Gallicanum Lectionarium uenio.



DE LITURGIA GALLICANA LIBER SECUNDUS.

97 1. Absolutis iis que ad illustrandam ueterem Liturgiam Gallicanam necessario premittenda uidebantur, iam tandem aggredimur antiquum Gallicane Ecclesie Lectionarium, cuius examen in hunc locum remisimus. Repertum a nobis est in percelebri monasterio Luxouiensi, litteris Francogallicis seu Merouingicis ante annos mille scriptum, ut ipsa characterum forma demonstrat. Continet uero lectiones prophetiarum Epistolarum, et Euangeliorum per totum annum in missa, et in aliis maiorum solemnitatum officiis recitandas. Illud Gallicanum, tametsi auulsis aliquot primis foliis titulo destituitur, appellare non dubitamus, non solum quod in Gallia scriptum est ante receptum ordinem Gregorianum, sed quia lectiones habet prisco more Gallicano dispositas, nempe duas pro singulis fere missis, preter Euangelium. Preterea cum paucissima sanctorum festa contineat iste liber, unum ex illis assignat sancte Genouefe, cuius cultus apud exteros 98 in ea festorum raritate tanti non fuisset. Alia ritus Gallicam argumenta suis locis adnotabimus.

2. Lectionarii Codex antiquissimus, sed initio mutilus, incipit ab his Isaie uerbis, Neque predicens, neque audiens sermones uestros, etc., usque laudem eius in insulis nuntiabunt, que sunt in Isaie cap. XLI a uersu 26 ad uersum 12 capitis sequentis. Succedit alia lectio cum nota numerica 8 ad marginem ascripta. Hic numerus decurrit ad 12, pro numero totidem lectionum. Deinde in die Natali Domini noua numeri marginalis series deprehenditur, non pro singulis lectionibus, sed pro singulis festis: dies uero Natalis Domini numero 8 preditus est. Unde in illo Lectionario duplex numericus ordo distingui debet, preter numeros quaternionum margini inferiori appositos: unus, qui festis seriatim recensendis adhibetur: alter, qui aliquando lectionibus, ubi plures sunt, enumerandis, quod in Sabbati sancti lectionibus obseruatur, ubi totidem numeri, id est duodecim, pro totidem lectionibus adhibentur, uti et in uigilia Natalis Domini.

3. Hinc colligimus, in illo Lectionario septem, que initio ante Natale Domini desunt, numericas officiorum seu festorum dierum notas precessisse in foliis auulsis, cum dies Natalis Domini octauus sit. Sed quenam illa officia? Unum est de uigilia Natiuitatis: de aliis non ita facilis sane coniectura. Missale Mozarabum, cui Gallicanum accedere superius diximus, incipit a sex Dominicis Aduentus ante Natale Christi, et pro eis totidem assignat officia. Deinde in eodem quedam festa sanctorum subiiciuntur, Andree, Saturnini, Eulalie, Thome, Annuntiationis. Ante annos mille Aduentus nomen rariusculnm erat, tametsi res ipsa erat in usu, scilicet preparatio quedam in Ecclesia solemnis ad Natalem 99 Domini rite preueniendum. uerum non ita ratus ubique ac definitus, ut nunc, Dominicarum numerus.

4. In Ordinis Gelasiani libro II a numero 80 assignantur misse quinque de Aduentu Domini; in Ambrosiano sex, ut in Mozarabico: at in Gothico seu Gallicano, quod hic ex Thomasio exhibemus, tantum due, quas sequitur preparatio ad uesperam Natalis Domini, cui respondet Ordinis Ambrosiani missa de Exspectato, que de Exceptato in Editis appellatur. Eedem sunt in Gallicano due prime orationes pro ambabus missis, atque in Gelasiano pro duabus primis: prima quidem oratio non multum ei dissimilis, que modo in Dominica prima Aduentus recitari solet, secunda omnino eadem cum nostra Dominice secunde.

5. In homiliis Cesarii, aliisque ante seculum uII editis, nulla de Aduentu Domini, tanquam de singulari quadam instituta celebritate, homilia legitur: sed si qua occurrit, exhortatio est ad Christi Natiuitatem cum pietate preueniendam. In Homiliario Sanctigallensi, litteris maiusculis ab annis mille scripto, duo sermones habentur pro die Dominica ante Natale Domini, sed inscripti hoc modo: Dicendum seu Dictum ante Natale Domini, sine ulla mentione aduentus per totum illud corpus homiliarum, que per annum tunc legebantur, plereque ex Cesario episcopo Arelatensi. Certe neque concilia, neque regule illorum temporum, Cesarii, Aureliani, Ferreoli, Benedicti, ullam de Aduentus Domini uocabulo  mentionem faciunt. Ambrosio tamen hymnus de Aduentu Domini tribuitur in Hymnario Rome nuper impresso.

6. In quadam epistola, que sub Augustini nomine ad Bibianum Santonensem episcopum in Codice Carnutensis 100 sancti Petri monasterii, ante annos octingentos exarato, post Hieronymi quedam opera reperitur; nonnulla de Aduentu Domini leguntur, hic paucis delibanda. Auctor ait Bibiani rogatu se dirigere »Ordinem Hipponeregiensis ecclesie, qualiter diuina officia   totius anni opificium in lectionibus diuinis  incipientes  ordinem Aduentus Dominici a uIII Kalendas Octobris,  equinoctio autumnali: pro eo quod eadem die Ioannes precursor Domini a maioribus nostris traditur et angelo nuntiante conceptus, et Herodis funesti gladio trucidatus. Dignum namque est  ut ab eadem die usque ad Natiuitatem Christi, prophetarum organa tympanizando resultet Ecclesia. Sed quia sunt nonnulli qui Aduentum Domini a festiuitate beati Martini Turonensis urbis episcopi uidentur insipienter excolere, nos eos non reprehendamus, quia non omnes omnia possunt, et maxime cum Apostolus dicat: Unicuique sicut Deus diuisit mensuram fidei. Sed longe aliter est plenitudo ordinis et religionis nostre. Martinus etenim sanctus longe post Ascensionem Domini, uel post natiuitatem prodiit, uel post mortem discessit, quippe qui nostris temporibus prope fuit, quamuis in breui tempore fama sanctitatis et uirtutis illius totum mundum repleuit. Apud nos itaque ex eius solemnitate abstinentia a carnibus, uel coniugali copula filiis Ecclesie indicitur, ut ad Natiuitatem Domini securius communicent.« Ex hac epistola, supposititia quidem, sed tamen antiquissima, intelligimus, ante receptum in Gallia Ordinem Gregorianum non ita fixam ac ratam fuisse Dominici Aduentus celebrandi rationem: quam cum plereque Gallicane Ecclesie, forsan exemplo Turonensis, a festo sancti Martini inciperent; predicte epistole scriptor, quisquis ille fuit, altius repetendam uoluit, nempe a uIII Kal. Octobris: quo ex tempore 101 Prophetarum de Christo uaticinia in diuinis officiis recitari deberent. Atque ut sententiam suam aliis facilius approbaret, sub specioso sancti Augustini nomine confinxit epistolam, uulgauitque: quam ad calcem huiusce uoluminis integram referemus. Ceterum Gregorius Turonensis antistes religionem dierum, qui a festo sancti Martini ad Christi Natale interiacent, nobis suggerit in lib. de uitis Patrum cap. 15, ubi ait Senocum reclusum ad se uenisse, cui consilium dederit, ut ne perpetua se reclusione astringeret, sed tantum in Quadragesima, et in illis diebus, »qui inter depositionem sancti Martini ac dominici Natalis solemnitatem habentur.«

7. Ex his omnibus coniicio sex illas numericas notas pro totidem officiis, que in Lectionario nostro desiderari diximus, repetendas esse a festo sancti Martini: quo ex tempore apud Gallos religio Aduentus, id est preparatio ad Natale Domini, initium ducebat. Certe Missale Ambrosianum, anno 1560 editum, incipit a uigilia sancti Martini; ac recentius anni 1669 ab Aduentu. Itaque uerisimillimum est Lectionarium nostrum itidem incepisse a festo sancti Martini, in quem maior erat Gallorum, quam exterorum deuotio. Deinde forsan sequebatur officium de sancto Andrea; postea quedam officia pro Aduentu, de quo due misse habentur in Missali Gothicogallicano, fortasse repetende, quando res exigebat. Nam et misse dominicales post Pentecosten hoc modo repetende erant, siquidem unica in Lectionario nostro, sex in Missali Gothico, et sex in Mozarabico tantum assignantur. Quanta pietate Natale Domini preuenirent maiores nostri, docet canon 9 concilii Matisconensis primi, statuentis: Ut a feria sancti Martini usque ad Natale Domini, secunda, quarta, et sexta Sabbati, id est hebdomade, 102 ieiunetur, et sacrificia quadragesimali debeant ordine celebrari. Atque ob hanc causam ieiunium quatuor temporum in mense decimo institutum tradit Egbertus Eboracensis antistes in Dialogo, »nempe propter aduenientem uenerabilem solemnitatem Domini nostri Iesu Christi ut unusquisque fidelis preparet se ad communionem corporis et sanguinis Christi cum deuotione sumendam. Quod et gens Anglorum, inquit, semper in plena hebdomada ante Natale Domini consueuit,« scilicet ieiuniis, solitudini, et aliis piis operibus uacando. Hec de Aduentu Domini premittere opere pretium duximus ad supplendum ea que ex auulsis foliis in Lectionario nostro desunt, id est quaterniones omnino septem: siquidem primus e reliquis numero 8 notatur.

7. Quod attinet ad solemnitates et sanctorum festiuitates que in Gallia quondam celebrabantur, certus earum numerus ex Lectionario nostro ad amussim iniri non potest, tum quia pro locis hic numerus uariabat, tum quia Lectionarium integrum non habemus. Omnino he sunt que in eo assignantur: Natiuitas Domini, et festa sancti Stephani, sancti Ioannis Euangeliste, atque Innocentium, Circumcisio, festum sancte Genouefe, Epiphania, festiuitas sancte Marie, Cathedra sancti Petri, Pascha, Ascensio, Pentecostes, festiuitas sancti Ioannis Baptiste, festum apostolorum Petri et Pauli, Passio sancti Ioannis Baptiste, deinde commune martyrum et confessorum. Preter hec assignantur officia pro Dominicis tam post Epiphaniam, quam post Cathedram sancti Petri; deinde pro Quadragesima, et pro Dominicis post Pascha; pro triduo Rogationum, et pro Dominica post Pentecostem; denique misse quedam de Ecclesie dedicatione, ordinationibus ministrorum sacrorum, pro mortuis, pro itinerantibus, 103 decimis, et fructibus nouis. uideamus an in Gallia per id temporis hec fuerit festorum raritas et dispositio.

8. Maiores solemnitates ubique uniformi ritu obseruabantur, nempe Natiuitas Domini, Pascha, et Pentecostes; et tres alie minus precipue, Epiphania, Ascensio, et Natalis sancti Ioannis Baptiste: quas omnes enumerat concilium Agathense ineunte seculo uI celebratum. Concilium uero Aurelianense primum paulo post iisdem festis addit triduum Rogationum, qui dies non tam festi, quam penitentiales censendi sunt. Cathedram sancti Petri agnoscit eodem seculo concilium Turonense II. At plures festiuitates enumerat Perpetuus eiusdem urbis seculo u episcopus apud Gregorium sub finem libri X, ubi uigilias instituit aliquando in ecclesia , aliquando in basilicis. Hec uero festa sunt: Natalis Domini, Epiphania, Resurrectio, u Kal. Aprilis, et preter eam Pascha, quod mobile erat;  dies Ascensionis, dies Quinquagesimus, seu Pentecostes, que itidem in concilio Aurelianensi primo Quinquagesima uocatur; Natalis sancti Ioannis, ad hec Passio eiusdem; Natalis sanctorum Apostolorum Petri et Pauli, Natalis sancti Symphoriani, Natalis sancti Lidorii, Natalis sancti Martini, tum sancti Briccii, et Natalis sancti Hilarii. Ex his omnibus quatuor postreme, excepto die sancti Martini, non ubique Galliarum obseruabantur. In Augusto, quia quotidie misse Sanctorum erant tempore concilii II Turonensis, prandium habebant monachi, ex canone 17, nimirum ob ferias messiuas. Ad hec quoddam festi genus censebatur, cum misse indicte erant. Unde Gregorius, in lib. I de Gloria martyrum cap. 13, missarum festa appellat celebrationem misse, 104 quam episcopus uasatensis, urbe sua ab Hunnis obsessa, indixit pro liberatione populi sui. Porro singule ciuitates et ecclesie suos peculiares patronos singulari cultu uenerabantur. Insigniores e Gallicanis recenset Nicetius Treuirensis pontifex in epistola ad Chlodosindam reginam, nempe Martinum, Germanum, Hilarium, Lupum, Remigium, et Medardum, quos miraculis in dies clarescere affirmat. Ex his festum sancti Martini per omnes Galliarum ecclesias celebre erat, ut ex concilii Antissiodorensis canone 5, ex Gregorio Turonensi, et ex uita sancti Eligii intelligitur. Itaque non dubitem quin idem festum in Lectionario nostro locum habuerit in illis foliis que desiderantur.

9. Seculo uII non magnopere accreuit festorum in Gallia numerus. Scio multo plura numerari in quodam concilio Rhemensi, quod ex Codice ms. Maioris monasterii Binius eruit. uerum concilium istud longe recentius esse constat. Maioris est auctoritatis, et quidem certe, Kalendarium uetustissimum ab annis fere mille scriptum, quod habemus ex bibliotheca Corbeiensi, in quo notatur Xu Kal. Februarii Depositio sancte Marie uirginis. Deinde post aliqua, uIII Kal. Martii, Cathedra sancti Petri apostoli; uIII Kal. Aprilis, Passio Domini nostri Iesu Christi; Kalendis Maii, Natalis Philippi apostoli; X Kal. Iulii, Natalis sancti Iacobi apostoli, que duo fortasse notata erant ad memoriam, non ad festiuitatem indicendam; uIII Kal. Iulii, Natalis sancti Ioannis Baptiste; et III Kal., Passio sanctorum apostolorum Petri et Pauli. Hoc Kalendarium mutilum desinit in die 2 Augusti. Denique predictis festis, que ex conciliis superius retulimus, sanctus Bonifacius Moguntinus antistes addit Assumptionem sancte Marie, XuIII Kal. Septembris; Natiuitatem 105 eiusdem, uI Idus eiusdem mensis; et passionem sancti Andree, pridie Kal. Decembris, nulla sancti Iacobi, nec Cathedre sancti Petri mentione facta, ex Spicilegii tomo IX. Certum est tamen ex Gregorio episcopo Turonensi, Assumptionis Deipare festum antiquius esse, ut suo loco inferius ostendemus. Concilium Narbonense anni 589 sancit, ut quinta feria, nisi aliqua festiuitas in eam incidat, feriari et cessare non liceat, ob quorumdam Christianorum superstitiones qui ea die ab opere cessabant.

10. Hec sunt que de Lectionario Gallicano prefari duximus, fusiores obseruationes suis locis reseruantes. Animus erat primo Lectionarium integrum referre ob antiquam Scripture uersionem; sed postea sufficere uisum est uniuscuiusque lectionis initium ac finem indicare, exceptis nonnullis, que aliquando integra ob singulares causas adducemus. uersio hec in plerisque cum uulgata nostra conuenit, differt in nonnullis, de quibus alias.



ANTIQUISSIMUM LECTIONARIUM GALLICANUM CUM NOTIS ET OBSERuATIONIBUS.



[IN uIGILIIS NATALIS DOMINI.]


8. Lectio Esaie prophete.

106 Laudate, celi, quoniam [misericordiam] fecit Dominus: iubelate extrema terre, etc., usque Et salus mea non morabitur, ait Dominus Deus. 


9. Sermo sancti ac beatissimi Agustini episcopi de Natiuitate Domini nostri Iesu Christi.

Hodie, fratres carissimi, celi desuper rorauerunt: hodie aperta est terra, et genuit Saluatorem. Felix illa terra, que sine semine celestem seculo et mundo genuit Saluatorem, etc., usque Redimique non poterit mundus, nisi fuerit Christus occisus.


10. Lectio Esaie prophete

Hec dicit Dominus: Lauda sterilis que non paris; decanta laudem, et hinni que non pariebas, etc.,  usque Domus orationis uocabitur cunctis populis, ait Dominus. 


11. Lectio Malachi prophete.

Hec dicit Dominus: Ecce ego mittam angelum meum, qui preparabit uiam ante faciem meam, etc., usque Percutiam terram anathemate, ait Dominus Deus. 


12. Lectio sancti Euangelii secundum Iohannem.

In principio erat uerbum, et uerbum erat apud Deum, et Deus erat uerbum, etc., usque Plenum gratie et ueritatis. 



NOTAE ET OBSERuATIONES.

107 He duodecim lectiones indubie legebantur ad uigilias Natiuitatis Domini, quas modo Matutinas appellamus. Totidem lectiones prescribit Aurelianus  Arelatensis episcopus in regula sua. »In Natale Domini, inquit, et in Epiphania tertia hora surgite. Dicite unum Nocturnum, et facite sex missas  de Isaia propheta. Iterum dicite secundum nocturnum, et legantur alie sex de Euangelio.« Hic duo tantum nocturni. In hoc Lectionario lectio nona est ex sermone sancti Augustini, duodecima ex Euangelio Ioannis. Ad eum fere modum sanctus Benedictus in uigiliis, preter lectiones ex Scripturis tam ueteris quam Noui Testamenti, assignat »expositiones earum que a nominatissimis doctoribus orthodoxis et catholicis Patribus facte sunt,« in regule cap. 9, et in cap. 11 ad tertium nocturnum »quatuor lectiones de Nouo Testamento.« Porro omnes Lectionarii nostri lectiones, ut iam diximus cum uulgata uersione  in multis conueniunt, discrepant ab ea in paucis. In Mozarabico longe diuersa uersio. Sermo qui hic Augustino tribuitur, eius esse non uidetur, nec locum habet in noua editione, uti nec sequens de sancto Stephano.



uIII. LEGENDA IN DIE SANCTISSIMAE NATIuITATIS DOMINI, AD MISSAM.


Lectio Esaie prophete.

Tempore illo locutus est Dominus ad Achaz dicens, etc., usque Et elegere bonum. Deinde, Et dixit Dominus ad me, uoca nomen eius, Adcelera spolia detrahere, etc., usque Coram rege Assyriorum. Postea, Congregamini populi, et uincimini, etc., usque Nobiscum Deus. Tum, Paruulus enim natus est nobis etc., usque Zelus Domini exercituum faciet hoc.  

Danihel cum benedictione.


Epistula Pauli apostoli ad Hebreos.

Multifarie multisque modis, etc. usque Et anni tui non deficient. 


Lectio sancti Euangelii secundum Lucam.

108 Factum est autem in diebus illis, exiit edictum a Cesare Augusto, ut discriberetur uniuersus orbis, etc., usque Sicut dictum est ad illos. 



NOTAE ET OBSERuATIONES.

Hic post Prophetiam notatur Danihel cum benedictione. Huc spectat canon 13 concilii Iu Toletani, instituentis: Ut per omnes Hispanie Ecclesias uel Gallie, aliis male Gallicie, in omnium missarum solemnitate decantetur hymnus trium puerorum, et quidem  in pulpito, ut legunt Walafridus Strabus et Berno Augiensis, qui obseruant, hoc canticum apud Romanos non esse in usu, nisi »quater in anno,« nempe in Sabbatis Quatuor Temporum. Attamen in uulgato Missali Mozarabico rarius hoc canticum prescribitur, et primo quidem in Dominica prima Quadragesime post Prophetiam hoc modo: Dicit presbyter, Dominus sit semper uobiscum. R\ Et cum spiritu tuo. Deinde tractus, DANIEL PROPHETA: Tunc illi tres quasi ex uno ore hymnum canebant, et benedicebant Dominum de fornace dicentes. Postea incipit sacerdos, Benedictus es, Domine Deus patrum nostrorum, et admirabilis, et superaxaltatus in secula. Amen, etc. Hoc canticum in aliquibus differt ab eo quod Romanus Ordo prescribit  in Sabbatis Quatuor Temporum. Aliter in Lectionario nostro habetur in Sabbato sancto. Ex his intelligimus, lectionem ex Apostolo non continuo post Prophetiam lectam fuisse in Ordine Gallicano, quod fiebat seculo XI in Natiuitate Domini ex Micrologi cap. 52.

Preterea in hoc Ordine Gallicano unica missa in Natiuitate Domini assignatur, itidemque in Mozarabico et in Ambrosiano, apud Pamelium; secus in Gelasiano, Gregoriano, et in nouo Ambrosiano, in quibus tres misse ad ipsum diem habentur. Gregorius episcopus Turonensis unius misse meminit in cap. 8 de uitis Patrum, sub finem uite Nicetii episcopi Lugdunensis, ubi postquam egit de peractis uigiliis dominici Natalis: »Facta quoque hora tertia, inquit,  cum populus ad missarum solemnia conueniret, etc.« Confer alium eiusdem auctoris locum ex lib. II de Miraculis sancti Martini cap. 25. In libello Eldefonsi Hispanici episcopi, qui anno 855 scripsit, tres misse indicantur in Natali Domini Paschate, Pentecoste, et Transfiguratione.

Quod attinet ad tres missas, in Ordine Gelasiano et Gregoriano ad Natale Domini prescriptas, he pro numero stationum, que Rome ab 109 antiquis temporibus ipsa die a summo pontifice olim fiebant, institute sunt, non in eadem ecclesia, sed in diuersis; neque a singulis sacerdotibus, sed a pluribus celebrande, ut colligitur ex Ordine Romano, cuius hec uerba sunt: Prima die uigilie Natalis Domini hora nona canunt missam ad sanctam Mariam. Qua expleta,  canunt uespertinalem synaxim: deinde uadunt ad cibum. In crepusculo noctis intrat apostolicus ad uigiliam in prefatam ecclesiam. Tamen non cantant ibi Inuitatorium in Introitu: sed expletis uigiliis et Matutinis, sicut in Antiphonario continetur, ibidem canunt primam missam in nocte. Qua expleta, uadunt ad sanctam Anastasiam canere aliam missam de nocte. Hinc commemoratio sancte Anastasie in secunda missa. Deinde pergunt ad sanctum Petrum, ut ibi uigilias celebrent ab eo loco, ubi inuenerint psallere qui ibidem excubant. Ipsi enim intrant ad uigiliam solito tempore in processu noctis, et canunt Inuitatorium, et prosequuntur ordinem Antiphonarii. Unde etiam dupla officia in Romanorum Antiphonariis hac nocte describuntur. De hoc duplici officio lege sis Amalarii lib. de  Antiphonario cap. 15.

Ceterum in Mozarabico Prophetia ita incipit, Primo tempore alleuiata est terra Zabulon, etc. Epistola eadem est atque in Gallicano: Euangelium secundum Lucam, Factum est autem cum essent ibi, impleti sunt dies ut pareret, etc.



IX. LEGENDA IN NATALI SANCTI STEPHANI AD MATUTINUM.


Lectio Hierimie prophete.

Benedictus Domino uir qui confidit in Domino, etc., usque Et non paueam ego, ait Dominus Deus. 


Sermo sancti ac beatissimi Agustini episcopi de natale sancti Stephani.

Beatissimus primus et precipuus martyr Stephanus,  fratres carissimi, post apostulos ordinatus est, ante apostulos coronatus est, etc., usque Ad sanitatem pristinam reuocantur auxiliante Domino nostro.



X. LEGENDA IN NATALE SANCTI STEPHANI, AD MISSAM.


Lectio Actuum apostolorum.

110 In diebus autem illis crescente numero discipulorum, etc., usque Planctum magnum super illum. 


Lectio sancti Euangelii secundum Mattheum.

Tempore illo, accesserunt qui didrachma accipiebant ad Petrum, etc., usque Saluare quod perierat. 



NOTAE ET OBSERuATIONES.

Due prime lectiones, altera ex Ieremia propheta,  altera ex sermone sancti Augustini de beato Stephano, assignantur Ad Matutinum. Hoc nomine plerique ueterum in plurali numero utuntur ad significandam illam ecclesiastici officii partem quam Laudes appellamus, ducta appellatione a psalmis, que a laudis uocabulo incipiunt. Ita sancti Benedictus, Aurelianus, et Isidorus in regulis suis Matutinorum uocem usurpant: Cassianus in duplici sensu, nempe pro Laudibus, et pro officio Prime in singulari. At uocem hanc pro uigiliis nocturnis adhibet concilium Turonense II canone 18: In diebus festis ad Matutinum sex antiphone binis psalmis explicentur. Eodem in significatu Gregorius Turonensis antistes Matutinas non raro appellat, ut in lib. I de Miraculis sancti Martini cap. 33: »Mane autem facto, signo ad Matutinas commoto,  reuersi sumus dormitum.« Et in lib. de uitis Patrum cap. 8: »Quodam autem mane cum surrexisset ad Matutinas sanctus Nicetius, exspectatis duabus antiphonis ingressus est in sacrarium. Ubi dum resideret, diaconus responsorium Psalmum canere cepit.« Cur uero in Lectionario nostro aliquando uigiliarum aliquando Matutini uocabulum adhibeatur, illa discriminis causa esse uidetur, quod uigilie solemnioribus festis, in quibus prolixiores sacre excubie erant, Matutinum seu Matutine minus solemnibus, in quibus tardius surgebatur, melius conueniret. Sacerdotes tamen singulis diebus de nocte surgebant ad orationem, ut ex Gregorio aliisque inferius ostendemus in Disquisitione de Cursu Gallicano.

In missa natalis sancti Stephani nulla hic lectio  ex ueteri Testamento 111 epistole premittitur, neque in festo sancti Ioannis euangeliste nonnullisque aliis, fortasse ex communi officio desumenda. In Mozarabico nunquam pretermittitur. Et in festo quidem sancti Stephani lectio repetitur ex festo sancti Clementis, nempe ex libro Sapientie, Iustus si morte preoccupatus fuerit, etc. Epistola uero eadem est cum superiori, tantisper tamen prolixior. Euangelium ex Matthei cap. XXIII: Super cathedram Moysi, etc.



XI. LEGENDA IN FESTO SANCTI IOHANNIS, AD MISSAM.


Lectio Apocalypsis sancti Iohannis apostoli.

Tempore illo ego Iohannes uidi Agnum super montem Sion, etc., usque Mare et fontes aquarum. 


 Lectio sancti Euangelii secundum Marcum.

Diebus illis accesserunt ad Dominum Iesum Iacobus et Iohannes, filii Zebedei, dicentes: Magister, uolumus ut quodcumque petierimus, facias nobis, etc.  Auulsum est unum folium.



OBSERuATIO

Nulle hoc loco lectiones pro Matutinis, neque ulla ad missam lectio ex ueteri Testamento. In Missali Gothico inscribitur: Missa in natali Iacobi et Iohannis. In Mozarabico lectio ex Sapientia Salomonis: Sapientia iustum deduxit per uias rectas, etc., premittitur lectioni ex Epistola ad Thessalonicenses: Nolo uos ignorare de dormientibus, etc. Euangelium ex capite XXI Ioannis: Simon Ioannis, diligis me plus his, etc. In Lectionario nostro post auulsum folium  sequitur sermo quidam absque initio de Innocentibus, haud dubie ad Matutinum, quem titulum utique supplemus.



[XII. LEGENDA IN FESTO INFANTIUM, AD MATUTINUM.]


Sermo . . . . . . . . . . . . .

. . . . et non faciat, neque aliquis ex uobis, fratres dilectissimi, 112 future persecutionis metus moueat Antichristi imminentis aduentum sic terreatur, ut non euangelicis exortationibus et preceptis celestibus instructus, ad omnia inueniatur armatus, etc., usque Expectat Deus, expectant et angeli eius, expectat et Christus. Quanta est . . . dignitas et quanta est felicitas preside Deo congredi, et Christo iudice coronari.



XIII. LEGENDA IN NATALI INFANTIUM, AD MISSAM.


 Lectio Hierimie prophete.

Hec dicit Dominus: uox in excelso audita est lamentationis, fletus et luctus, etc., usque Miserans miserebor, ait Dominus Deus. .


Lectio Apocalypsis Iohannis Apostoli.

Tempore illo ego Iohannes uidi sub altare animas interfectorum, etc., usque Qui interficiendi sunt, sicut et illi. 


Lectio sancti Euangelii secundum Mattheum.

Tempore illo cum natus esset Dominus iehsu in Bethleem Iudee in diebus Herodis regis, etc.. usque Quoniam Nazareus uocabitur. 



OBSERuATIO.

Prophetia eadem in Mozarabico, ubi legitur, uox  in Rama, etc. Lectio secunda ex Epistola II beati Pauli ad Corinthios cap. I: Benedictus Deus et Pater Domini nostri Iesu Christi, etc. Euangelium ex Matthei capite XuIII: Oblati sunt Domino nostro Iesu Christo paruuli, etc.



XIu. LEGENDA IN CIRCUMCISIONE DOMINI, AD MATUTINUM.


Lectio Esaie prophete.

Hec dicit Dominus Redemtor tuus et formator tuus ex utero: Ego sum Dominus faciens omnia, etc., usque Ego 113 Dominus faciens omnia hec, ait Dominus Deus 



Xu. LEGENDA IN CIRCUMCISIONE DOMINI, AD MISSAM.


Lectio Esaie prophete.

Hec dicit Dominus: Audite uerbum Domini, principes  Sodomorum, etc., usque Et uenite et arguite me, dicit Dominus. 


Epistola Pauli apostoli ad Corinthios.

Carissimi, fugite ab idolorum cultura, ut prudentibus loquor, etc., usque Omnia in gloria Dei facite. 


Lectio sancti Euangelii secundum Lucam.

In illis diebus postquam consummati sunt dies octo, etc., usque Et gratia Dei erat in illo. 



OBSERuATIO.

Euangelium idem est in Mozarabico, at lectiones ex ueteri Testamento et ex Paulo diuerse. Mozarabici officii lectio prima ex Isaie cap. LXuIII: Audi me, Iacob et Isrel, quem ego uoco, etc. Secunda ex  Paulo ad Philippenses cap. III: Eadem uobis scribere mihi quidem non pigrum, etc. Lectionarii Epistola magis conuenit illis temporibus quibus superstitiones paganice Kalendis Ianuariis adhuc uigebant. In Gelasiano, Gregoriano, et plerisque aliis missa est altera hoc die Ad prohibendum ab idolis. Octaua diei hora de hac re missam celebrari precipit concilium II Turonense canone 17 preter priuatas litanias. Lege sis epistolam Zacarie pontificis ad Bonifacium, que est 132 inter Bonifacianas; et Menardum, a pag. 252.



XuI. LEGENDA IN FESTO SANCTAE GENOuEuAE uIRGINIS.


Epistola Pauli apostoli ad Romanos.

114 Fratres infelix ego homo, quis me liberauit de corpore mortis huius, etc., usque Non secundum carnem ambulamus, sed secundum Spiritum per Iesum  Christum Dominum nostrum. 


Lectio sancti Euangelii secundum Mattheum.

In illo tempore, dicebat Dominus iehsu discipulis suis parabulam hanc: Simile est regnum celorum decim uirginibus, etc., usque Nescitis diem neque horam. 



OBSERuATIONES.

Hic nichil de actis sancte Genouefe, que ab auctore quodam anonymo paulo post eius obitum scripta dicuntur. uaria eorum exempla circumferuntur. Interpolata sunt illa que ex peruetusto Codice inclyte basilice, in qua Genouefa monumentum habet, recens edita sunt. Auctor coniicit ex historiis ueterum tempus quo uirgo nata est, quod alias sibi non satis compertum  fatetur. uixit post scriptam a Gregorio Magno sancti Patris Benedicti uitam, quam speculum uocat bonorum monachorum, relato uiso de obitu beatissimi Germani Capuani episcopi. Sinceriora sunt que apud Bollandum exstent, quorum Scriptor relato miraculo de ampulla oleo celitus per beatam Genouefam repleta, subdit se »post ter senos ab obitu eius annos, cum ipsa ampulla oleum, quod in oratione eius creuerat, uidisse.« Quod totidem uerbis interpolator  commemorat. In Canone Codicis regii, qui Ordinem misse ex Gelasiano et Gregoriano mistum continet, in secunda sanctorum commemoratione post Agnetem et Anastasiam, fit mentio de Genouefa et Scholastica. In uetustissimo  Kalendario Corbeiensi superius laudato: III Nonas Ianuarii depositio sancte Genoueue.



XuII. LEGENDA IN DOMINICO POST CIRCUMCISIONEM DOMINI.


Lectio Ezechihel prophete.

115 Hec dicit Dominus: Fili hominis, hii sunt ritus altaris, in quacumque die fuerit fabricatum, etc., usque Impleuit gloria Domini domum Domini, dicit Dominus omnipotens. 


Epistola Pauli Apostoli ad Ephesios.

Benedictus Deus et Pater Domini nostri Iesu Christi, qui benedixit nos, etc., usque In laude glorie ipsius, qui est benedictus in secula. 


Legenda sancti Euangelii secundum Mattheum.

Tempore illo, obtulerunt turbe ad Dominum Iesum  hominem mutum demonium habentem, et eiecto demone locutus est mutus, etc., usque Curans omnem languorem et omnem infirmitatem. 



XuIII. LEGENDA IN uIGILIIS EPHIPHANIAE.


uita et passio sancti ac beatissimi Iuliani martyris.

Igitur beatissimus Iulianus ex nobili familia, inlustris erat in seculo, etc., usque ad finem, ut apud Bollandum ad 9 Ianuarii, ubi Acta Iuliani, Basilisse eius coniugis et sociorum martyrum referuntur. Post hec in Lectionario sequitur sermo quidam absque nomine auctoris, qui sermo supponit lectum Euangelium de adoratione magorum, ut ex hoc eius exordio apparet:

Audiuit nobiscum caritas uestra euangelista dicente:  Cum natus esset, inquid, Deus in Bethlem Iudeam in diebus Herodes regis . . . uenimus adorare eum. Felix illa ciuitas, fratres, cui ciuis natus est Deus! que singulare meritum ante aduentum Saluatoris accipiens, primo laudari meruit per prophetam, quam disceret quod sumebat, etc., usque Maluit uirtutibus disci, quam ante tempus occidi.



XIX. LEGENDA IN EPHIPHANIA, AD MISSAM.


Lectio Esaie prophete.

116 Hec dicit Dominus: Surge, inluminare Ierusalem, etc., usque Redemptor tuus fortis Iacob, ait Dominus Deus. 


Epistola Pauli apostoli ad Titum.

Carissime, apparuit gratia Dei Saluatoris, etc., usque Heredes simus secundum spem uite eterne  per Iesum Christum Dominum nostrum. 


Lectio sancti Euangelii secundum Mattheum.

Tempore illo, uenit Dominus iehsu in Cana Galilee in Iordane ad Iohannem, ut baptizaretur, etc.  Tum continue subiungitur: Et ipse iehsu erat incipiens quasi annorum triginta, ut putabatur filius Ioseph.  Postea consequenter: Et die tertio nuptie facte sunt in Cana Galilee: 



NOTAE ET OBSERuATIONES.

Mirari subit, cur Acta sanctorum Iuliani et Basilisse, qui Antiochie sub Diocletiano et Maximiano martyrium passi sunt, in ipsis Epiphanie uigiliis  lecta fuerint, maxime cum non die sexta, sed nona Ianuarii in Martyrologiis recenseantur. An uero tam longa historia in uigiliis illis, preter adiunctam homiliam integra legebantur? Fortasse breuiabantur ad nutum choro presidentis, eum ad modum quo Carolus Magnus, cum uigiliis interesset, finem Lectionum nutu seu sibilo significasse perhibetur a monacho Sanctigallensi. In Mozarabico celebris est etiam horum martyrum festiuitas, sed die sequenti post Epiphaniam, ut ex Illatione manifestum est.

In concilio Antissiodorensi anni 578 statutum est canone 2, Ut omnes presbyteri ante Epiphaniam missos suos dirigant, qui eis de principio Quadragesime nuntient, et in ipsa Epiphania ad populum indicent. Et in Libris Sacramentorum, puta Gelasiano, in lib. I num.  103, Consecratio sacre uirginis in Epiphania uel secunda feria Pasche, aut in apostolorum natalitio celebrari 117 dicitur. Quod decretum est Gelasii primi in epistola 9 ad episcopos Lucanie.

Obseruatione dignum est quod Euangelium pro festo Epiphanie ex tribus euangelistis contextum est, uti et passio in die sancto Parasceues ex quatuor. In uigiliis lectum fuerat ex dictis Euangelium ex Matthei cap. II de adoratione magorum, cuius etiam fit mentio in Missali Gothicogallicano. Itaque triplex Christi Domini manifestatio hac die etiam tunc recolebatur, nempe adoratio Christi per magos, eiusdem baptismus, et primum miraculum, quod contigit in nuptiis apud Canam Galilee. Tria hec a Paulino memorantur in natali 9 de sancto Felice,  ubi de Epiphania agit, eamque inter maiores solemnitates numerat. Mazarabes legunt Euangelium ex Matthei cap. II de adoratione magorum. Minutulum est, sed tamen non omittendum, quod in Lectionario Gallicano, itemque in Missali Gothico Ephiphania ubique scribitur, mendose quidem, sed ueteri more.



XX. DIE DOMINICO POST EPHIPHANIA.


Lectio Esaie prophete.

Tempore illo, ego Esaias uidi Dominum sedentem, etc., usque Conuertatur et sanem eum, dicit Dominus omnipotens. 


Epistola Pauli apostoli ad Corinthios.

Fratres, uidete uocationem uestram, etc., usque In Domino glorietur. 


Lectio sancti Euangelii secundum Lucam.

 Tempore illo, uenit Dominus iehsu Nazareth, ubi erat nutritus, etc., usque Que procedebant de ore ipsius. 



XXI. LEGENDA SECUNDA DOMINICA POST EPHIPHANIA.


Lectio Hierimie prophete.

Hec dicit Dominus Deus: Ecce ego auferam de loco isto in oculis uestris, et in diebus uestris uocem gaudii, etc., usque Quam dedi patribus eorum, ait Dominus Deus. 


Epistola Pauli apostoli ad Corinthios.

118. Nolo enim uos ignorare, fratres, quoniam patres nostri omnes sub nube fuerunt, etc., usque Ut possitis sustinere in Christo Iesu Domino nostro. 


 Lectio sancti Euangelii secundum Mattheum

Tempore illo, interrogauit Dominum Iesum unus ex Phariseis legis doctor temptans eum, etc., usque Qui se humiliat exaltabitur. 



XXII. LEGENDA IN FESTIuITATE SANCTAE MARIAE.


Epistola sancti Pauli apostoli ad Corinthios.

Fratres, de uirginibus preceptum Domini non habeo, etc., usque Quod et ego spiritum Dei habeam. 


Lectio sancti Euangelii secundum Lucam.

Tempore illo, exsurgens autem Maria in diebus illis abiit in montana, etc., usque Reuersa est in domum suam. 



NOTAE ET OBSERuATIONES.

 Primo conspectu erit forsan qui existimet hanc beatissime Deipare uirginis festiuitatem non aliam esse a Purificatione, quod et festorum series hic obseruata suadere uidetur. At certum est hoc loco significari ipsius depositionem seu assumptionem, quam Xu Kal. Februarii, id est die 18 Ianuarii, quondam celebratam fuisse antiquiora Martyrologia testantur. Hieronymianum uetus eri incisum: Xu Kal. Februarii depositio sancte Marie. Epternacense: Adsumptio sancte Marie. Lucense, quod Franciscus Maria Florentinus uulgauit, Xu Kal. Febr. depositio sancte ac gloriose beate Marie matris Domini nostri Iesu Christi. Quem in locum Florentinus de huius festi ad hanc diem institutione multis disserit, quam a Mauricio imperatore in mensem  Augustum, cum primitus in Ianuario celebraretur, translatam fuisse opinatur. In ueterrimo Kalendario nostro Corbeiensi, quod uix amplius uno post Mauricium seculo exaratum est, Xu Kal. Februarii depositio sancte Marie uirginis. Denique in perantiquo Floriacensi, 119 quod fuit quondam ecclesie Senonensis, eodem die notatur, iisdemque uerbis atque in Martyrologio Lucensi. His omnibus accedit quod in Missali Gothico statim post Epiphaniam habetur Missa in Adsumptione sancte Marie matris Domini nostri; qua in missa beate uirginis corpus de sepulcro translatum fuisse, nec resolutionem pertulisse memoratur. Denique  Gregorius Turonensis episcopus, in lib. I de Gloria martyrum cap. 9, ubi agit de basilica per Constantinum in honorem  beatissime uirginis constructa, »Huius festiuitas, sacra, inquit, mediante mense undecimo celebratur,« id est mense Ianuario. Quod de Gallia intelligendum esse sequentia manifestant, probantque hoc festum uigiliis preuentum, ac proinde celebre tunc fuisse: »Nam in oratorio Marciacensis domus Aruerni territorii, eius reliquie continentur. Adueniente uero hac festiuitate, ego ad celebrandas uigilias ad eum accessi.« Itaque per id tempus celebris in Gallia erat Assumptio beatissime uirginis in Ianuario, que festiuitas sancte Marie simpliciter a Gregorio, uti et in Lectionario nostro appellatur. Ceterum Augusto mense hoc festum ponitur in Libro Sacramentorum Gregorii Magni, quo auctore  Galli indubie illud in illum mensem transtulerunt a tempore Caroli Magni cum Ordinem Gregorianum susceperunt. Serius tamen apud laicos preceptum de obseruando hoc festo receptum est, ut constat tum ex Capitulari Caroli Magni in lib. I cap. 158 noue editionis, tum ex Annalibus Bertinianis ad annum 862, quo anno Hunfridus Morinorum episcopus id pro feriato haberi et celebrari mandauit. Lege Analectorum tomum in pag. 339.



XXIII. LEGENDA IN CATHEDRA SANCTI PETRI.


. . . . . . . . . . . . . . . . . Lectio Actuum apostolorum.

Tempore illo, misit Herodes rex manus, ut adfligeret quosdam de Ecclesia, etc., usque Quomodo Dominus eduxisset eum de carcere. 


 Lectio sancti Euangelii secundum Mattheum.

Tempore illo, uenit Dominus iehsu in partes Cesaree, etc., usque Erit solutum et in celis.  Deinde continenter: Post hec dicit Simoni Petro: Simon Iohannis diligis me plus his? etc., usque Qua morte clarificaturus esset Deum. 



NOTAE ET OBSERuATIONES

120. In ms.. Codice post titulum primum huius festi, auulsum est unum folium, quod lectionem primam ex ueteri Testamento continebat. Duplex modo Cathedre sancti Petri festum celebratur, alterum die 18 Ianuarii, cum Petrus Rome; alterum 22 Februarii, cum Antiochie primum sedisse creditur. Utrum  hoc loco intelligendum sit, questio est. Posteriori illud fauet, quod in ecclesiasticis quondam receptior fuerit hec festiuitas, uti Menardus noster probat in notis ad Gregorii Sacramentarium, in quo sola hec Cathedra locum habet, que Februario celebratur. Deinde in Missali Gothico seu Gothicogallicano, post Conuersionem sancti Pauli, cuius memoria fit uIII Kal. Februarii, subsequitur Missa in Cathedra sancti Petri apostoli, que quidem antecedere deberet, si de Cathedra Ianuarii hec missa esset intelligenda. Denique in concilio II Turonensi anni 567 canone 22 reprehenduntur ii, qui in festiuitate Cathedre domni Petri apostoli cibos mortuis offerebant, et post missas ad gentilium reuertebantur errores. Quod de Cathedra Februarii Menardus noster interpretatur: quo mense  apud gentiles Lupercalia in usu erant, quorum reliquias in Gallia damnant Patres predicti concilii Turonensis. Et tamen Gelasius papa I, qui primus apud Romanos impia hec sacra sustulit, asserit in epistola sua ad Andromachum senatorem, Lupercalia in Galliis nunquam obtinuisse. Ob causas predictas potius de Cathedra Februarii, quam de alia Lectionarium nostrum forsan interpretandum nonnullis uidebitur.

uerum his quedam maioris momenti aduersantur. Leuius est quod in Lectionario nostro festum Assumptionis Deipare proxime subsequitur Cathedra sancti Petri, que eodem die, hoc est Xu Kal. Februarii, in Martyrologiis Lucensi, Corbeiensi, aliisque nonnullis  notatur. Huius uero festi antiquitatem astruit hymnus de festo Cathedre Romane, qui hymnus in Hymnario, Rome anno superiori edito, tribuitur Paulino. Porro ut potius de Cathedra, que Ianuario recolitur, quam de altera Lectionarium nostrum interpreter, illud maxime me mouet, quod in eo numerentur Dominice tres post Cathedram sancti Petri ante Dominicam primam Quadragesime. Qui Dominicarum numerus a die 22 Februarii nunquam compleri potest, quantumuis Pascha ab equinoctio declinet. Adde in eodem Lectionario duas tantum Dominicas post Epiphaniam assignari, que non sufficerent, si alie tres a Cathedra Februarii numerarentur. Atqui apud Gallos peculiaris fuit Cathedre 121 sancti Petri in Ianuario memoria, ut discimus ex peruetusto  martyrologio Gellonensi, in quo hec uerba leguntur, ad propositum notatu digna: Xu Kal. Februarii secundum Gallos Cathedra sancti Petri apostoli. In alio Gellonensi, quod tempore Caroli Magni exaratum est, eodem die Cathedra sancti Petri apostoli, qua primo Rome sedit. At siue hec, siue altera intelligatur, nomine Cathedre sancti Petri sine adiuncto, potius Petri confessio et primatus, quam sedes Antiochena Romanaue honoratur, ut misse Gallicane hec collectio probat: Deus qui hodierna die beatum Petrum post te dedisti caput Ecclesie, cum te ille uere confessus sit, et ipse a te digne prelatus sit, etc. Et in Contestatione: Testis est dies hodierna beati Petri Cathedra episcopatus exposita, in qua fidei merito reuelationis mysterium, Filium Dei confitendo, prelatus  apostolos, pro apostolus uel apostolis, ordinatur. In cuius confessione est fundamentum Ecclesie, etc. His uerbis, ut iam dixi, potius Petri confessio et primatus, quam Antiochena uel Romana Cathedra designatur. Unde in ueterrimo Calendario nostro, litteris maiusculis scripto, unicum Cathedre festum exprimitur absque adiuncto in hunc modum. uIII Kal. Martii Cathedra sancti Petri. Consule Menardum et Frontonis Calendarium. Samson Dolensis Episcopus in beati Apostoli Cathedra ordinatus dicitur ab anonymo equali, qui eius uitam duobus libris scripsit: sed utra sit illa Cathedra, non liquet.



XXIu. DIE DOMINICO POST CATHEDRAM SANCTI PETRI.


Lectio Osee prophete.

 Hec dicit Dominus: Audite uerbum Domini filii Israhel, quia iudicium Domino cum habitatoribus terre, etc., usque Confundentur a sacrificiis suis, ait Dominus Deus. 


Epistola Pauli apostoli ad Galatas.

uos autem in libertatem uocati estis, etc., usque Sic adimplebitis legem Christi. 


Lectio sancti Euangelii secundum Mattheum.

In illo tempore, adsumpsit Dominus iehsu Petrum et Iacobum 122 et Iohannem fratrem eius, etc., usque Donec filius hominis a mortuis resurgat. 



XXu. SECUNDA DOMINICA POST CATHEDRAM SANCTI PETRI.


Lectio Hierimie prophete.

Tempore illo, factum est uerbum Domini ad Hierimiam, dicens: Hec dicit Dominus Deus exercituum, Deus Israhel: uade, et dic uiris Iuda et habitatoribus Hierusalem: Numquid non recipietis disciplinam . . . ut obediatis mihi, dicit Dominus. Ego autem locutus sum ad uos de mane consurgens . . . neque audistis me. Idcirco hec dicit Dominus exercituum, Deus Israhel: Ecce ego adduco super Iuda . . . et non responderunt mihi. Tolle uolumen libri, et scribe in eo . . . et propitius ero iniquitati et peccato eorum, ait Dominus Deus. 


 Epistola Pauli apostoli ad Ephesios.

Fratres, fornicatio et omnis immunditia aut auaritia nec nominetur in uobis, etc., usque Subiecti inuicem in timore Christi. 


Lectio sancti Euangelii secundum Lucam.

Diebus illis, ecce quidam legisperitus surrexit temptans Dominum Iesum, et dicens: Magister, quid faciendo uitam eternam possidebo? etc., usque uade et tu fac similiter. 



XXuI. TEBTIA DOMINICA POST CATHEDRAM SANCTI PETRI.


Lectio Esaie prophete.

Hec dicit Dominus: In tempore placito exaudiui te, etc., usque Redemptor tuus fortis Iacob, ait Dominus Deus. 


Epistola Pauli apostoli ad Colossenses.

Fratres, induite uos, sicut electi Dei, uiscera  misericordie, 123 etc., usque Gratias agentes Deo et Patri per ipsum, qui est benedictus in secula. 


Lectio sancti Euangelii secundum Lucam.

Tempore illo, factum est cum introisset Dominus iehsu in domum cuiusdam principis Phariseorum sabbato manducare panem, etc., usque Beatus qui manducabit panem in regno Dei. 



NOTAE ET OBSERuATIONES.

Singulare est quod superiores Dominice tres notentur post Cathedram sancti Petri. Nulla hic mentio de Dominicis Septuagesime, Sexagesime et Quinquagesime, neque de feria quarta Cinerum: neque etiam in Missali Gothico seu Gallicano. Sexagesima et Quinquagesima ante Pascha prohibentur in conciliis  Aurelianensibus I et Iu. Primum sic habet in canone 24: Id a sacerdotibus omnibus decretum est, ut ante Pasche solemnitatem, non Quinquagesima, sed Quadragesima teneatur. Et in Iu canone 2: Hoc etiam decernimus obseruandum, ut Quadragesima ab omnibus Ecclesiis equaliter teneatur; neque Quinquagesimam, aut Sexagesimam ante Pascha quilibet sacerdos presumat indicere. uerumtamen Cesarius, Arelatensis eo tempore antistes, in regule sue ad monachos cap. 22, a Domini Natale, »usque ante duas hebdomadas de Quadragesima, secunda, quarta, et sexta feria« ieiunium prescribit: »inde postea usque ad Pascha omni die, absque die Dominica.« Aurelianus uero, eiusdem Cesarii post Auxanium successor, in  sue item regule appendice, »Ab Epiphania, inquit, usque Pascha, quotidie ieiunandum absque maioribus festiuitatibus, Sabbato et Dominica.« Sed hec monachis erant, non uniuersim omnibus prescripta. In Missali Mozarabico Dominica Septuagesime non exstat, nec Sexagesime; at Dominica ante diem Cinerum Ad carnes tollendas appellatur, quam sequitur feria quarta Cinerum, forsan haud ex primaria institutione. In regula sancti Patris Benedicti nulla mentio de Septuagesima, et Alleluia usque ad Quadragesimam in officiis diuinis retinetur, uti etiam in Ordine Mozarabico. At in Gelasiano uulgato, misse pro Septuagesima, Sexagesima, et Quinquagesima habentur. Sexagesimam memorat Magister in regule sue cap. 28. Caput Quadragesime a Dominica prima,  non a feria quarta Cinerum olim incipiebat, etiam tempore Gregorii Magni. Argumenta hanc in rem uidesis apud Menardum.



XXuII. LEGENDA IN INICIUM QUADRAGINSIMAE.


Lectio Esaie prophete.

124 Hec dicit Dominus: Clama, ne cesses, quasi tuba exalta uocem tuam, etc., usque Os enim Domini loquutum est, ait Dominus Deus. .


Epistola Pauli apostoli ad Corinthios.

Ecce nunc tempus acceptabile, ecce nunc dies salutis, etc. Conuentio Christi . . . . ..



NOTAE ET OBSERuATIONES.

Consonat titulus Missalis Gothici seu Gallicani: Ordo misse in initium Quadragesime. Epistole huius finis et Euangelium consequens deest, quoniam  auulsus est unus quaternio, id est octo folia. Quaternio sequens incipit a fine Prophetie legende in Dominica Palmarum. Officium ferie sequentis preditum est numero 33. Cum uero superius officium Dominice prime in Quadragesima numerum 27 preferat, quinque numeros sequentes pro totidem consequentibus Quadragesime Dominicis desiderari intelligimus. Itaque nulla in Lectionario nostro singularia officia pro feriis Quadragesime assignata erant. Certe in Missali Gothico seu Gallicano septem duntaxat misse exstant per Quadragesimam usque ad missam in Cena Domini. Missa prima sic inscripta est: Ordo misse in initium Quadraginsime. Quatuor sequentes hoc modo: Item missa ieiunii, absque designatione Dominice. Sexta, Item missa in Quadraginsima.  Septima denique, Missa in symbuli traditione, de qua infra. In Missali Mozarabico due sunt misse, preter Dominicales, per singulas hebdomadas, nempe pro quibuslibet feriis quartis et sextis: alie ferie uacant.

Dominice prime in Quadragesima officium in eodem Mozarabico ita incipit: Ecce nunc tempus acceptabile, alleluia, ecce nunc dies salutis, alleluia. uersus. Dominus regnauit, decorem induit, induit Dominus fortitudinem, et precinxit se. Deinde precentor repetit, Ecce nunc dies salutis. Tum dicitur Gloria et honor Patri, et Filio, et Spiritui sancto in secula seculorum, amen. Post Gloria in excelsis et orationem, sequitur Lectio ex Prophetia Isaie cap. Lu:  Hec dicit Dominus: Audite audientes me, et comedite bonum, etc. 125 Deinde post canticum trium puerorum et psalmum, et post orationes pro penitentibus, subsequitur Lectio ex Epistola II ad Corinthios cap. u: Pro Christo legatione fungimur, etc., usque Tanquam nichil habentes, et omnia possidentes. Postmodum Euangelium ex Ioannis cap. Iu: Dominus noster iehsu Christus reliquit Iudeam, et abiit in Galileam, etc., usque Quia hic est uere Saluator mundi. In posterum Alleluia omittitur ad Pascha ex prescripto concilii Toletani Iu, can. 11.

In Missali Ambrosiano, cum quo uetus Gallicanum quamdam affinitatem habet, Dominica prima Quadragesime inscribitur De Samaritana; secunda De Abraham; tertia De ceco; quarta Lazari, propterea  quod Euangelia de his assignentur.

Seculo uI in Gallia non ita rati erant ieiuniorum Quadragesimalium dies. Aurelianus in regula sua Sabbatum, Dominicam, et maiores festiuitates a ieiunii lege eximit, ut superius uidimus. Faustinus, Regiensis  episcopus, quinque tantum per hebdomadam ieiunii dies admittit, inuehens in eos, qui »ueriti sunt, credo, inquit, ne quinque ieiuniis prolongatis, caro eos corpusque deficeret, et exiles ac tenues Quadragesime abstinentiam tolerare non possent.« Hec ille in sermone habito in Dominica ante Quadragesimam, cuius sermonis fragmentum Aeneas Parisiensis antistes refert in libro aduersus Grecos. Sic in ecclesia Mediolanensi, etiam in Quadragesima, Sabbatum a ieiunio  immune erat, preter Sabbatum sanctum. uerum concilium Aurelianense Iu, canone 2 ita decernit: Ut Quadragesima ab omnibus Ecclesiis equaliter teneatur, neque Quinquagesimam, aut Sexagesimam ante Pascha quilibet sacerdos presumat indicere. Quod nimirum faciebant hi qui Sabbatum a ieiunii religione eximebant. Tum subdunt Patres ad sanciendam Sabbati obseruationem: Sed neque per Sabbata, absque infirmitate, quisquam soluat Quadragesime ieiunium, nisi tantum die Dominico prandeat. Magister in regule sue cap. 53 ita uult in Dominicis Quadragesime pranderi, ut »tamen in sera penitus nichil cenent, ut una sit in ipsis diebus a die refectio.« Sed hec non sunt huius loci.

In Quadragesima non una erat de missis ferialibus  et quotidianis apud Latinos disciplina. In quibusdam quotidie, in aliis tantum certis diebus fiebat sacrificium, testante Augustino in epistola ad Ianuarium. In ecclesia Mediolanensi uidetur usus fuisse Sacrificii quotidiani. Insignis est in eam rem Ambrosii locus in sermone octauo super psalmum 126 CXuIII ad uersum 6: »Indictum est ieiunium; caue ne negligas. Et si te fames quotidianum cogit ad prandium, aut intemperantia declinat ieiunium, tamen celesti magis te seruato conuiuio. Non epule parate extorqueant, ut celestis sis uacuus sacramenti. Differ aliquantulum, non longe est finis diei. Imo plerique sunt eiusmodi dies, ut statim meridianis horis adueniendum sit in ecclesiam, canendi hymni, celebranda  oblatio.« Nempe diebus Dominicis et Sabbatis, quibus in ecclesia Mediolanensi relaxatio a ieiunio erat, ut nempe cena serotina in prandium uerteretur. »Tunc utique paratus assiste, ut ibi accipias munimentum, ut corpus edas Domini Iesu, in quo remissio est peccatorum; postulatio diuine reconciliationis et protectionis eterne . . . . Admonet etiam sacrificium uespertinum, ut nunquam Christum obliuiscaris. Non potes obliuisci, cum lectum ascendis, eius Domini, cui in occasu diei precem fuderis, qui esurientem te sui corporis epulis expleuerit.« Eadem sacrificia uespertina etiam in ecclesiis Gallicanis celebrari tunc mos erat, ut ex conciliis uasensi, Aurelianensi III, et ex Matisconensi primo probauimus in lib. I cap. 5.



[XXXII. LEGENDA IN DOMINICA PALMARUM.


Lectio Hierimie prophete.]

. . . . . . . . . . . . . . . . . . . . . . . . . . . . . . . et uir fratrem suum dicens: Cognuscite Dominum. Omnis enim cognuscent me a minimo eorum usque ad maximum, ait Dominus. Quia propitiabor iniquitati eorum, et peccati eorum non ero memor amplius. 


Epistola Pauli apostoli ad Hebreos.

Fratres, fide intellegemus aptata esse secula uerbo Dei, etc., usque Fortes facti sunt in bello. 


Lectio sancti Euangelii secundum Iohannem.

Diebus illis ante sex dies Pasche, uenit Dominus iehsu Bethaniam, ubi fuerat Lazarus mortuus, etc.,  usque Nisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert. 



NOTAE ET OBSERuATIONES.

127 In Missali Gothico septima Quadragesime missa inscribitur: Missa in Symbuli traditione. Tradebatur autem Symbolum competentibus in Dominica Palmarum, teste Isidoro in lib. de Officiis ecclesiasticis cap. 27: »Hoc die Symbolum competentibus traditur propter confinem Dominice Pasche solemnitatem: ut quia iam ad Dei gratiam percipiendam festinant, fidem quam confiteantur agnoscant. Eodem spectat canon 13 concilii Agathensis: Ut Symbolum ante octo dies Pasche competentibus predicetur. Et optime quidem Lectionarii nostri hac die lectiones Symboli traditioni conueniunt. Prophetia Ieremie:  Dabo legem meam in uisceribus eorum, et in corde eorum scribam eam . . . . . Omnes cognoscent me a minimo eorum usque ad maximum. Lectio ex epistola Pauli ad Hebreos, ubi multa preclare de fide. Euangelium Iohannis, in quo agitur de gentilibus, qui accesserunt ad Philippum, cupientes Iesum uidere. Eumdem diem Capitilauium a uulgo appellari tradit Isidorus, »quia tunc moris esset capita lauandi infantium qui ungendi sunt.« In Missali Ambrosiano Symbolum competentibus tradebatur Sabbato precedente. Nulla hoc die passio in Lectionario, nec feria tertia uel quarta sequente, sed tantum feria sexta. In Ordine quodam uetustissimo, quem in Germania reperimus, ad hanc Dominicam passio secundum  Mattheum prescribitur, rursus in Parasceue repetita; quarta uero feria passio secundum Lucam: Olim in Dominica Palmarum passio legebatur in maiori tantum sacro, non in priuatis missis.



XXXIII. LEGENDA IN AUTENTICA HEBDOMADA, FERIA II, AD MATUTINOS.


Lectio Danihel prophete.

Tempore illo, ego Danihel, cum orarem et confiterer peccata mea, et peccata populi mei Israhel, etc., usque Et usque ad consummationem et finem perseuerauit dissolatio. 



LEGENDA, FERIA III, AD MATUTINOS, IN AUTENTICA HEBDOMADA.


Lectio Hierimie prophete.

128 Hec dicit Dominus: Reuertatur unusquisque  a uia sua mala, etc., usque Animam pauperis de manu malorum, ait Dominus Deus.  Deinde consequenter: Seduxisti me, Domine, et seductus sum, etc. 



LEGENDA FERIA Iu, IN AUTENTICA HEBDOMADA, AD MATUTINOS.


Lectio Hierimie prophete.

Dixit Hierimias: Ego uir uidens paupertatem meam in uirga indignationis tue, etc., usque Ideo sperabo misericordie Domini, ait Dominus Deus. 



XXXIu. LEGENDA IN CENA DOMINI, AD MATUTINOS.


Lectio libri Exodi.

Tempore illo, mense tertio egressionis Israhel de terra Aegypti, in die hac uenerunt ad solitudinem Sinai, etc., usque Et ut terror illius esset in uobis,  et non peccaretis amplius. 


Lectio sancti Euangelii secundum Mattheum.

Diebus illis, dixit Dominus iehsu discipulis suis: Scitis quia post biduum Pascha fiet . . . . . tumultus fieret in populo . . . . . 



NOTAE ET OBSERuATIONES.

Numerus marginalis deest in tribus primis hebdomade sancte feriis, in quibus unica Lectio ad Matutinos, nulle ad missam assignantur. Nulla etiam missa his diebus exstat in Mozarabico, neque etiam in Gallicano. Hebdomada uocatur authentica, ut passim apud Amalarium, aliosque rerum ecclesiasticarum scriptores. Euangelium 129 ferie quinte mutilum est in Codice nostro, quoniam auulsus est unus quaternio,  in quo habebantur Lectiones ad missam Cene Domini, et ad Matutinos ferie sexte, ut colligimus ex uacuo duplici numero, et ex sequenti numero 37, qui in officio secunde hore ad oram Codicis apponitur. In triduo ante Pascha ad Matutinos non legebantur, ut modo, Ieremie Lamentationes, sed una lectio ex premissis; nec passio Christi Domini ante feriam sextam.

Dominice Cene festa uocat Gregorius in lib. uIII, cap. 43. Alii Natale calicis, quo titulo Auitus uiennensis pontifex sermonem habuit, cuius aliquot fragmenta uir cl. Iacobus Sirmundus uulgauit. Insigne est pre ceteris fragmentum tertium, in quo hec uerba: »Impleturus Redemptor noster sacramentum  carnis assumpte, sicut eternus et piissimus Pater, creatis a se redemptisque filiis spem indulte adoptionis aperiens, substantiamque nobis celestem ante diem sue mortis assignans, testamentum fecit, quo nos heredes ab his que largiebatur instituit, humana quidem comparatione, sed non humana necessitate: non amissurus quod filiis deputabat, sed habiturus magis filios cum hereditate quam scripserat. Testamentum hoc appellamus Testamentum Nouum: in quo exheredatis omnibus, solus heres instituitur populus Christianus. Non autem iuxta terrenum morem hereditas ista diuiditur, nec corruptibili distributione in plures dispersa tenuatur. Omnes recipit, omnes inuitat; nec de portione tenentum tollitur, quod aliis nascentibus deputetur.«  Et infra. »Agnoscamus nunc fideliter summam hereditatis indepte. Illud est uidelicet, quod cenantibus apostolis eterni libaminis ordinem consecrauit. Itaque uidemus, quod nichil nobis de substantie plenitudine minuit, qui quod pro nobis assumpsit, totum nobis reliquit. Alii heredibus suis sua tribuunt; ille semetipsum, id est carnem uel sanguinem corporis sui.« Aurea uerba, nec minus fide quam consolatione plena.



[XXXuI. LEGENDA AD MATUTINOS IN PARASCEuEN.


Euangelium Iohannis.]

. . . . . . . . . . . . . . . . . . . . . . . . . . . . . hominem. Deinde dicit ei unus ex seruis pontificis cognatus eius, cuius abscidit Petrus auriculam. Nonne ego te uidi in ortu cum illo? Et post pusillum  , accesserunt qui stabant, et dixerunt 130 Petro: uere et tu ex illis es, nam et loquilla tua manifestum te facit. Tunc cepit iurare et detestare, quia non nouisset hominem. Et continuo gallus cantauit. Et conuersus Dominus Ihesus respexit Petro . Et recordatus est Petrus uerbi Domini Iesu quod dixerat: Priusquam gallus cantet, ter me negabis. Et egressus foras fleuit amare .



XXXuII. LEGENDA AD SECUNDA IN PARASCEuEN.


Esaie prophete.

Ecce intellegit seruus meus, et exaltabitur, et eleuabitur, et sublimis erit, etc., usque Pro transgressoribus orauit. 



LEGENDA AD SECUNDA IN PARASCEuEN.


Euangelium Matthei.

 Mane autem facto, consilium inierunt omnes principes sacerdotum et seniores populi aduersus Dominum Iesum, ut eum morti traderent: et uinctum a Caipha adduxerunt eum, et tradiderunt Pontio Pylato presidi. Tunc uidens Iudas qui eum tradidit quod damnatus esset, penitentia ductus rettulit treginta argenteos principibus sacerdotum et senioribus, dicens: Peccaui tradens sanguinem iustum. At illi dixerunt: Quid ad nos? tu uideris. Et proiectis argenteis in templo, recessit; et abiens laqueo se suspendit. Principes autem sacerdotum acceptis argenteis dixerunt: Non licet eos mittere in corbanan, quia precium sanguinis est. Consilio autem inito, emerunt ex illis agrum figuli in sepultura  peregrinorum: propter hoc uocatus est ager ille Acheldemach, quod est, ager sanguinis, usque in hodiernum diem. Tunc impletum est quod dictum est per Hieremiam prophetam dicentem: Et acceperunt treginta argenteos, pretium adpreciati, quem adpreciauerunt a filiis Israhel, et dederunt eos in agrum figuli, sicut mihi Dominus constituit. iehsu autem stetit ante presidem, et interrogauit eum preses dicens: Tu es rex Iudeorum? Dicit ei Dominus iehsu: Tu dicis. Et cum accusaretur a principibus sacerdotum et senioribus, nichil respondit. Tunc dicit illi Pylatus: Non audis quanta aduersum te dicunt testimonia? Et non respondit ei ad illum uerbum, ita ut miraretur preses uehementer.

 131 Principes autem sacerdotum  non introierunt in preturio, ut non contaminarentur, sed manducarent pascha. Exiuit ergo Pylatus ad eos foras, et dixit: Quam accusationem affertis aduersus hominem hunc? Responderunt et dixerunt ei: Si non esset hic malefactor, non tibi tradidissemus eum. Dixit ergo eis Pylatus: Accipite eum uos, et secundum legem uestram iudicate eum. Dixerunt ergo ei Iudei: Nobis non licet interficere quenquam. Ut sermo Domini Ihesu impleretur quem dixit, significans qua morte esset moriturus. Introibit ergo iterum preturium Pylatus, et uocauit ad se Dominum Ihesum, et dixit ei: Tu es Rex Iudeorum? Et respondit ei Dominus Ihesus: A temetipso hoc dicis, an alii tibi dixerunt de me? Respondit Pylatus:  Numquid ego Iudeus sum? Gens tua et pontifices tradiderunt te mihi. Quid fecisti? Respondit Dominus Ihesus: Regnum meum non est de hoc mundo. Si de hoc mundo esset regnum meum, ministri mei utique decertarent, ut non traderer Iudeis: nunc autem regnum meum non est hinc. Dixit itaque ei Pylatus: Ergo rex es tu? Respondit Dominus Ihesus: Tu dicis, quia rex sum ego. Ego in hoc natus sum, et ad hoc ueni in mundum, ut testimonium perhibeam ueritati. Omnis qui est ex ueritate, audit uocem meam. Dicit ei Pylatus: Quid est ueritas? Et hec cum dixisset, iterum exiuit Pylatus foras ad Iudeos, et dixit eis: Ego nullam causam inuenio in homine isto.

At illi inualiscebant dicentes : Hunc inuenimus  subuertentem gentem nostram, et prohibentem tributa dare Cesari, et dicentem se Christum regem esse. Commouit populum, docens per uniuersam Iudeam, et incipiens a Galilea usque huc. Pylatus autem audiens Galileam, interrogauit si homo Galileus esset. Et ut cognouit quod de Herodes potestate esset, remisit eum ad Herodem, qui et ipse Hierosolymis erat in illis diebus. Herodes autem uiso Domino Ihesu, gauisus est ualde. Erat enim cupiens ex multo tempore uidire eum, eo quod audiret multa de illo, et sperabat signum aliquod uidire ab eo fieri. Interrogauit autem illum multis sermonibus: at ipse nichil respondebat illi. Stabant autem principes sacerdotum et scribe constanter  accusantes eum Spreuit autem illum Herodes cum exercito suo, et inlusit, et induta ueste alba, remisit ad Pylatum. Et facti sunt amici Herodes et Pylatus in ipsa die, nam antea inimici erant ad inuicem. Pylatus autem conuocatis principibus sacerdotum, et magistratibus 132 et plebe, dixit ad illos: Obtulistis mihi hunc hominem quasi auertentem populum et ecce ego coram uobis interrogans nullam causam inuenio in homine isto ex his, in quibus eum accusastis. Sed neque Herodes. Nam remisit eum ad nos: et ecce dignum morti nichil aptum est ei. Emendatum ergo illum dimittam. Per diem autem solemnem  consueuerat preses dimittere populo unum uinctum quem uoluissent. Habebant autem tunc uinctum insignem, qui dicebatur Barabbas. Qui propter  seditionem quandam factam in ciuitate , et humicidium, missus fuerat in carcerem. Congregatis ergo illis , dicit Pylatus: Quem uultis dimittam uobis, Barabban, an Ihesum qui dicitur Christus? Sciebat enim quod per inuidiam tradidissent eum. Sedente autem illo pro tribunali, misit ad illum uxor eius dicens: Nihil tibi et iusto illi, multa enim passa sum hodie per uisum propter eum. Principes autem sacerdotum et seniores persuaserunt populo ut peterent Barabban, Ihesum uero perderent. Respondens autem presis ait illis: Quem uultis uobis de duobus dimitti? At illi dixerunt! Barabban. Dicit illis Pylatus: Quid igitur faciam de hesu, qui dicitur Christus? Dicunt omnes: Crucifigatur. Ait illis tertio presis : Quid enim male fecit?  nullam causam mortis inuenio in eum. Corripiam ergo illum et dimittam. At illi magis clamabant dicentes: Crucifigatur . Et inualiscebant uoces eorum . uidens autem Pylatus quod nichil proficeret , sed magis tumultus fieret in populo, accepta aqua lauit manus, coram populo, dicens: Innocens ego sum a sanguine iusti huius. uos uideritis. Et respondens uniuersus populus dixit: Sanguis eius super nos, et super filios nostros. Tunc dimisit illis Barabban, Ihesum autem flagellatum tradidit eis, ut crucifigeretur.



XXXuIII. LEGENDA IPSA DIE AD TERCIA


Lectio Hierimie prophete.

Quid est quod dilectus meus in domo mea fecit  scelera multa? etc., usque Properate ad deuorandum. 



ITEM AD TERCIA.


Secundum Mattheum.

133 Milites presidis suscipientes Dominum Ihesum in pretorium, congregauerunt ad eum uniuersam cohortem, et exuentes eum uestimentis suis, induerunt eum loricam purpoream, et clamidem coccineam circumdederunt ei: et plectentes coronam de spinis, posuerunt super caput eius, et arundinem in dextera eius, et genu flexu ante eum inludebant ei dicentes: Haue, rex Iudeorum, et dabant ei palmas: et expuentes in eum, accipiebant harundinem, et percuciebant caput eius. Exiuit autem Pylatus foras , et dixit Iudeis: Ecce adduco eum  foras, ut cognuscatis, quia non inuenio in eo ullam causam. Exiit ergo Dominus Ihesus foras, habens spineam coronam, et purporeum uestimentum. Et dicit eis Pylatus: Ecce homo. Cum ergo uidissent eum pontifices et ministri, clamabant dicentes: Crucifige, crucifige. Dicit eis Pylatus: Accipite eum uos, et crucifigite: ego enim non inuenio in eo causam. Responderunt ei Iudei: Nos legem habemus, et secundum legem debet mori, quia filium Dei se fecit. Cum ergo audisset Pylatus hunc sermonem, magis timuit, et ingressus est preturium. Iterum dicit ad Dominum Ihesum: Unde es tu? Ihesus autem responsum non dedit ei. Dicit ergo ei Pylatus: Mihi non loqueris? nescis quia potestatem habeo crucifigere te; et potestatem habeo dimittere  te? Respondit Dominus Ihesus: Non haberes potestatem aduersus me ullam, nisi tibi esset datum desuper. Propterea qui tradit me tibi, maius peccatum habet. Et exinde querebat Pylatus dimittere eum. Iudei autem clamabant, dicentes: Si hunc dimittis, non es amicus Cesaris. Omnis qui se regem facit, contradicit Cesari. Pylatus ergo cum audisset hos sermones, iterum adduxit foras Dominum Ihesum, et sedit pro tribunali, et dicit Iudeis: Ecce rex uester. Illi autem clamabant: Tolle, tolle, crucifige eum. Dixit eis Pylatus: Regem uestrum crucifigam? Responderunt pontifices: Non habemus regem nisi Cesarem. Tunc ergo tradidit eis Dominum Ihesum ut crucifigeretur. Suscipientes autem Dominum Ihesum , exuerunt eum clamidem,  et induerunt eum uestimentis suis. Et eduxerunt eum baiolantem sibi crucem, ut crucifigerent eum . Erat autem hora tercia . Exeuntes autem  inuenirunt hominem Cyreneum 134 uenientem obuiam sibi, nomine Symonem. Hunc angariauerunt ut tolleret crucem eius: et portaret post Dominum Ihesum . Sequebatur autem illum multa turba populi et mulierum que plangebant, lamentabantur eum. Conuersus autem ad illas Dominus Ihesus dixit: Filie Hierusalem, nolite flere super me, sed super uos ipsas flete et super filios uestros: quoniam ecce uenient dies, in quibus dicent: Beate sterilis et uentris qui non genuerunt, et ubera que non lactauerunt. Tunc incipient dicere montebus: Cadete super nos, et collibus:  Operite nos, quia si in uiride ligno hec faciunt, in arido quid fiet? Ducebantur autem et alii duo nequam cum eo, ut interficerentur. Et uenerunt in locum qui dicitur Golgotha , quod est, Caluarie locus. Et dederunt ei uinum bibere cum felle mixtum: et cum gustasset, noluit bibere.



XXXIX. LEGENDA AD SEXTA IN PARASCEuEN.


Amos prophete.

Audite hoc qui conteretis pauperem, et deficere facitis egenos, etc., usque Neque sitim aque, sed audiendi uerbum Dei. 


Secundum Mattheum.

Postquam crucifixerunt Dominum Ihesum, diuiserunt sibi uestimenta eius sorte mittentes. Scribsit  autem titulum Pylatus , et posuit super crucem. Erat autem scribtum: iehsu Nazarenus rex Iudeorum. Hunc ergo titulum multi legerunt Iudeorum, quia prope ciuitatem erat locus ubi crucifixus est Dominus Ihesus. Et erat scriptum Hebraice, Grece, et Latine. Dicebant ergo Pylato pontifices Iudeorum: Noli scribere, Rex Iudeorum; sed quia ipse dixit, Rex sum Iudeorum. Respondit Pylatus: Quod scribsi, scribsi. Milites ergo cum crucifixissent Dominum Iesum, acceperunt uestimenta eius, et fecerunt quatuor partes, unicuique militi partem, et tonica. Erat autem tonica inconsutiles, desuper contexta per totum. Dixerunt ergo ad inuicem: Non scindamus eam, sed sorciamur de illa cuius sit, ut scribtura impleretur dicens: Partiti  sunt uestimenta mea sibi, et in uestem meam miserunt sortem. Et sedentes seruabant eum . Stabant autem iuxta crucem Domini Ihesu mater eius , et soror matris eius, 135 Maria Cleope et Maria Magdalene. Cum ergo uidisset Dominus Ihesus matrem, et discipulum stantem quem diligebat, dicit matri sue: Mulier ecce filius tuus. Deinde dicit discipulo: Ecce mater tua. Et ex illa hora accepit eam discipulus in sua. Tunc crucifixerunt cum eo duos latrones , unus a dextris et unus a sinistris: Medius autem Dominus Ihesus . Et adimpleta est scribtura que dicit: Et cum iniquis reputatus est . Ihesus autem dicebat: Pater dimitte illis, non enim sciunt quid faciunt . Pretereuntes autem blasphemabant  eum , mouentes capita sua et dicentes: uah! qui destruis templum Dei, et in triduo illum reedificas, salua temetipsum. Si filius Dei es, descende de cruce. Similiter et principes sacerdotum inludentes cum scribis et senioribus dicebant: Alios saluos fecit, se ipsum non potest saluum facere. Si rex Israhel est, descendat nunc de cruce, et credimus ei. Confidit in Deo, liberet nunc eum si uult: dixit enim, quia Dei Filius sum.

Idipsum autem  unus de his qui pendebant latronibus blasphemabat eum dicens: Si tu es Christus, saluum fac temet ipsum et nos. Respondens autem alter increpabat illum dicens: Miser, neque tu times Deum, quod in eadem damnatione es? Et nos quidem iuste, nam digna factis recipimus:  hic uero nichil mali gessit. Et dicebat ad Dominum Ihesum: Domine, memento mei, cum ueneris in regno tuo. Et dixit illi Dominus Ihesus: Amen dico tibi, quia hodie mecum eris in paradyso.



NOTAE ET OBSERuATIONES.

Die sancto Parasceues ad omnes horas prescribitur pars aliqua passionis Christi Domini, singulis horis conueniens, premissa ad singulas item horas Lectione ex ueteri Testamento. Excidit e Codice nostro pars officii ad Matutinos, id est prima lectio ex ueteri Testamento, cum initio secunde Lectionis ex Euangelio. Deest etiam ad Nonam magna pars lectionis ex Zacaria, et tota lectio ex Euangelio. Passionis autem series non legitur continue ex uno aliquo euangelista  sed ex omnibus simul in catene modum dispositis. Quam ob rem integram huc referre uisum est ad singulas horas. Non multum diuersus est ritus, qui prescribitur in uetustisimo Ordine Germanico, tomo Iu Analectorum pag. 495: In sexta feria Parasceues ad Tertiam legunt passionem Domini secundum Mattheum; ad Sextam secundum Marcum. Hora uero nona legunt lectionem de Osee propheta: sequitur 136 gradalis cum quinque uersiculis, Domine, audiui. Deinde Lectio de Exodo, et Tractus, Qui habitat in adiutorio. Post hec passio Domini secundum Iohannem sequatur.

Duplex  marginalis numerus deest ab officio Matutinorum pro Cena Domini ad officium Tertie pro Parasceue. Prior ex his aptandus uidetur officio  misse in Cena Domini; posterior ad Matutinos diei sequentis. Quippe Euangelium, quod ex Mattheo legitur ad Cenam Domini, existimo pertinere ad Matutinos, utpote quod agit de Christi comprehensione facta per Iudeos. Aliud Euangelium ad missam ex Euangelio Ioannis de Cena magis quadrat. Deinde si quod aliud officium numero marginali esset notandum pro die Paresceues post Matutinos, non aliud occurrit quam officium Prime, quod in hoc Lectionario nusquam comparet: tametsi aptissima eius assignandi occasio erat, presertim in triduo Rogationum, in quibus post officium ad Matutinos statim subditur officium ad Tertiam. Itaque officium Matutinorum assignatur pro hora Prime, cum hic subsequatur officium ad Secundam

 In Mozarabico in die Cene prescribitur Euangelium ex Luce cap. XXII, incipiendo a celebratione cene, et desinendo in lacrymas Petri: in quibus lacrymis desinit Lectionarii nostri officium ad Matutinos diei sequentis. Idem Mozarabicum die Parasceues assignat Euangelium ex Matthei cap. XXuII a uersu 1: Mane autem facto, insertis quibusdam uerbis ad rei geste ordinem signandum: Mane facto, cena pura quod est ante Sabbatum  concilium fecerunt summi sacerdotes et seniores populi de Iesu, ut interficerent eum, etc., usque ad finem capitis, signantes lapidem cum custodibus. Non alia passio hac die in Mazarabico.

In Africa tempore sancti Augustini unica legebatur passio, et quidem ex Mattheo. Sic enim habet ille in  sermone 232 noue editionis: »Passio autem, quia uno die legitur, non solet legi, nisi secundum Mattheum. uolueram aliquando ut per singulos annos secundum omnes Euangelistas etiam passio legeretur. Factum est. Non audierunt homines quod consueuerant, et perturbati sunt.« Patres concilii Toletani Iu, canone 6, nonnullas Ecclesias reprehendunt, ubi in die sexte ferie Passionis Domini, clausis basilicarum foribus, nec celebratur officium, nec passio Domini populis predicatur.

In hoc triduo aliquando facta est communio, non solum in monasteriis  sed etiam in aliis ecclesiis, teste Theodulfo episcopo Aurelianensi in Capitularis, articulo 41.  137 Hic ritus etiam prescriptus est in Sacramentario Gregoriano, in Cena quidem Domini et in Parasceue omnibus, in uigilia Pasche recens baptizatis. An uero hic mos in Galliis ante Gregorii Magni tempora seruaretur, non ita liquet. Id tamen colligitur ex regula Magistri in cap. 53, ubi de feria sexta Dominice Passionis, quam sine refectione transigi precipit. Sic autem subdit: »Sacramenta uero altaris in patena maiore uitrea finiantur: ut cum sexta feria Iudei ad passionem Christum quesierint, sit ipso die in mentibus nostris reclusus, ut Sabbato nobis per resurrectionem in nouo sacramento appareat. Iam qui sexta feria refecturi sunt, sine communione reficiant: ut agnoscatur iniuste refici sine Christo.« Ita Codex Corbeiensis. Cum ergo in penam percepti  cibi Magister abstinere a communione hac die iubeat; consequens est communionem iis qui totum diem ieiunabant impertitam fuisse. In Hispania tamen hec communio in die Parasceues et Sabbato sequenti non uidetur fuisse in usu tempore concilii Iu Toletani, hoc est seculo uII, ut colligitur ex uerbis canonis septimi, que premissa subsequuntur. Ideo, inquiunt Patres, oportet eodem die Parasceues mysterium crucis, quod ipse Dominus cunctis nuntiandum uoluit, predicari, atque indulgentiam criminum clara uoce omnem populum postulare: ut penitentie compunctione mundati, uenerabilem diem dominice resurrectionis, remissis iniquitatibus, suscipere mereamur; corporisque eius et sanguinis sacramentum mundi a peccatis sumamus. Iidem canone sequenti arguunt eos, qui ad  horam nonam ipsa die ieiunium soluunt, eosque a paschali communione remouent.



[XLI. LEGENDA IN SABBATO SANCTO.]

. . . . . . . . . . . . . . . . . . . . . . . . . . . inundauerunt terram anno sexcentesimo uite sue, etc., usque Odoratusque est Dominus odorem suauitatis. 


4. Lectio libri Genesis.

Tempore illo, temptauit Deus Abraham, et dixit ad eum: Abraham, etc., usque Abieruntque Bersabee simul, et habitauit ibi. 


5. Lectio libri Genesis.

138 Tempore illo, senuit Isaac, et caligauerunt oculi eius, etc., usque Soluam iugum eius de ceruicibus tuis. 


6. Lectio libri Exodi

 Tempore illo, dixit quoque Dominus ad Moysen et Aaron in terra Aegypti: Mensis iste uobis principium mensium, etc., usque Fecerunt omnes filii Israhel, sicut preceperat Dominus Moysi et Aaron. 


7. Lectio libri Exodi.

Tempore illo, armati ascenderunt filii Israhel de terra Aegypti, tulit quoque Moyses ossa Ioseph secum, etc., usque In castris super mare omnes . . . . . . . 

Exortatus es in uirtute tua, et in refrigerio sancto tuo. Audierunt gentes, et irate sunt: doloris comprehenderunt inhabitantes Philistym. Tunc festinauerunt ducis Edom et principes Moabitarum. Adprehendit  eos timor, fluxerunt omnes inhabitantes Chanaan. Decidat super eos timor et trimor magnitudinis brachii tui. Fiant tamquam lapis, donec transiat populus tuus Domine, usquedum pertranseat populus tuus hic quem liberasti. Inducens plantas eos in montem hereditatis tue, in preparata habitationis tue, quam preparasti Domine, sanctimonium tuum Domine quod preparauerunt manus tue. Domine tu regnas in eternum et in seculum seculi, et adhuc: quoniam intrauit equitatus Pharaonis cum curribus et ascensoribus in mare, et induxit. Dominus super eos aquas maris: filii autem Israhel abierunt per siccum per medio mare. Sumpsit autem Maria Prophetis, soror Aaron, tymphanum in manu: egresseque sunt omnes mulieres post eam cum tymphanis  et choris, quibus precinebat dicens: Cantemus Domino, gloriose enim magnificatus est, equum et ascensorem eius deiecit in mare. 


8. Lectio Ezechihel prophete.

Tempore illo, facta est super me manus Domini, et eduxit me 139 in spiritu Domini, et dimisit me in medio campi, etc., usque Et scietis quia ego Dominus loquutus sum et feci, ait Dominus Deus. 


9. Lectio Esaie prophete.

uisio Esaie filii Amos, quam uidit super Iudam et Hierusalem in diebus Ozie, etc., usque Ut puluis ascendet, ait Dominus Deus. 


10. Lectio libri Hiesum Naue.

Tempore illo, Iosue de nocte consurgens, mouit  castra, egredientesque de Setim, uenerunt ad Iordanem, etc., usque Ut et uos timeatis Dominum Deum uestrum omni tempore. 


11. Lectio Ione prophete.

Tempore illo, factum est uerbum Domini ad Ionam, filium Amathi, dicens: Surge, uade in Neniuen , etc., usque Et orauit Iona ad Dominum Deum suum de utero piscis, et dixit. Clamaui ad Dominum Deum meum, etc. Et dixit Dominus pisci, etc., usque Loquutus fuerat ut faceret eis, et non fecit, ait Dominus Deus.


12. Lectio Danihel prophete.

Anno octabo decimo Nabuchodonozor rex fecit statuam, etc., usque In conspectu tuo hodie ut placeat  tibi. . . . . . . . . . . . . . . . . . . . . . . Benedicite imber et ros Dominum. Benedicite omnes spiritus Dominum. Benedicite ignis et calor Dominum, hymnum dicite. Benedicite noctes et dies Dominum. Benedicite tenebre et lumen Domino. Benedicite frigus et estus Dominum, hymnum dicite. Benedicite pruina et niuis Dominum. Benedicite fulgura et nubis Dominum. Benedicite terra Dominum, hymnum dicite. Benedicite montes et colles Dominum. Benedicite omnia nascentia terre Dominum. Benedicite maria et flumina Dominum, hymnum dicite. 140 Benedicite fontes aquarum Dominum. Benedicite bylue et omnia que morantur in aquis Dominum. Benedicite omnes uolucris celi Dominum, hymnum dicite. Benedicite bestie et iumenta Dominum.  Benedicite Israhelite Dominum. Benedicite filii hominum Dominum, hymnum dicite. Benedicite Sacerdotes Domini Domino. Benedicite serui Domini Domino. Benedicite spiritus et anime iustorum Domino, hymnum dicite. Benedicite sancti et humiles corde Dominum. Benedicite Annanias, Azarias, Misahel Dominum. Benedicamus Patrem, et Filium, et Spiritum sanctum Dominum, hymnum dicamus, et superexaltemus eum in secula. Quia eripuit nos Deus in inferno, etc., usque Potestas eius in generationem et generationem. 


Epistola Pauli apostoli ad Romanos.

Fratres, an ignoratis, quia quicumque baptizati sumus, etc., usque uiuentes autem Deo in Christo Iesu Domino nostro. 


 Lectio sancti Euangelii secundum Mattheum.

uespere autem Sabbati, que luciscit in prima Sabbati, etc., usque Omnibus diebus usque ad consummationem seculi. 



NOTAE ET OBSERuATIONES.

Ab hoc officio Sabbati sancti inseritur altera numerorum marginalium in Lectionario series  ad designandas Lectiones. Ex duodecim lectionibus que legebantur ante missam in gratiam baptizandorum, tres prime desunt. Eedem ferme sunt in Mozarabico, nec multum differunt a modo usitatis in Missali Romano hodierno. Tria cantica inseruntur, nempe Mosis post septimam, Ione post undecimam, trium puerorum post duodecimam, ut fere in Mozarabico: nisi quod loco cantici Ione est  canticum Habacuc post Lectionem ex eodem propheta

In Mozarabico Lectionibus istis premittitur cerei benedictio, cuius formula diuersa est a Romana, que eadem est cum uetere Gallicana. Primo fit benedictio lucerne: que benedictio auctorem habet Isidorum, teste Elipando episcopo Toletano, qui ex eo hec uerba refert in 141 epistola ad Alcuinum. »Nam et ipsi canimus in uigilia Pasche, beato Isidoro dicente: Induit carnem, sed non exuit maiestatem; nostram substantiam expetens, sed propriam non relinquens.« Que totidem uerbis in Mozarabico leguntur ad benedictionem lucerne. Alia testimonia ibidem ex Missali Toletano profert idem Elipandus ad heresim suam confirmandam, quorum aliqua in  Mozarabico non exstant, nempe que ex missa in Cena Domini, et que ex feria tertia Pasche, itemque ex missa sancti Sperati, et que ex missa defunctorum. Alia quidem ab ipso prolata reperiuntur in isto Missali, ut quod habet ex feria quinta Pasche; at in Illatione eiusdem ferie loco adoptiui, in editis legitur assumpti; itemque in missa de Ascensione assumptionem, non  adoptionem. Has omnino emendationes suggesserunt in libro II aduersus Elipandum Leidradus, Nefridius, episcopi, et Benedictus abbas, seu potius Alcuinus duplicis istius libri scriptor.

Post benedictionem lucerne sequitur cerei benedictio post aliquas orationes, hoc modo incipiens:  uere, Domine, satis dignum et pulchrum est, in quantum nos munere tuo illustras, tibi semper gratias agere, apud quem est fons uite, in cuius lumine uidebimus lumen, etc. De benedictione lucerne et cerei exstat canon nonus concilii Iu Toletani: Lucerna et cereus in preuigiliis Pasche apud quasdam Ecclesias non benedicuntur; et cur a nobis benedicantur inquirunt. Propter gloriosum enim noctis ipsius sacramentum solemniter hec benedicimus, ut sacre resurrectionis Christi mysterium, quod tempore huius uotiue noctis aduenit, in benedictione sanctificati luminis accipiamus. Et quia hec obseruatio per multarum loca terrarum regionesque Hispanie in Ecclesiis commendatur, dignum est ut propter unitatem pacis in Gallicanis Ecclesiis conseruetur. Ubi quidam male Gallicanis legendum putant.  In Hispaniis antiquum esse benedicendi cerei morem, ex Prudentio nonnulli colligunt, cuius hymnum Ad incensum cerei paschalis compositum laudant. Et hunc quidem hymnum ad benedictionem cerei paschalis exhibet uetus Ordo Romanus, et Hymnarium antiquum, Rome anno superiore impressum. At quia hymnus iste, qui in Cathemerino quintus est, inscribitur in membraneis libris, Hymnus ad incensum lucerne, non cerei paschalis; hinc Sirmundus in notis ad Ennodium, et Menardus in Concordiam regularum inferunt, eumdem hymnum ad accendendas in Lucernario seu uesperis quotidianis lucernas compositum fuisse. In eadem sententia est Nicolaus Heinsius in noua Prudentii editione, 142 ubi cerei paschalis ritum Prudentii euo ignotum fuisse censet  colligi ex antiquitatibus ecclesiasticis. uerum lucerne uocabulum in titulo hymni non sufficit probando id quod hi uiri docti intendunt: quandoquidem in uigilia Pasche benedictio etiam lucerne fiebat, ex dictis. Deinde in illo hymno fit mentio de Christi Domini resurrectione, quod priori sententie confirmande quoddam robur addere potest. Sed alia ratio, quam Menardus noster affert, melius probat hymnum hunc de Lucernario quotidiano interpretandum, nempe ipse titulus libri Cathemerinôn, quo significantur ea que per diem aguntur. Idem suadet etiam libri ipsius ordo, in quo primus hymnus est Ad galli cantum, secundus Matutinus, tertius Ante cibum, quartus Post cibum, quintus Ad incensum lucerne, sextus Ante somnum. Ubi quintus de uesperis indubie intelligendus  est, in quibus solemni more in dies accendi lucernas tunc mos erat, ut recte Menardus ibidem probat, nimirum in caput 24 Concordie regularum, § 2. Neque tamen propterea tam nouus est cerei in uigiliis paschalibus benedicendi ritus, uti Heinsio uisum est: cum Ennodius, Ticinensis ante annum 520 episcopus, geminam cerei paschalis benedictionem scripserit.

In Missali item Gothicogallicano occurrit Benedictio cere beati Augustini episcopi, quam adhuc diaconus cum esset, edidit et cecinit, sub hoc exordio: Exsultet iam angelica turba celorum, etc., ut modo in usu habetur. In Mss. nonnullis, puta in Nouiomensi, aliisque, idem istius benedictionis titulus legitur; Augustinus  ipse in lib. Xu de Ciuitate Dei cap. 32 quosdam uersus refert, quos »in laude quadam cerei« scripsit, ut patet ex noua editione, ubi locus iste ex Mss. restitutus est a nostris. In utraque cerei benedictione Ennodius testatur, ex cereo benedicto decerptas a fidelibus fuisse particulas contra procellas. Inde Agnorum Dei cereorum origo.

Postea in predicto Missali Gothico subsequuntur uarie Collectiones seu orationes omnino duodecim cum totidem prefationibus, quarum singule post singulas lectiones premissas recitari debent. Una est pro spiritibus pausantium seu defunctorum. Deinde succedunt Orationes ad Christianum faciendum, ad fontes benedicendos, atque ad baptizandum, quas sequitur missa in uigiliis Pasche, cuius misse Epistolam  et Euangelium superius ex Lectionario indicauimus. Baptismi solemne tempus erat in uigiliis Pasche et Pentecostes, aliquando etiam in uigilia Natalis Domini, et in natali sancti Ioannis. Huic rei probande unus fere sufficit Gregorii locus ex lib. uIII, cap. 9, ubi Guntchramnus rex ita loquitur: »Germanus meus Chilpericus moriens dicitur 143 filium reliquisse, cuius nutritores matre deprecante petierunt, ut eum de sancto lauacro in Dominici Natalis solemnitate deberem excipere: et non uenerunt. Rogauerunt deinceps ut ad sanctum Pascha baptizaretur; sed nec tunc allatus est infans. Deprecati sunt autem tertio, ut ad festiuitatem sancti Ioannis exhiberetur; sed nec tunc uenit.« Childebertus uero, Sigeberti filius, »baptismum in die sancto Pentecostes  accepit,« ex eiusdem libri cap. 4. uerum Patres synodi Matisconensis, canone 3, conqueruntur, quod pene per singulos dies ac natales martyrum baptismus conferretur; ueteremque usum ad Pascha reuocant.



[XLII. LEGENDA IN DIE SANCTO PASCHAE, AD MISSAM.]


. . . . . . . . . . . . . . . . . . . . . . . . . . . Epistola Pauli apostoli ad Corinthios.

Notum autem uobis facio, fratres, Euangelium quod predicaui uobis, quod et accepistis, etc., usque Miserabiliores sumus omnibus hominibus. 


Lectio sancti Euangelii secundum Lucam.

Diebus illis, una Sabbati ualde diluculo uenerunt mulieres ad monumentum . . . . ipsum uero non uiderunt . . . . . 



NOTAE ET OBSERuATIONES.


Auulso uno item folio, deest prima Lectio ad missam, que lectio indubie erat ex Apocalypsi, sicut et alie sequentes, etiam in Mozarabico, in quo lectio prima in die Resurrectionis Domini sumitur ex principio Apocalypsis, secunda ex capite II Actuum apostolorum; Euangelium ex Ioannis cap. XX. Ex notis numericis apparet in Lectionario nostro nullas pro Dominica Pasche lectiones ad uigilias seu Matutinum assignatas fuisse; nec fortasse tempus istis uigiliis celebrandis reliquum esse poterat, cum omnia que superius de Sabbato sancto retulimus, in multam noctem protraherentur. Alia ratio est de monasteriis, in quibus baptismus non conferebatur. In Missali  Gelasiano notanda est rubrica de baptizatis: Postea si fuerit oblata, agende sunt misse, et communicat; sin autem, dabis ei tantum Sacramenta corporis et sanguinis Christi, dicens: Corpus Domini nostri 144 Iesu Christi sit tibi in uitam eternam. Ubi communio sub una specie Sacramenta corporis et sanguinis Christi appellatur. Qui locus notandus est ad probandam sub una specie communionem, et ad similes locos explicandos, ubi communio corporis et sanguinis Christi non raro pro una panis specie sumitur.

Preclarum exstat fragmentum ex sermone Auiti episcopi uiennensis, in die Pasche, ubi hec uerba Christi nomine ad apostolos: »Uniuersis igitur ferte que sumitis. Quod mense apposui, mundo transmisi.  Calix, quem uos gaudetis gustasse, cunctorum est.«



[XLIII. LEGENDA FERIA II PASCHAE, AD MISSAM.


Lectio Apocalypsis beati Ioannis apostoli.

. . . . . . . . . . . . . . . . . . . . . . . . . . . candidi tamquam lana alba, et tanquam nix, et oculi aius uelut flamma ignis, etc., usque Quod est in paradiso Dei mei. 


Lectio Actuum apostolorum.

Tempore illo, stans autem Petrus cum undecim, leuauit uocem suam, etc., usque Testificatus est, et exhortabatur eos. 


Lectio sancti Euangelii secundum Marcum.

In illo tempore, Maria autem Magdalene et Maria Ioseph aspiciebant, ubi poneretur Dominus iehsu, etc., usque Non crediderunt ei. 



NOTAE ET OBSERuATIONES.


Et hic auulsum est unum folium, deestque finis Euangelii quod legebatur in die Pasche, cum initio Lectionis ex Apocalypsi pro feria secunda. In Missali Gothico seu Gallicano hec missa ita inscribitur: Missa matutinalis per totam Pascha pro paruulis qui renati sunt.



XLIu. LEGENDA FERIA III PASCHAE.


Lectio Apocalypsis Iohannis apostoli.

145 Ego Iohannis fui in spiritu, et audiui uocem dicentem mihi: Angelo Zimirne ecclesie scribe, etc., usque Calcolum candidum, et in calcolo nomen nouum. .


Lectio sancti Euangelii secundum Marcum.

In illis diebus, duobus discipulis Domini Iesu ambulantibus ostensus est in alia effigie, etc., usque Sermonem confirmante sequentibus signis.  In Mozarabico Euangelium ex Luca de duobus discipulis euntibus in Emmaunta.



XLu. LEGENDA FERIA Iu PASCHAE.


Lectio Apocalypsis Iohannis apostoli.

Tempore illo ego Iohannis uidi in dexteram sedentis supra thronum librum, etc., usque Gloria et potestas in secula seculorum, amen. .


 Epistola Pauli apostoli ad Corinthios.

Fratres, primus homo de terra terrenus, etc., usque Labor uester non est inanis in Domino. 


Lectio sancti Euangelii secundum Iohannem.

Diebus illis, erat autem quidam languens Lazarus a Bethania, etc., usque Et uiderant que fecit, crediderunt in eum. 



NOTAE ET OBSERuATIONES.

146 In Mozarabico omnes prime Lectiones ad missam ex Apocalypsi, secunde ex Actibus apostolorum, a Pascha ad Ascensionem: in Lectionario nostro ita passim, non tamen semper. Concilii Toletani Iu canon 16 sub graui interminatione definit ut liber Apocalypsis a Pascha usque ad Pentecosten missarum  tempore in Ecclesiis predicetur.

In Africa tempore sancti Augustini quatuor euangeliste a die Paschatis legebantur, unus post alium: »Prima enim die lecta est resurrectio secundum Mattheum; alio die secundum Lucam; tertio secundum Marcum; quarto, id est, hesterno, secundum Ioannem.« Ita Augustinus in sermone 247 noue editionis, qui est 18 in diebus paschalibus. Paulo aliter euangelistarum ordo se habet in eiusdem sermone 232.



XLuI. LEGENDA FERIA u PASCHAE.


Lectio Apocalypsis Ioannis apostoli.

Tempore illo, ego Iohannis uidi, et ecce Agnus stabat super montem Sion, etc., usque Et mare et fontes aquarum. 


 Lectio Actuum apostolorum.

Tempore illo, Petrus et Iohannis ascendebant in templum, etc., usque Et conuertimini ut deleantur peccata uestra. 


Lectio sancti Euangelii secundum Iohannem.

Diebus illis, una Sabbati Maria Magdalene uenit mane cum adhuc tenebre essent, etc., usque Quia oporterit eum a mortuis eum resurgere. 



XLuII. LEGENDA FERIA uI PASCHAE.


Lectio Apocalypsis Iohannis apostoli.

Tempore illo, ego Iohannis audiui uocem de sede dicens, etc., usque In femore suo scribtum, Rex regum, et Dominus dominantium. 


Lectio Actuum apostolorum.

147 Tempore illo, exsurgens autem princeps sacerdotum,  et omnes qui cum illo erant, etc., usque Pro nomine Iesu Christi contumilia pati. 


Lectio sancti Euangelii secundum Iohannem.

Diebus illis, Maria stabat ad monumentum foris plorans, etc., usque uidi Dominum, et hec dixit mihi. 



XLuIII. LEGENDA DIE SABBATI PASCHAE.


Lectio Apocalypsis Iohannis apostoli.

Tempore illo, ego Iohannis uidi celum nouum et terram nouam, etc., usque Ardenti igni et solfore, quod est mors secunda. 


Epistola Pauli apostoli ad Corinthios.

Fratres, cottidie morior per uestram gloriam, etc.,  usque Nouissimus Adam in spiritum uiuificantem. 


Lectio sancti Euangelii secundum Iohannem.

In illo tempore, manifestauit se iterum Dominus iehsu discipulis suis, etc., usque Cum resurrexisset a mortuis. 



XLIX. LEGENDA CLAUSUM PASCHAE.


Lectio Esaie prophete.

Spiritus Domini super me, eo quod unxerit Deus me, etc., usque Letitia sempiterna erit eis, ait Dominus Deus. 


Epistola Pauli apostoli ad Corinthios.

Fratres, si autem Christus predicatur quod resurrexit a mortuis, etc., usque Ut sit Deus omnia in omnibus. 


 DANIHEL CUM BENEDICTIONE, SICUT PRIMO DIE SANCTO PASCHAE.


Lectio sancti Euangelii secundum Iohannem.

148 Diebus illis, cum esset sero die illo, una sabbatorum . . . . . nisi uidero . . . . . 



NOTAE ET OBSERuATIONES.

Concilium Matisconense II statuit canone 2, ut illis sanctissimis sex diebus, qui Pasche diem subsequuntur, nullus seruile opus audeat facere; sed omnes simul coadunati, hymnis paschalibus indulgentes, perseuerationis nostre presentiam quotidianis sacrificiis ostendamus, laudantes creatorem et regeneratorem nostrum uespere, mane et meridie. Auitus uiennensis episcopus in feria sexta Pasche sermonem habuit cuius fragmenta exstant. Dominica sequens Clausum Pasche hic appellatur, itemque in Missali Gothicogallicano.  Et sic fortasse legendum apud Gregorium in Historie lib. X cap. ultimo, ubi Clausum Pascha legitur.



LIII. LEGENDA DOMINICA Iu POST CLAUSUM PASCHAE.


. . . . . . . . . . . . . . . . . . . . . . . . . . . . . . . . . . Lectio sancti Euangelii secundum Lucam.

. . . . . . . . . . . . . . . . . Factum est autem ut moreretur mendicus, etc., usque Si quis ex mortuis resurrexerit credent. 



LIu. LEGENDA DOMINICA u POST CLAUSUM PASCHAE.


Lectio Actuum apostolorum.

Tempore illo, adprehendentes populi Paulum et Silam, etc., usque Igitur exeuntes ite cum pace. 


Lectio sancti Euangelii secundum Marcum.

Diebus illis, transiens Dominus iehsu de finibus Tyri, uenit per Sidonem, etc., usque Et surdos facit audire, et mutos loqui. 



NOTAE ET OBSERuATIONES.

149 In Missali Gothico post Clausum Pasche, nulla missa de Dominicis consequentibus notatur: sic uero in nostro Lectionario, in quo Dominice quinque numerantur ante Ascensionem, uti colligitur ex numericis notis; tametsi amisso uno quaternione desunt misse tres post Clausum Pasche, et media pars lectionum pro Dominica quarta. Mirum est in Dominica quinta nullam assignari lectionem ex Apocalypsi. In  Mozarabico sex Dominice post Pascha recensentur.



Lu. LECTIONES QUAE LEGENDAE SINT IN ROGATIONIS PRIMO DIE, AD MATUTINOS.


Lectio Danihel prophete.

Tempore illo, ego Danihel intellexi in libris numerum annorum, de quo factus est sermo Domini ad Hierimiam, etc., usque Super ciuitatem et super populum tuum. 


LEGENDA PRIMA DIE AD TERTIA IN LAETANUS.


Epistula sancti ac beati Iacobi apostoli.

Iacobus Dei et Domini nostri Iesu Christi seruus, etc., usque in finem, cum decem diuisionibus per litteram rubeam.


Lectio sancti ac beati Iacobi apostoli.

Tempore illo, cum ingressus fuisset Dominus iehsu in templo [imo in monte] ut doceret turbas, dicebat  illis: Nolite putare, quoniam ueni soluere legem, etc., usque Donec reddas nouissimum quadrantem. 


Lectio sancti Euangelii secundum Mattheum.

Petrus Apostolus Iesu Christi electis aduenis Ponti, etc., usque ad finem, exceptis tribus ultimis uersibus, diuisa in undecim partes.


LEGENDA EADEM DIE AD SEXTA


Epistola sancti ac beatissimi Petri apostoli.

150 Tempore illo, dicebat Dominus iehsu discipulis suis: Nolite iudicare, ut non iudicemini, etc., usque Hec est enim lex et prophete. 


Lectio sancti Euangelii secundum Mattheum.

Liber Tobith usque finem, postea Euangelium.


 LEGENDA AD NONA EODEM DIE IN ROGATIONIBUS.


Lectio sancti Euangelii secundum Mattheum.

Diebus illis, dixit Dominus iehsu turbis: Adtendite ne iustitiam uestram faciatis coram hominibus, etc., usque Sed libera nos a malo. 



LuI. LEGENDA DIE II IN ROGATIONIBUS, AD MATUTINOS.


Lectio Iohel prophete.

Hec dicit Dominus: Accingite uos, et plangite sacerdotes, etc., usque Et terribilis ualde, et quis sustinebit eum? 


LEGENDA EODEM DIE AD TERTIA.


Epistula sancti ac beatissimi Petri apostoli.

Simon Petrus seruus et Apostolus Iesu Christi his qui cequalem nobis sortiti sunt fidem, etc., usque  in finem secunde Petri.


Lectio sancti Euangelii secundum Mattheum.

Diebus illis stabat Dominus iehsu secus mare, et congregate sunt ad eum turbe multe, etc., usque Qui habet aures audiendi audiat. 


LEGENDA EODEM DIE AD SEXTA.


Epistula sancti ac beatissimi Iohannis apostoli.

Quod fuit ab inicio, quod audiuimus, quod uidimus oculis nostris, etc., usque in finem prime Iohannis.


Lectio sancti Euangelii secundum Lucam.

151 In illo tempore, dicebat Dominus iehsu turbis: uidete et cauete ab omni auaritia, etc., usque Et hec omnia adicientur uobis. 


 LEGENDA AD NONA EODEM DIE IN ROGATIONIBUS

Liber Iudith usque finem, postea Euangelium.


Lectio sancti Euangelii secundum Mattheum.

Diebus illis dixit Dominus iehsu turbis: Audistis quia dictum est, Quicumque dimiserit uxorem suam, det illi libellum repudii, etc., usque Sicut et Pater uester celestis perfectus est. 



LuII. LEGENDA DIE III IN ROGATIONIBUS AD MATUTINUM.


Lectio Osee prophete.

Hec dicit Dominus: Audite hoc, sacerdotes, et adtendite, domus Israhel, etc., usque Scientiam Dei plusquam holocausta, ait Dominus Deus. 


LEGENDA EODEM DIE AD TERCIA.


Epistula sancti ac beatissimi Iohannis apostoli.

Senior Electe domine, et natis eius, quos ego diligo  in ueritate, etc., usque Communicat operibus illius malignis. Deinde consequenter epistola Iohannis tertia sine titulo: Senior Gaio carissimo, quem ego diligo in ueritate, etc., usque Quoniam testimonium nostrum uerum est, omissis uersibus 13 et 14.


Lectio sancti Euangelii secundum Mattheum.

In illo tempore relicta Dominus iehsu ciuitate Nazareth, uenit et habitauit in Capharnaum maritimam, etc.  Tum consequenter: uenite ad me omnes qui laboratis, etc.  et onus meum leue.


LEGENDA EODEM DIE AD SEXTA.


Epistula sancti ac beatissimi Iude apostoli.

152 Iudas Iesu Christi seruus, frater autem Iacobi,  etc., usque in finem.


Lectio sancti Euangelii secundum Mattheum.

In illo tempore loquutus est Dominus iehsu ad principes sacerdotum et ad Phariseus parabolam hanc: Homo habebat duos filios, etc., usque Postea ut crederetis ei. 


LEGENDA AD NONA EODEM DIE IN ROGATIONIBUS.

Liber Hester usque finem, postea Euangelium.


Lectio sancti Euangelii secundum Mattheum.

Diebus illis, dixit Dominus iehsu discipulis: Si enim dimiseritis hominibus peccata eorum, etc., usque Et omnia hec adicientur uobis. 



NOTAE ET OBSERuATIONES.

Quod in una uiennensi ecclesia ex singulari occasione instituit Mamertus episcopus seculo u, qui,  dum urbs hec insolitis terre motibus quateretur, »appropinquante Ascensione, indixit populis ieiunium, instituit orandi modum, edendi seriem, erogandi liberalem dispensationem,« quod, inquam, sanctus pontifex ex hac peculiari causa indixit, »cessantibus exinde terroribus, per cunctas prouincias dispersa facti fama cunctos sacerdotes imitari commonuit, quod sacerdos fecit ex fide,« ait Gregorius in Historia lib. II cap. 34. Idem in lib. IX cap. 6 modum tradit quo Rogationes ille celebrarentur: nempe ut »procedens pontifex cum populo suo, loca sancta circumiret.« Rogationes ille alio nomine Litanie dicte sunt, quo uocabulo Fortunatus utitur in uita sancti Germani Parisiorum episcopi cap. 33, ubi  quedam mulier, »dum tempore Litaniarum pre cecatis oculis non posset ire cum populo, audiens chorum psallentium, cum lacrymis domni Germani implorat auxilium.« Tertia die, recepto lumine, »mulier clarescente die ad missam cum populo progreditur in processu.« An Litanie dicte sint ex eo quod sanctorum nomina in eis frequentarentur, an uero huiusmodi preces 153 ex illis supplicationibus Litaniarum nomen acceperint, parum interest. Illud ex Gregorii lib. X cap. 1 constat, in illis supplicationibus, quas Gregorius alter seu Magnus Rome instituit ad pestem depellendam, Kyrie eleison, quod Litaniarum nostrarum initium est, per plateas urbis cantatum fuisse.

Sed non in solis precibus aut ieiunio consistebat  Gallorum pietas in triduo Rogationum; multum etiam impendebatur lectioni sacrarum Scripturarum; illarum maxime que ad commendandam orationem et eleemosynam pertinent. Harum autem lectionum modum discimus ex nostro Lectionario, in quo omnes accurate referuntur, ut modo uidimus. Optandum esset ut pius hic ritus saltem ex parte restitueretur, ubi hactenus perseuerat in ecclesia Mediolanensi in triduo Litaniarum, que post Ascensionem Domini celebrantur. Quod quia non omnibus notum est, id paucis exponere iuuat ex libello singulari, cuius hic titulus est: Litanie maiores et triduane solemnes ritu Ambrosiano; a sancto Carolo cardinale tit. sancte Praxedis archiepiscopo edite, nunc denuo recognite, Mediolani anno 1667. Ita uero he Litanie procedunt.

 Primo die harum Litaniarum triduanarum, que proximis post Ascensionem Domini feriis secunda, tertia, et quarta celebrantur, clero et populo in metropolitanam ecclesiam congregato, archiepiscopus uel penitentiarius cinerem ex oliuarum ramis factum benedicit; deinde singulorum capitibus imponit, dicens: Memento, homo, quia cinis es, et in cinerem reuerteris. Respondet accipiens: Memor ero. Deinde proceditur ad basilicam sancti Simpliciani, ubi dictis Litaniis et oratione, subditur Dominus uobiscum. Tum lector maior secundicerius recitat Lectionem ex Iele propheta: Hec dicit Dominus Deus: Conuertimini ad me in toto corde uestro, etc. Et post responsorium, quod primus notarius precinit, primus  diaconus ordinarius, premisso Dominus uobiscum, recitat Euangelium ex Mattheo: Nolite putare, quoniam ueni soluere legem, etc. Idem fit pro portione per duodecim ipsa die ecclesias, in quibus eodem ordine diuerse ex Scriptura lectiones fiunt

Secunda die item fit processio per nouem ecclesias, in quibus singulis singule due leguntur Lectiones, una passim ex ueteri Testamento, altera ex Euangelio. In ecclesia septima, que est sancti Nazarii, diaconus ante lectionem Euangelii elata uoce ait: Parcite fabulis. Custos etiam: Silentium habete. Alter uero respondet: Habete silentium. Tum legitur Euangelium ex Luca. Accessit ad Dominum Iesum quidam 154 Princeps, et interrogauit eum dicens:  Magister bone, quid faciens uitam eternam possidebo? etc.

Tertia die, supplicatio instituitur per undecim ecclesias; et in quinta, que est ad sanctum Laurentium, dicitur item a diacono: Parcite fabulis, et reliqua ut supra; postea Euangelium secundum Lucam, Homo quidam habuit duos filios, etc. Hec non parum conducunt ad illustrandum Lectionarium nostrum Gallicanum.

Aliis etiam diebus fiebant in Galliis eiusmodi supplicationes, in Epiphania, Ascensione, et prima die Nouembris. De Epiphania testis est Gregorius in Historie lib. u cap. 4: »Interim aduenit dies sanctus Epiphanie, et hic  magis ac magis torqueri cepit. Denique cum psallentes de ecclesia  egressi ab basilicam  properarent, hic post crucem, precedentibus signis, equo superpositus ferebatur,« Itaque in illis supplicationibus preferebantur crux et signa, uti etiam nunc, id est uexilla. Idem Gregorius de Ascensione in libri item u cap. 11: »Die autem beato, inquit, quo Dominus ad celos post redemptum hominem ascendit gloriosus, cum sacerdos  de ecclesia ad basilicam psallendo procederet,« etc. Ex his colligimus in Gallicanis olim ecclesiis moris fuisse ut similes supplicationes in maioribus testis, ut modo, fierent. Alias Litanias indixit concilium Lugdunense II canone 6: Ut in prima hebdomada noni mensis, hoc est ante diem Dominicam,  que primo in ipso mense illuxerit, Litanie, sicut ante Ascensionem Domini sancti Patres fieri decreuerunt, deinceps ab omnibus ecclesiis seu parochiis celebrentur. Ita statutum anno 567. Denique sanctus Gallus Aruernorum antistes, cum »lues inguinaria  per diuersas  regiones deseuiret, Rogationes illas instituit, ut media Quadragesima, psallendo ad basilicam beati Iuliani martyris itinere pedestri uenirent. Sunt autem in hoc itinere quasi stadia 360.« Apud Gregorium in Historie lib. Iu cap. 5. Idem in lib. de uitis Patrum, cap. 6, mentionem facit de Rogationibus illis »que quotannis ubique in Paschate fiunt.« Sed hic Paschatis nomine intelligendum est tempus illud quod a Resurrectione ad Ascensionem, imo et Pentecosten excurrit. Nescio  an de his Rogationibus intelligendus sit Gennadii locus ex cap. 99 de Scriptoribus ecclesiasticis, ubi de Honorato Massiliensi episcopo etiam tunc superstite agens. »Litanias, inquit, ad inclinandam Dei clementiam cum plebe sibi credita pro uiribus agit.« Auitus uiennensis in illo triduo 155 totidem sermones habuit; ex quibus unus integer, aliorum uero duorum fragmenta exstant. De Litaniis contra barbarorum incursiones indicendis, simulque de moribus corrigendis exstat insignis Gregorii Magni epistola, nempe 45 lib. IX.



LuIII. LEGENDA IN ASCENSIONE DOMINI NOSTRI IESU CHRISTI.


Lectio Actuum apostolorum.

Primum quidem sermonem feci de omnibus, o  Theophile, etc., usque Quemadmodum uidistis eum euntem in celum. .


Epistola Pauli apostoli ad Ephesios.

Fratres, obsecro uos ego uinctus in Domino, etc., usque In mensuram etatis plenitudinis Christi. .


Lectio sancti Euangelii secundum Iohannem.

In illo tempore, dixit Dominus iehsu discipulis suis: Filioli, adhuc modicum uobiscum sum, etc. . Tum Ioan. XIu, 1-14; ac demum Luc. XXIu, 49-53, desinens sic: Laudantes et benedicentes Deum.



LIX. LEGENDA DIE DOMINICO POST ASCENSIONEM.


Lectio Actuum apostolorum.

Tempore illo, cum uenisset Paulus Ephesum, etc.,  usque Spiritus nequam egrediebantur per nomen Domini Iesu Christi. .


Lectio sancti Euangelii secundum Iohannem.

In illo tempore, eleuauit Dominus iehsu oculos suos in celum et dixit: Pater uenit hora, clarifica Filium tuum, etc., usque Ut dilectio qua dilexisti me, in ipsis sit, et ego in ipsis. 



NOTAE ET OBSERuATIONES.

156 In missa Ascensionis prima Lectio est ex Nouo Testamento, id est ex Actibus apostolorum; in Mozarabico ex capite Iu Apocalypsis, Ego Ioannes fui in spiritu, et uidi, etc. Lectio secunda in Mozarabico eadem est cum nostra prima; Euangelium ex Ioannis capite XuI, uado ad eum qui misit me. Differt etiam in Mozarabico officium misse pro Dominica  post Ascensionem, in quo duas tantum lectiones prescribit Lectionarium nostrum. Apud Paulinum in natali 9 de sancto Felice Ascensio inter maiores festiuitates non numeratur, sed tantum Natale Domini, Epiphania, Pascha, et Pentecostes. Confer ea que diximus initio huius libri. Exstat fragmentum ex sermone Auiti episcopi uiennensis de Ascensione Domini, de qua etiam hymnus Ennodii habetur.



LX. LEGENDA IN SANCTO PENTECOSTEN.


Lectio Iohel prophete.

Hec dicit Dominus: Noli timere terra, exulta et letare, etc., usque Inuocauerit nomen Domini, saluus erit, ait Dominus Deus. 


Lectio Actuum apostolorum.

Tempore illo, cum complerentur dies Pentecosten,  etc., usque Inuocauerit nomen Domini, saluus erit. 


Lectio sancti Euangelii secundum Iohannem.

Diebus illis, dixit Dominus iehsu discipulis suis: Si diligitis me, mandata mea seruate, etc., usque Ut cum factum fuerit, credatis. 



NOTAE ET OBSERuATIONES.

Nullum hic officium prescribitur pro uigilia Pentecostes. An repetendum ex uigilia Pasche? Certe uigilia Pentecostes in Mozarabico notatur ad Nonam. Quod ieiunii indicium est, cuius tamen nullum apud Isidorum uestigium inuenio. Certe neque apud Ambrosium in sermone 60. Neque enim Ambrosii uidetur esse sermo ille, cuius fragmentum refertur  dist. 76, cap. 9, ubi auctor festum Pentecostes cum Paschate comparando, ait in uigiliis utriusque fuisse ieiunatum: »Tunc enim, 157 sicut modo fecimus, ieiunauimus Sabbato, uigilias celebrauimus, orationibus pernoctantes institimus.« In Mozarabico Lectio prima pro die Pentecostes ex Apocalypsis cap. XXII. Lectio secunda eadem cum nostra, uti et tertia, que in Mozarabico breuior est, desinitque in hec uerba: Non turbetur cor uestrum, neque formidet. In Lectionario nostro Paraclitus diuerso modo scribitur, primo quidem mendose Paraclytus, deinde rectius Paracletus. Nullum officium prescribitur pro sequentibus diebus, quod nulla tunc octaua Pentecostes celebraretur.



LXI. LEGENDA PROXIMA DOMINICA POST PENTECOSTEN


 Epistola Pauli apostoli ad Galatas.

Fratres, quecumque seminauerit homo, hec et metet, etc., usque Crucifixus est, et ego mundo. 


Lectio sancti Euangelii secundum Mattheum.

In illo tempore, assumpsit Dominus iehsu duodecim discipulos suos secreto, et ait illis: Si quis uult post me uenire, etc., usque Unicuique secundum opera eius. 



NOTAE ET OBSERuATIONES.

Mirum est unam hic Dominicam post Pentecosten locum habere, cum plurium post Epiphaniam et post Pascha Dominicarum officia assignentur. An alio in libro pro aliis Dominicis prescripta erant officia?  an uero unum officium per alias Dominicas repetebatur? At frustra appositum fuisset in titulo, proxima Dominica post Pentecosten. In Missali Gothicogallicano assignantur sex misse Dominicales. Ergo eas repeti necesse erat. Idem in Mozarabico, in quo septem duntaxat misse habentur post Pentecosten usque ad Dominicam ante ieiunium Kalendarum Nouembrium. Itaque repetebantur ille misse, quando festa sanctorum in Dominicas non incurrebant.



LXII. LEGENDA IN FESTIuITATE SANCTI IOHANNIS BAPTISTAE.


Lectio Esaie prophete.

158 Hec dicit Dominus: Consolamini, consolamini, populus meus, dicit Deus uester, etc., usque  Et opus illius coram eo, ait Dominus Deus. 


Lectio Actuum apostolorum.

Diebus illis, surgens Paulus, et manu silentium indicens ait, etc., usque Ut sis in salutem usque ad extremum terre. 


Lectio sancti Euangelii secundum Lucam.

In diebus Herodis regis Iudee fuit sacerdos quidam, nomine Zacarias, de uice Abia, etc. . Deinde Luc. I, 39-47; tum Luc. I, 56-67; Denique, Benedictus Dominus Deus Israhel, et mox, Puer autem crescebat, etc., qui est ultimus uersus cap. I.



NOTAE ET OBSERuATIONES

Nulla hic missa pro uigilia natiuitatis sancti Ioannis  Baptiste, nec etiam pro uigilia festi apostolorum Petri et Pauli; neque item in Gothico seu Gallicano, sed tantum pro ipso die festo. In Codice regio, qui, ex Gelasiano et Gregoriano conflatus est, tres exstant misse, nempe missa in uigilia, item missa in media nocte, et missa in die. Consule Menardum. In predicto Missali Gothico ante festum sancti Ioannis habetur missa in Inuentione sancte crucis, tum missa sancti Ioannis apostoli et euangeliste, ante Rogationes, ne quid dicam de missa sanctorum Fereoli et Ferrucionis, que post Pentecosten.



LXIII. LEGENDA IN FESTO SANCTORUM PETRI ET PAULI.


Passio sanctorum apostulorum Petri et Pauli.

159 Tempore illo cum uenisset Paulus in urbem  Romam, conuenerunt ad eum omnes Iudei, dicentes: Nostram fidem, in qua natus es, ipsam defende. Non est enim iustum, ut cum sis Hebreus ex Hebreis ueniens, gentium te magistrum iudices, etc. Desinit: Et comprehenderunt eos in loco qui dicitur Catacumbas, uia Appia, milliario tertio; et ibi custodita sunt corpora anno uno et mensibus septem, quousque fabrecarentur loca in quibus fuerunt posita corpora eorum; et ibi reuocata sunt cum gloria et hymnorum cantica, et posita sancti Petri in uaticano, uia Neumacia; et sancti Pauli in uia Ostensi, ab urbe Roma milliario secundo: ubi prestantur beneficia Christi per orationem eorum in secula seculorum.


Epistola Pauli apostoli ad Romanos

 Fratres, non enim accepistis spiritum seruitutis iterum in timore, etc., usque Quia secundum Deum postulat pro sanctis. 


Lectio sancti Euangelii secundum Mattheum.

In illo tempore, uidens Dominus iehsu turbas, ascendit in montem; et cum sedisset, accesserunt ad eum discipuli eius, etc., usque Glorificent Patrem uestrum qui in celis est. 



NOTAE ET OBSERuATIONES.

uidetur loco prime lectionis recitata fuisse passio apostolorum, nisi dicatur recitata ad Matutinum. Quod tamen in Lectionario nostro haud notatur. In his Actis narratur conflictus Petri cum Simone mago, referturque falsa Pilati de Christo ad Neronem epistola; eodemque anno et die Petri et Pauli passio.  Altero post Petrum anno Pauli martyrium accidisse ait Gregorius in lib. I de Gloria Martyrum cap. 29, qui proinde aliis actis usus est. Fortunatus non solum eodem die, sed et eodem anno passos fuisse uidetur asserere sub finem libri III de uita sancti Martini.

Una nempe die quos passio sancta beauit,
Et sacra sic geminus signauit tempora consul
160 Nescio quid sibi uelit Cathulfi epistola ad Carolum Magnum petentis id ab eo constitui, ut »sancti Petri passionem in toto  regno celebrari« curaret, cum ex hoc Lectionario aliisque testimoniis iam sub Meroueadis regibus hec celebritas instituta uideatur. Exstat Auiti uiennensis episcopi fragmentum ex homilia dicta in basilica sancti Petri, quam sanctus  episcopus Tarantasie condidit. Quod fragmentum primum est in Editis. In basilicis Gallicanis sanctorum Petri et Pauli imagines pingi solebant. Unde Gregorius in lib. de uitis Patrum cap. 12 laudat iconicas apostolorum, aliorumque Sanctorum, super quas conscripte erant littere, eorum nomina indicantes ad usum spectantium.



LXIu. LEGENDA IN PASSIONE SANCTI IOHANNIS BAPTISTAE.


Lectio Esaie prophete.

Hec dicit Dominus creans te, Iacob, et formans te, Israhel. Noli timere, etc., usque Et in nomine Domini adsimilabitur, ait Dominus Deus. . Tum, omissis octo uersibus, Isa. XLIII, 22 usque XLIu, 5.


Epistola Pauli apostoli ad Hebreos.

 Fratres, omnes sancti per fidem uicerunt regna, etc., usque In disciplina perseuerate. 


Lectio sancti Euangelii secundum Mattheum.

In illo tempore audiuit Herodes tetrarcha famam Domini Iesu, et ait pueris suis, etc., usque Et curauit languidos eorum. 



NOTAE ET OBSERuATIONES.

In Missali Gallicano habetur missa in diem passionis sancti Ioannis Baptiste et martyris, quam sequuntur, que precedere debuerant, misse de sanctis Sixto, Laurentio, Hippolyto, et Sinfuriano. In epistola ad Bibianum, que Augustino tribuitur, Ioannes eodem die traditur conceptus, et Herodis funesti gladio trucidatus, nempe uIII Kal. Octobris. Est et  preter natiuitatem alia solemnitas Ioannis 161 Baptiste, Iu scilicet Kalendas Septembris, quando inuentum legitur caput dominici Precursoris. De basilicis apud Gallos in honorem sancti Ioannis Baptiste erectis lege librum primum Gregorii de Gloria martyrum.

Omittitur hic festum sancti Laurentii, et officium sanctorum Agaunensium, quorum memoria apud Gallos semper celebris fuit. Inter Auiti fragmenta duo habentur, nempe tertium et sextum, que ad homiliam pertinent ab eo habitam in basilica sanctorum Agaunensium in innouatione monasterii ipsius. In priori fragmento: »Ornantur oppida non minus edibus quam patronis; imo potius illustrate patrociniis fiunt urbes ex oppidis.« In posteriori uero ait  sanctos fuisse »decimatos, donec simul colligerentur electi.« Quod »ex consuetudinis debito series lecte passionis explicuit.« Unde probatur mos legendi sanctorum passiones. Denique omittitur, quod forsan in Lectionario primum locum habebat, festum sancti Martini, quod per uniuersam Galliam celebre tunc fuisse diximus, patetque in primis ex uenantio Fortunato in lib. X, carmine 10, ad Childebertum et Brunichildem de natalitio sancti Martini.

Ecce superuenit uenerandi in secula ciuis
   Martini meritis luce perenne dies,
Qui modo de Gallis totum mire occupat orbem.



LXu. ITEM AD MISSAM DE NOuOS FRUCTUS .


Lectio Iohel prophete.

Hec dicit Dominus: Nolite timere terra, exulta et  letare, etc., usque Non confundetur populus meus in eternum, ait Dominus Deus. 


Epistola Pauli apostoli ad Corinthios.

Fratres, quis militat suis stipendiis, etc., usque Ut gloriam meam quis euacuet. 


Lectio sancti Euangelii secundum Mattheum.

In illo tempore abiit Dominus iehsu Sabbato per sata, etc., usque Ex hoc pane, uiuet in eternum . Tum consequenter: Nonne uos dicitis, etc. . Tum, Ego sum panis uite, etc. 



NOTAE ET OBSERuATIONES.

162 Hec missa continue missam de sancto Ioanne subsequitur. Euangelii lectio innuit hanc esse benedictionem nouarum spicarum. Mature uue benedictio  in Sacramentario sancti Gregorii notatur uIII Id. Augusti, die natali sancti Xysti, quo die fit etiam nunc quibusdam in locis. Fiebat etiam suo tempore benedictio nouarum fabarum, nouorumque pomorum. Udalricum legere non penitebit in lib. I Consuetudinum Cluniacensium cap. 35. Adde Menardi notas in Sacramentarium pag. 173.



LXuI. LEGENDA IN FESTO UNIUS MARTYRIS.


Lectio Esaie prophete

Hec dicit Dominus: Leua in circuitu oculos tuos, et uide, etc., usque Redemptor tuus fortis Iacob, ait Dominus Deus. 


Epistola Pauli apostoli ad Timotheum.

Carissime, labora sicut bonus miles Christi, etc., usque Persecutionem patiuntur . Auulsum  est unum folium. Desinit Epistola II Tim. III, 12.


Lectio sancti Euangelii secundum Iohannem.

Diebus illis, dicebat Dominus iehsu discipulis suis: Hec mando uobis, ut diligatis inuicem, etc., usque Reminiscamini quia ego dixi uobis. 



LXuII. LEGENDA DE PLURES MARTYRES .


Lectio Esaie prophete.

Hec dicit Dominus: Ecce serui mei comedent, etc., usque Et trementem sermones meos, ait Dominus Deus. 


Lectio Apocalypsis Iohannis apostoli.

Tempore illo, ego Iohannis uidi sub altare animas interfectorum, etc., usque Honor et uirtus et fortitudo Deo nostro in secula seculorum, amen. , omissa enumeratione tribuum.


Lectio sancti Euangelii secundum Lucam.

163 In illis diebus, ait Dominus iehsu discipulis suis: Cum audieritis prelia et seditiones, etc., usque Possedebitis animas uestras. 



LXuIII. LEGENDA DE UNO CONFESSORE.


Epistola Pauli apostoli ad Timotheum.

Carissime omnis scribtura diuinitus inspirata, etc., usque His qui diligunt aduentum eius. 


Lectio sancti Euangilii secundum Mattheum.

Diebus illis loquutus est Dominus iehsu ad turbas et ad discipulos suos parabolam hanc, dicens: Sicut homo peregre proficiscens uocauit seruos suos, etc., usque Intra ingaudium Domini tui. 



LXIX. LEGENDA DE PLURES CONFESSORES.


Lectio Hierimie prophete

Bonus est Dominus sperantibus in eum, etc., usque Idcirco tu exorabilis  es. Domine Deus noster. 


Epistola Pauli apostoli ad Timotheum.

Carissime, nichil intulimus in hunc mundum, etc., usque Sed nec uidere potest, cui honor et imperium in secula seculorum. 


Lectio sancti Euangelii secundum Iohannem.

Diebus illis, dixit Dominus iehsu discipulis suis: Ego sum uitis uera, etc., usque Quodcumque petieritis Patrem in nomine meo, det uobis. 



NOTAE ET OBSERuATIONES.

Commune sanctorum in officiis ecclesiasticis iam  dudum in usu fuit, teste Braulione Cesaraugustano episcopo in prologo de uita sancti Aemiliani: »De eadem quoque solemnitate  ut missa recitaretur communis, iniunxi dilecto filio meo 164 Eugenio diacono.« Officium de apostolis, quod hic premitti debuerat, pretermissum est, sed occurrit in Missali Gallicano. In concilio Bracarensi III grauiter reprehenduntur canone 5 quidam episcopi, qui in solemnitatibus martyrum ad ecclesiam processuri, reliquias collo suo imponebant, seque a leuitis gestari uolebant, quasi ipsi essent reliquiarum arca. In Lectionario nostro, et in antiquis Missalibus Gallicanis aliisque, una est classis confessorum, quos modo distinguunt in pontifices et non pontifices. Quod antiquitus in usu non erat, ut ueteres etiam  litanie probant. In missa unius confessoris unica Lectio Euangelio premittitur. Idem uidimus in officio de beatissima uirgine, et sancta Genouefa. Nullum commune uirginum etiam in Missali Gallicano.



LXX. LEGENDA IN DEPOSITIONE CUI uOLUERIS.


Epistola Pauli apostoli ad Corinthios.

Fratres ecce mysterium uobis dico: omnes quidem resurgemus, etc., usque Non est inanis in Domino. 


Lectio sancti Euangelii secundum Iohannem.

Diebus illis loquutus est Dominus iehsu discipulis suis dicens: Amen, amen dico uobis, non potest filius a se facere quicquam, etc., usque Sed uoluntatem eius qui misit me. 



NOTAE ET OBSERuATIONES.


In ueteri Codice hic deest articuli numerus, quem supplere uisum est. Articulus 73 est de depositione episcopi. In Mozarabico misse sunt etiam particulares pro diaconis, tum pro subdiaconis mortuis. Extra Quadragesimam Alleluia sepius repetitur in Introitu, et post Euangelium. Deinde ad oblationem dicitur Kyrie eleison, Christe eleison, Kyrie eleison, preter morem. Gregorius, in Historie lib. Iu cap. 31, Catonem presbyterum Aruernum laudat, qui lue ingruente »populum sepelierat, et missas uiriliter dixerat.« Idem, in lib. de Gloria confessorum, cap. 65, agit de muliere, que, mortuo marito suo, »per annum integrum celebrans quotidie missarum solemnia, offerebat oblationem pro memoria uiri, non diffisa de  Domini misericordia, quod haberet defunctus requiem in die, qua Domino oblationem 165 pro eius anima delibasset.« Idem auctor, in Historie lib. Iu cap. 34 ait, Palladium quemdam, qui sibi mortem consciuerat, »non iuxta Christianorum cadauera positum , sed nec missarum solemnia meruisse.« Porro locus in quo fideles tumulabantur, »sacerdotali benedictione sacrati« erant, ex lib. de Gloria confessorum cap. 106. Ad hec, defuncto sancto Saluio, monachi »noctem in fletu et psallentio exigunt,« apud eumdem in lib. uII cap. 1. Denique Baudoniuia, in Actis sancte Radegundis, de eius exsequiis agens, ait sanctimoniales »gemitum pro Alleluia« reddidisse, tum subdit: »Libere, que ante eam cereos portauerant, tote in gyro sepulcri astabant.  Unaqueque in suo cereo suum nomen dabat scriptum: tote uni ex famulis cereos ipsos iuxta ordinationem tradebant. Fit contentio in populo. Alii dicebant, cereos ipsos in eius sanctum sepulcrum mitti debere; alii dicebant non.« Loti et uestiti sepeliebantur, ex Sidonii lib. III epistola 3.



LXXI. LEGENDA IN NATALE EPISCOPI.


Epistola Pauli apostoli ad Hebreos.

Fratres, regnum immobilem suscipientes, habemus gratiam, per quam seruiamus placentes Deo, etc., usque Quod placeat coram se per Iesum Christum, cui gloria in secula seculorum. 


Lectio sancti Euangelii secundum Iohannem.

Diebus illis, dixit Dominus iehsu discipulis suis: Amen, amen dico uobis, qui non intrat per ostium in  ouile ouium, etc., usque Unum ouile et unus pastor. 



LXXII. ITEM IN NATALE EPISCOPORUM.


Lectio Ezechihel prophete

Tempore illo, factum est uerbum Domini ad Hiezechiel dicens, Fili hominis, propheta de pastoribus Israhel, etc., usque Pascue mee homines estis, ego Dominus Deus uester, dicit Dominus exercituum. 


Epistola beati Petri apostoli ad gentes.

166 Benedictus Deus et Pater Domini nostri Iesu Christi, qui secundum magnam misericordiam suam regenerauit nos in spem uite, etc., usque Percipietis immarciscibilem glorie coronam per Iesum Christum Dominum nostrum. 


Lectio sancti Euangelii secundum Mattheum.

Diebus illis, ait Dominus iehsu discipulis suis: uos estis sal terre, etc., usque Hic magnus uocabitur in regno celorum. 



NOTAE ET OBSERuATIONES.

Natale episcopi est anniuersarius eius consecrationis dies. Gregorius Turonensis episcopus hoc sensu natalem episcopatus sancti Martini appellat in lib. I de Miraculis sancti Martini cap. 6: »Sciatis quia post hoc triduum natalis episcopatus eius esse consueuerat.« Ad eum modum natalis cathedre, natalis calicis in uetustis Kalendariis appellatur. Sic infra natale ecclesie pro anniuersario dedicationis. Quilibet  episcopi anniuersarium ordinationis sue diem quotannis recolebant, et sermonem ipsis diebus ad populum habebant. Exstat Ennodii dictio in natali Laurentii Mediolanensis episcopi, ubi preclara hec uerba: »Tibi ergo debetur uenerabilium custodia canonum,« etc



LXXIII. LEGENDA IN DEPOSITIONE EPISCOPI.


Lectio Esaie prophete.

Hec dicit Dominus: Aperite portas, et ingrediatur gens iusta, etc., usque Donec pertranseat indignatio, ait Dominus Deus. 


Epistola Pauli apostoli ad Corinthios.

Notum autem uobis facimus, fratres, Euangelium, quod predicaui uobis, etc., usque Ita et in Christo omnes uiuificabuntur. 


Lectio sancti Euangelii secundum Iohannem.

 167 Diebus illis, dixit Dominus iehsu discipulis suis: Ego sum panis uite, etc., usque Honorificabit eum Pater meus qui est in celis. 



OBSERuATIO.

In depositione seu obitu episcoporum quid apud Gallos fieret, docet nos Gregorius in lib. de uitis Patrum cap. 6, ubi de Gallo episcopo Aruernensi: qui mortuus, »ablutus atque uestitus in ecclesiam defertur, donec comprouinciales ad eum sepeliendum conuenirent . . . Iacuit autem in ecclesia triduo, assiduo instante psallentio, cum magna frequentia populi. Episcopis autem quarta die aduenientibus, eum de ecclesia leuauerunt; et portantes in sancti Laurentii basilicam, ibi sepeliunt. Iam uero in exsequiis eius  quantus planctus, quanti populi adfuere, enarrari uix potest. Mulieres cum lugubribus indumentis, tanquam si uiros perdidissent; similiter et uiri obtecto capite, ut in exsequiis uxorum mos est; ipsi quoque Iudei accensis lampadibus plangendo prosequebantur . . . Et quia, ut diximus, prouinciales longe distabant, nec celerius uenire poterant; ut mos rusticorum habetur, glebam super beatum corpus posuere fideles, quo ab estu non intumesceret.« Idem factum in sanctam Radegundem. Quod ait Gregorius, uiros tecto capite in Galli exsequiis processisse, id etiam nunc obseruatur in funere regum nostrorum ac principum in ecclesia Dionysiana. Ceterum episcopi non alio modo quam laici in tumulo componebantur, id est omnes pedibus ad Orientem conuersis, exemplo Christi Domini,  cuius corpus in sepulcro hoc modo compositum fuit, ut probat Haimonis homilia in uigilia Pasche, et Baronius ad annum 34.



LXXIu. LEGENDA IN DEDICATIONE.


Lectio libri Genesis.

Tempore illo, egressus Iacob de Bersabee pergebat Haran, etc., usque Decimas offeram tibi. 


Epistola Pauli apostoli ad Corinthios.

Fratres, Dei enim sumus adiutores, uos agricultura estis, etc., usque Templum enim Dei sanctum est, quod estis uos. 


Lectio sancti Euangelii secundum Iohannem.

168 Diebus illis facta sunt autem encenia in  Hierusolymis, et hiems erat, etc. . Tum consequenter Luc. XIX, 1-10.



LXXu. LEGENDA IN NATALE ECCLESIAE.


Lectio Isaie prophete.

Lauda, sterilis, que non paris. Ista iam superius in uigiliis Natalis Domini scribta est. 


Epistola Pauli apostoli ad Ephesios.

Fratres, gratia enim estis saluati per fidem, etc., usque Cedificamini in habitaculum Dei in Spiritu sancto. 


Lectio sancti Euangelii secundum Mattheum.

Diebus illis cum introisset Dominus iehsu Hierosolymam, commota est uniuersa ciuitas, etc., usque In Bethaniam, ibique mansit. 



LXXuI. LEGENDA IN uELATIONE uIRGINUM.


 Lectio Isaie prophete.

Gaudens gaudebo in Domino, et exultabit anima mea in Deo meo, etc., usque Donec ponat Hierusalem laudem in terra, ait Dominus Deus. 

Lectiones de Apostulo et de Euangelio require superius ad festiuitatem sancte Marie uel sancte Genoueue uirginis. 



LXXuII. HAEC LECTIO LEGENDA, QUANDO EPISCOPI PRAEDICARE DEBENT, UT PLEBS DECIMAS REDDAT.


Lectio Malachie prophete.

169 Hec dicit Dominus: Filius honorat patrem, et seruus Dominum suum, etc., usque Magnum nomen meum in gentibus, dicit Dominus exercituum.  


Epistola Pauli apostoli ad Corinthios.

Fratres, quis militat suis stipendiis unquam? etc., usque Ne quod offendiculum demus Euangelio Christi. (I Cor. IX, 7-12.


Lectio sancti Euangelii secundum Lucam

Tempore illo, audiente Domino Iesu omni populo, dixit discipulis suis: Adtendite ad Scribis, qui uolunt ambulare in scolis , etc. . Tum consequenter Matth. uI, 2-4.



NOTAE ET OBSERuATIONES.

Obseruatione digna est hec missa, quando episcopi predicare debent, ut plebs decimas reddat. Eius generis est sermo 277 in noua appendice sermonum  sancti Augustini, Cesario ascriptus. Habitus est paulo ante natiuitatem sancti Ioannis Baptiste, ex num. 4. Quibus ex rebus darentur decime, patet ex num. 1: »Decime tributa sunt egentium animarum. Redde ergo tributa pauperibus, offer libamina sacerdotibus. Quod si decimas non habes fructuum terrenorum, quod habet agricola, quodcumque te pascit, ingenium Dei est: et inde decimas expetit, unde uiuis. De militia, de negotio, de artificio redde decimas.« Huc spectant epistola episcoporum prouincie Turonice ad plebem, scripta in concilio Turonensi II, et canon quintus synodi II Matisconensis. Confer Cypriani librum de Lapsis editionis Oxoniensis, sub finem libri



LXXuIII. LEGENDA QUANDO DIACONUS ORDINATUR.


Lectio Ezechihel prophete.

170 Hec dicit Dominus Leuitis filiis Sadoc, qui custodierunt ceremonias sanctuarii mei, etc., usque Et custodiant ceremonias meas, dicit Dominus omnipotens. 


Epistola Pauli apostoli ad Timotheum.

Carissime, diaconos esse oportet pudicos, non bilingues, etc., usque Et multam fiduciam in fide, que est in Christo Iesu Domino nostro.


Lectio Euangelii secundum Mattheum.

In illo tempore, ambulante Domino Iesu cum discipulis suis in uia, dixit quidam ad illum: Sequar te quocumque ieris, etc., usque Respiciens retro, aptus est regno Dei. Hoc Euangelium est sancti Luce, cap.  IX, 57-62. Similia in Matth. cap. uIII, 20.



NOTAE ET OBSERuATIONES.

Quid a diaconis ordinandis exigeret Cesarius Arelatensis pontifex, tradit in lib. I de uita eius Cyprianus num. 32: »Adiecit etiam hoc, ut nunquam in ecclesia sua diaconem ordinaret ante tricesimum etatis sue annum. uerum etiam et hoc addidit, ut nec in qualibet maiore etate ordinaretur, nisi quatuor uicibus in ordine libros ueteris Testamenti legerit ante, et quatuor Nouum.« Canones annum etatis uigesimum quintum exigunt. Dispensatum nichilo minus in multis: quos inter Epiphanius Ticinensis anno etatis octauo decimo subdiaconus, uigesimo diaconus ordinatus est, teste Ennodio in eius uita. Nimirum »festinabat ad Leuiticam dignitatem conscientia,  quam nunquam uota presumpserant: exigebat conuersatio quod desideria penitus ignorabant.« Et inferius: »Talis in diaconatu a uigesimo incipiens, octo annos expleuit.« Non otiose legenda sunt uerba Catonis presbyteri, tametsi uano animo prolata, apud Gregorium Turonensem pontificem in lib. Iu, cap. 6: »Lector decem annis fui, subdiaconatus officium quinque annis administraui; 171 diaconatui uero quindecim annis mancipatus fui,« etc. Diaconii sacramenta nuncupat Ennodius episcopus Ticinensis in lib. Iu epistola 21, ad Constantium episcopum, a quo petit uigilium subdiaconum ad diaconatum promoueri.

Nulla hic mentio de subdiacono aliisque inferioribus ordinibus. In Ordine Romano  ordines etiam minores conferebantur sub certo titulo. Unde in inuitatione ordinandorum legitur: De domo sancte Marie eligimus ill. ad ostiarium ad eumdem titulum. Ita de lectore et exorcista. Quin etiam monachi ordinabantur sub titulo monasterii sui, ut probatum est in prefatione ad seculum u Benedictinum.



LXXIX. LEGENDA QUANDO PRESBYTER BENEDICITUR.


Epistola Pauli apostoli ad Titum

Paulus seruus Dei, apostolus autem Iesu Christi secundum fidem electorum Dei, etc., usque Filios habens fideles in Christo Iesu. 


Lectio sancti Euangelii secundum Lucam.

Tempore illo, dicebat Dominus iehsu discipulis  suis: Quis putas est fidelis dispensator et prudens, etc., usque Supra omnia que possidet, constituet illum. 



LXXX. LEGENDA IN PROFECTIONE ITINERIS.


Epistola Pauli apostoli ad Timotheum.

Carissime, hec uobis scribo, sperans me uenire ad uos cito, etc., usque Adsumptum est in gloria. 


Lectio sancti Euangelii secundum Lucam.

Diebus illis, factum est dum complerentur dies adsumptionis eius, etc. . Tum consequenter: Et dixit illis: Sint lumbi uestri precincti, etc. 



LXXXI. LEGENDA DE REDEUNDO ITENERE.


Epistula Pauli apostoli ad Romanos.

 172 Fratres, habeo gloriam in Christo Iesu ad Deum. Non enim audeo aliquid loqui, etc., usque In abundantia benedictionis Christi ueniam. 


Lectio sancti Euangelii secundum Iohannem

Tempore illo, cum uenisset Dominus iehsu in Galileam, exceperunt illum Galilei, etc., usque Cum ueniret a Iudea in Galileam. 



LXXXII. INCIPIUNT LECTIONES COTIDIANAS .


Lectio Esaie prophete.

Hec dicit Dominus: Miserationum Domini recordabor, etc., usque Que preparasti expectantibus te, ait Dominus Deus. 


Epistola Pauli apostoli ad Ephesios.

 Fratres, audiens fidem uestram, que est in Christo Iesu, et dilectionem in omnes sanctos, etc., usque Omnia in omnibus adimpliuit in Christo Iesu nostro. 


Lectio sancti Euangelii secundum Ioannem.

Tempore illo, uidit Dominus iehsu hominem cecum a natiuitate, etc., usque Et procidens adorauit eum. 


ITEM LECTIONES COTIDIANAS.


Lectio Malachi prophete.

Hec dicit Dominus: Erunt mihi oues mee, ait Dominus exercituum, in die qua ego facio, in peculium, etc., usque Percutiam terram anathemate, dicit Dominus exercituum. Malac. III, 17, ad finem prophetie.


 Epistola Pauli apostoli ad Romanos.

173 Fratres, quam speciosi pedes euangelizantium pacem . . . . fides ex auditu, auditus autem . . . . . 



OBSERuATIO.

Sic desinit Lectionarium antiquissimum, cui paucula folia in fine desunt, nempe finis Epistole premisse, et Euangelium. An alie lectiones pro aliis rebus consecute sint, incertum. In Lectionibus Euangeliorum nunquam simpliciter effertur iehsu, sed semper Dominus iehsu, honoris ac reuerentie causa. Quod etiam in Mozarabico, et in aliis nonnullis uetustis Missalibus obseruatur.



DE LITURGIA GALLICANA LIBER TERTIUS, COMPLECTENS TRIA MISSALIA ORDINIS GALLICANI.


174 1. Quantum subsidii ad illustrandum Liturgiam Gallicanam attulerit Lectionarium Luxouiense, ex superiori libro satis intelligitur: sed huic cognitioni non parum deesset, nisi etiam alios ueteres libros, qui ceteras eiusdem Liturgie partes continent, aliunde habuissemus. Primam autem huius rei gratiam debemus pie ac mihi in primis uenerande memorie cardinali Bone, qui primus ueteres illos libros indicauit in opere suo rerum Liturgicarum: nec imparem habemus erudito Iosepho Marie Thomasio, qui libros indicatos, id est tria Missalia, ut uocamus, e tenebris in lucem protulit.

2. Primum ex illis Gothicum seu Gallicanum appellat, nos uno uerbo Gothicogallicanum nuncupare possumus, propterea quod in usu fuerit apud Gallos, Gothorum imperio subiectos, nempe apud 175 Septimanos uel Nouempopulanos. Alterum uocat Francorum; tertium Gallicanum uetus. In primo purus Ordo Gallicanus: in secundo et tertio Ordo ex Romano et Gallicano mistus exhihetur. Tria hec instar probationum integra huc referre uisum est, ne ob raritatem exemplarium Romane editionis ea huic operi deesse nonnulli causarentur: sed breues notulas adiecimus, ad explicandos quosdam locos instituto nostro necessarios.

3. De Missali Gothico ita scribit cardinalis Bona in lib. I Rerum liturgicarum, cap. 12, num. 6: »Unus ex his codicibus exstat in Bibliotheca serenissime Suecorum regine, ante annos nongentos scriptus, ut periti censent, litteris quadratis et maiusculis, signatus num. 626. Quem olim fuisse aiunt amplissimi uiri Petauii Senatoris Parisiensis, emptum uero a regina post eius decessum. Desunt ei aliquot folia in principio et in fine. Initio prefixus hic titulus est manu recentiori: Missale Gothicum: et ex eo quedam Liturgice precationes excerpte sunt, et tomo sexto Bibliothece ueterum Patrum editionis nouissime Parisiensis inserte pag. 155.« Hactenus pius et eruditus cardinalis, existimans  hoc esse uetus Missale Gallicanum, presertim Gallie Narbonensis, Gothorum Hispanicorum regno olim subiecte; ut non temere Gothicum dixerit, quisquis sit ille, qui recentiorem titulum Codici apposuit. Thomasius Gallicane Ecclesie hoc esse Missale comprobat ex compluribus sanctorum Gallie festis, ut sancti Saturnini episcopi Tolosani, sanctorum Ferreoli et Ferrutionis martyrum uesontionensium, sancti Symphoriani martyris Augustodunensis, itemque sancti Leodegarii eiusdem urbis episcopi, et sancti Martini Turonensis. Aliud etiam argumentum desumit ex triduanis ante ascensionem 176 Rogationibus, que in Galliis institute, serius ad alias Ecclesias peruenerunt: imo apud Hispanos post Ascensionem reiecte. Adeo ut certum sit hoc Missale non esse Hispanicum, etsi in eo referatur missa in natali sancte Eulalie uirginis et martyris Lusitane, que apud Francos olim celebris erat, ut patet ex Gregorio et ex uenantio Fortunato.

4. De tempore quo scriptus est Codex ille, non omnino constat: attamen ex forma litterarum, et ex Liturgie Gallicane abrogatione, que pontificatu Adriani I, regnante Carolo Magno ante annos nongentos facta est, apparet, hunc ineunte seculo uIII, nempe ad exemplum alterius codicis uetustioris, fuisse exaratum, non citius, propter festum sancti Leodegarii, qui anno 678 necatus est.

5. Huic Codici aliqua initio deesse ex cardinale Bona et Thomasio discimus; sed quid illud sit, neuter explicat. Mihi uero non difficile uidetur coniicere ex numerica nota Iu, que ad officium Natalis Domini prefigitur. Hec enim nota indicat tria deesse officia, quorum unum est in uigilia Natalis Domini. in Codice imperfectum. Duo itaque restant que de Aduentu fuisse colligimus ex tertio Missali, quod dicitur uetus Gallicanum, in quo due tantum misse de Aduentu Domini ante officium pro uigilia Natalis Domini assignantur. He due misse si in illo Gothico suppleantur, uix quidquam deerit ad eius absolutionem preter paucula, que in fine exciderunt. Certe multe precationes utrique Missali communes sunt, ut facta comparatione multis in locis notauimus.

6. Secundum Missale dicitur Francorum, non solum ob missam de sancto Hilario episcopo Pictauiensi, sed etiam ob mentionem regni Francorum, que in benedictione 177 regum non semel occurrit. Hunc Codicem uiderat Ioannes Morinus, eiusque notitiam suggerit in libro de sacris Ordinationibus, pag. 261. »In Bibliotheca uiri amplissimi D. Petauii senatoris parlamenti Parisiensis integerrimi, Codex est omnium Codicum ritualium, quos nobis uidere contigit, antiquissimus; accurate admodum scriptus litteris uncialibus maioribus, bene quadratis, splendidissime efformatis. In gratiam Ecclesie Pictauiensis uidetur olim descriptus. Nullius enim sancti preter sancti Hilarii missam specialiter continet; ipsius nomine in orationibus, in prefatione, et infra actionem expresso: cetere misse communes sunt. In Memento quoque, post Cosmam  et Damianum, Hilarii fit memoria et Martini. Codicem illum Gallicum fuisse dubitari non potest, cum in missa pro regibus Francorum, et in uariis orationibus imperium Romanum nunquam commemoretur, sed perpetuo Deus in eo pro regni Francorum prosperitate exoretur. Itaque mihi uidetur Codex ille post annum 511, sed ante annum 560 in Gallia scriptus, Gallisque nondum in unum populum cum Francis coalescentibus. Ter enim pro regni Francorum nomine preces fiunt; alias pro Francorum principatu; alias pro Principibus Francorum; et semel pro salute et incolumitate regni Francorum. Codex ille et uetustate, et characteris magnificentia adeo uenerandus, e Gallia migrauit Stokolmium Suecorum regiam, a Christina incomparabili Suecorum principe cum innumeris aliis auro redemptus.« Hec Morinus: qui ex eo Codice uulgauit que ad sacras ordinationes pertinebant. Nunc iste Codex Rome est in Bibliotheca serenissime regine.

7. Quod attinet ad eius antiquitatem, certum est multa ex ueteri Gallicano ritu in illo contineri: sed nec diffitendum quedam esse ad modum Ordinis Gelasiani 178 et Gregoriani. Ordinationum quippe ritus et precationes eedem reperiuntur in Ordine Romano: et Canon idem est item cum Romano, adeo ut etiam uerba hec: Diesque nostros in tua pace disponas, que a Gregorio Magno addita perhibentur, in illo Canone legantur. Unde Codicem non seculo uI, pace uiri doctissimi, sed insequenti conscriptum fuisse intelligitur. At non serius ob duas rationes. Primo enim in benedictione regum, non de uno, sed de pluribus regibus seu principibus Francorum fit mentio, in hunc modum: Francorum regni adesto principibus; tum: Protege regni Francorum nominis ubique rectores, que arguunt Francorum principatum tunc penes unum non fuisse, quando uel scriptus est Codex, uel composita benedictionis formula. Deinde in Canone, ubi confessores martyribus subiiciuntur, uni recensentur Hilarius; et Martinus, cum in seculi IX Codicibus plures alii memorentur, ut ex libris Sacramentorum a Menardo nostro relatis, aliisque manifestum est.

8. Restat agendum de tertio Missali, quod Thomasius Gallicanum uetus appellat, censetque illud proprius accedere ad ritum Romanum, »cum in orationum, inquit, breuitate ex Romano more, tum in Canone misse, quem sepe citat et supponit.« uerum et secundus Codex non supponit modo, sed etiam fere integrum refert: cum tertius alium Canonem habeat in secunda missa de Aduentu, nec Romanum supponat, nisi in Cena Domini, et in priori missa de Aduentu eius partem. Deinde secundi Missalis orationes non tam diserte Gallicanum morem sequuntur, quam tertii Missalis Collectiones. In secundo enim due consequenter assignari sine titulo solent, ut in Gelasiano; nec ubique orationes Post Nomina, nec usquam orationes Post Pacem; nec ulle denique Ante orationem 179 Dominicam, que in tertio Missali, ut semper in primo, saltem aliquando referuntur. De hoc Codice Thomasius ita prefatur: »Postremus Codex est Palatinus bibliothece uaticane signatus n. 493, characteribus uncialibus siue quadratis, sed negligentiori sepe manu conscriptus, quam plurimis paginis mancus, et erroribus  refertus. Addit Thomasius, »moderni alicuius manu« Codicem inscriptum fuisse: »Missa Romana. Quo titulo, inquit, ut a uero longius aberrante, sublato, hunc suffecimus: Missale Gallicanum.« Scilicet quod illud Missale sequatur ritum Gallicanum, non Romanum; quod in eo mentio habeatur hore duodecime in uigiliis Natalis Domini et Pasche, qua de hora mentio fit in concilii II Turonensis canone 18. Denique si in eo Missali ad Parasceuen oratio fiat pro Romano imperio, id ad illud tempus referri, quo Galliarum prouincie Romani iuris exstiterunt.

9. Constat porro hoc Missale Gallicani ritus censendum esse, tum quia Collectiones  eodem modo in eo procedunt atque in primo Missali, quod indubie purum exhibet Ordinem Gallicanum; tum quia utrobique eodem modo appellantur Collectiones, Post Nomina, Post Pacem, Contestatio, oratio Ante et Post orationem Dominicam; eedemque aliquando orationes repetuntur: tum denique quia in utroque ad Sabbatum Pasche post baptismum fit mentio de lotione pedum: quem ritum a Romano diuersum esse testatur Ambrosius, seu quisquis est scriptor operis de Sacramentis in lib. III, cap. 1: »Ascendisti de fonte; quid secutum est? Audisti lectionem, succinctus est summus sacerdos, pedes tibi lauit.« Et infra: »Non ignoramus quod Ecclesia Romana hanc consuetudinem non habeat, cuius typum in omnibus sequimur et formam. Hanc tamen consuetudinem 180 non habet ut pedes lauet. uide ergo ne forte propter multitudinem declinarit. Sunt tamen qui dicant et excusare conentur, quia hoc non in mysterio faciendum est, non in baptismate, non in regeneratione; sed quasi hospiti pedes lauandi sunt.« Eumdem ritum lotionis pedum post baptismum in ecclesia Mediolanensi usitatum fuisse docet Ambrosius in genuino opere de Mysteriis, cap. 6. Qui haud scio an dicturus fuisset, quod prelaudatus auctor dixit, suam ecclesiam Romane »typum in omnibus sequi et formam,« quandoquidem multi ritus in Mediolanensi seruantur diuersi a Romanis, imo etiam plures Ambrosii etate. Sed hac de re agetur in noua editione operum sancti Ambrosii, que modo cura et studio nostrorum sub prelo uersatur. Denique in tertio Missali occurrit, num. XuII, uerbum transformauit, ubi agitur de conuersione panis et uini in Christi corpus et sanguinem: et in Missali primo quater reperitur uocabulum transformationis in eodem argumento, quod uocabulum forme conuersionem significat.

10. In eodem uero Missali Gothicogallicano, quod primo loco habetur, preclarus de sacrificio misse locus est, nempe num. LXXuIII in Contestatione misse dominicalis: Dignum et iustum est, inuisibilis, inestimabilis, immense Deus, et Pater Domini nostri Iesu Christi. Qui formam sacrificii perennis instituens, hostiam se tibi  primum obtulit, et primus docuit offerri. Ex quibus intelligimus, quod maxime notandum, Christum instituendo sacrificium corporis et sanguinis sui, se hostiam Deo Patri primum tunc obtulisse, cum eam primus docuit offerri. Itaque hec fuit ante annos mille maiorum nostrorum persuasio, Christum seipsum Patri in Eucaristia obtulisse, cum illam instituit. Huic persuasioni conformis est sanctio concilii Tridentini in sessionis 22 capite 1: Dominus noster . . . . . sacerdotem 181 secundum ordinem Melchisedech se in eternum constitutum declarans, corpus et sanguinem suum sub speciebus panis et uini Deo Patri obtulit; ac sub earumdem rerum symbolis, apostolis, quos tunc noui Testamenti sacerdotes constituebat, ut sumerent tradidit; et eisdem, eorumque in sacerdotio successoribus ut offerrent precepit per hec uerba, etc. Huc non refero similia Patrum loca, uno contentus Leandri Hispalensis episcopi testimonio, quod non facile cuiuis occurrat, utpote in loco quasi peregrino, nempe in regule eius cap. 7, ubi de sacrificiis ueteris legis obiter agens: »Sacrificia certe, inquit, idcirco pecudum litabantur, quia uerum sacrificium, hoc est Christi corpus et sanguinem, figurabant. uenit ueritas, umbra discessit; uenit uerum Sacrificium, et cessauit hostia pecudum.« Quod manifeste, non de sacrificio crucis, sed de sacrificio misse intelligendum est.

11. Redeo ad Missale Gothicum, quod ex tribus primum locum obtinet. Incipit ab oratione, que Collectio post nomina dicitur, pertinetque ad officium misse pro uigilia Natalis Domini, quod officium tertio loco erat  in Codice ms. Collectio Post Nomina dicebatur post recitationem nominum eorum pro quibus sacrificium offerebatur. Fiebat autem simul commemoratio tam uiuorum quam mortuorum. Unde in uigiliis Epiphanie Collectio Post Nemina sic habet: Presentem itaque oblationem ita illabere, ut medelam uiuentibus, defunctis requiem prestet; et quorum texuit recitatio premissa sortem, inter electos iubeas aggregare. De his actum est superius in lib. I, cap. 5, num. 10, ubi notauimus, etiam hoc loco sanctorum factam fuisse commemorationem. Et id quidem de Mozarabico ritu constat; at in Gallicano haud ita expressa habetur hec sanctorum commemoratio, 182 nisi admodum generalis. Attamen in fragmento diptychorum, quod eo loci ex Codice Regularum protulimus, singularis eorum memoria occurrit. Eiusmodi diptycha ad usum Ecclesie Arelatensis exstant in tomo III Analectorum. Diptycha hec in omnibus Ecclesiis usitata erant; sed in Romana in Canone tantum, ut modo, nomina recitabantur, uiuorum quidem ante, mortuorum uero post consecrationem; at in Gallicano et Mozarabico statim post oblationem. Hunc ritum improbare uidetur Innocentius papa I in epistola ad Decentiem, cap. 2, ubi rectius putat nomina recitari »inter sacra mysteria,« id est  in ipso Canone, quam »inter alia que premitti« solent. uerba eius integra huc referre iuuat: »De nominibus uero recitandis, antequam preces sacerdos faciat, atque eorum oblationes, quorum nomina recitanda sunt, sua oratione commendet, quam superfluum sit, et ipse pro tua prudentia recognoscis: ut cuius hostiam necdum Deo offeras, eius ante nomen insinues. Quamuis illi incognitum sit nichil. Prius ergo oblationes sunt commendande, ac tunc eorum nomina, quorum sunt oblationes, edicenda, ut inter sacra mysteria nominentur, non inter alia que ante premittimus, ut ipsis mysteriis uiam futuris precibus aperiamus.«

12. De his diptychis exstat Sigebaldi Anglorum regis epistola ad Bonifacium presulem Moguntinum, que est inter Bonifacianas ordine 49, in qua hec legimus ad propositum: »Notum sit tibi quod ex eo tempore nomen tuum adscriptum habuissem, cum missarum solemnia celebrarem, simul cum nominibus episcoporum nostrorum,« etc., ubi obiter nota uerbum celebrarem, quo rex utitur. Cuius rei exempla retulimus in lib. I, cap. 6, num. 5. Porro hec nominum recitatio in Ecclesia Greca fiebat per diaconum, apud Latinos per subdiaconum, ut patet ex Folcuino monacho 183 Laubiensi in Chronici Laubiensis cap. 7: »Dixit etiam episcopus supra nominatus  predecessorum suorum ductam usque ad se consuetudinem, ut inter missarum solemnia, in ea speciali commemoratione defunctorum, que supra diptycha dicitur, et in consecratione Dominici corporis solemniter agitur; quotidie in aurem presbyteri, recitante silenter subdiacono, omnium ipsius sedis nomina scripto recitentur episcoporum.« Nomina hec catalogo inscripta erant qui »sacro altari tempore sacrificii superponebatur,« ex litteris societatis inite inter canonicos Laudunenses et monachos Remigianos. Denique id genus diptycha erant in usu usque ad seculum XI, ut ex Micrologi cap. 13 et ex Leonis Ostiensis lib. II, cap. 73, manifestum est. Hermannus, seculo sequenti apud Tornacum sancti Martini monachus, hunc ritum suo tempore in desuetudinem abiisse innuit his uerbis: »Mos antiquitus institutus tunc temporis seruabatur in Ecclesiis, ut nomina fratrum circumadiacentium ecclesiarum, quibus se mutuas orationes debere, uel societatem promisisse nouerant, super sacrosanctum altare scripta ponerentur: quatenus sacerdos missam cantantibus nominatim recitaret, cum ad illum locum uenisset: Memento, Domine, famulorum famularumque tuarum, qui nos precesserunt cum signo fidei, et dormiunt in somno pacis. Tunc enim unus ministrorum altaris ei propinquans presentabat recitanda.« Imo minister ipse recitabat, ut mox uidimus. Consule eruditissimi Cangii obseruationes.

13. Itaque post panis et uini oblationem in Ordine Gallicano uiuorum et mortuorum nomina recitabantur, ex dictis: sed qualis esset panis oblatus, non satis explicuimus. Eucaristie particulam ad communionem in 184 manus datam fuisse testis est Gregorius in Historie lib. X, cap. 8, ac proinde ex maiori pane decerptam. Seculo IX in Gallia mos erat, ut panis ille intra ferrum oblatorium  coqueretur, ut ex libro de Miraculis sancti Wandregisili, aliisque probauimus in lib. de Azymo cap. 8 Panis  rotulas Iso sancti Galli monachus appellat oblatas illas que circa pectus sancti Othmari seculo IX reperte sunt illese: quales scilicet in tumulo defunctorum sacerdotum apponi mos erat, teste anonymo equali in lib. Iu de uita sancti Cuthberti episcopi Lindisfarnensis, qui »toto corpore lauato, capite sudario circumdato, oblatis super sanctum pectus positis, uestimenta sacerdotalia indutus,« in sepulcro lapideo sepultus est. Preter hec nichil de pane eucaristico in Galliis per ea tempora adhibito succurrit, nisi quod nobilissima quedam matrona, nomine Ermentrudis, basilice sancti Sinsuriani  site in pago Meldensi, quedam legat, »unde ad ipsam basilicam oblata quotidie ministretur:« itemque ad oratorium Latiniaci in eodem pago  uineam dat, »unde ibidem Oblata occurat.« Quod similiter de alia uinea ad usum ecclesie sancti Symphoriani constituit. Signantius uero seruum quemdam manumittit, ea conditione, »ut ligna tantum ad oblata faciendum ministrare procuret.« Hoc testamentum autographum, sed mutilum, inuenimus in archiuo Dionysiano, scriptum in charta seu papyro Aegyptiaca: qua in charta exaratus erat ille Augustini Codex, quem Ruricio Lemouicensi episcopo submittit Turentius. »Chartaceus liber est, inquit, et ad ferendam iniuriam parum fortis, quia citius charta, sicut nostis, uetustate consumitur.« Insignis de charta Aegyptiaca locus; sed insignior, et ad institutum 185 nostrum opportunior alter ex testamento Ermentrudis: ex quo intelligitur, tempore Merouingice stirpis, panem sacrificii peculiari studio, ut Patres concilii Iu Toletani, canone 6 statuunt, apud Gallos compositum fuisse.

14. Ad oblatas excipiendas inseruiebat offertorium; colum uero seu colatorium ad uinum expurgandum. Offertoria uasa erant a patenis distincta, in que populus panem oblatum ad altare deponebat: que primo solida erant; deinde linea, seu sericea, aut ex qualibet simili materia. Unum aureum, alia argentea memorat uetus Chronicon Fontanellense in cap. 16, ubi de Ansegiso abbate: »Offertorium aureum cum patena sua aurea opere mirabili.« Et infra: »Offertorium argenteum eiusdem calicis, habens effigiem mirifici operis; alia offertoria argentea cum patenis argenteis eorumdem.« Unde patet offertorium cum patenis fuisse calicis appendicem, patenam uero offertorii. Similia loca apud Hariulfum in Chronici Centulensis lib. II, cap. 10, et apud Ardonem in libro de uita Benedicti Anianensis, num. 25, que cum aliis habes apud Cangium, itidemque uaria testimonia de offertoriis lineis et sericeis. Itaque offertorium ad excipiendas panis oblatas, patena ad easdem consecrandas adhibebatur. Nisi dicas, in patena repositam fuisse hostiam que sacerdoti signanter deputata erat, alias in offertorio ad communionem fidelium. In offertoriis uero lineis, que solidis successerunt, excipiebantur itidem oblate: simulque calix et patena, dum sacerdoti offerebantur, iisdem offertoriis inuoluebantur. Id etiam nunc in usu, ut patena uelo obuoluta teneatur a subdiacono, diacono porrigenda; et in quibusdam Ecclesiis calix, imo etiam ampulle cum uelis ad altare deferantur, ut in Rhemensi.

186 15. Colum, seu colatorium, uasculi seu cochlearis genus erat, tenuissimis ac subtilissimis foraminibus in imo fundo perforati, per quod uinum ex amulis seu ampullis in subiectum calicem effundebatur. Id usui erat in ecclesia Romana iam inde a seculo u. Nam charta Cornutiana memorat »hamulam oblatoriam, colum, thymiamaterium.« An etiam apud Gallos ante receptum ritum Romanum fuerit usitatum, incertum: siquidem nullam de colo seu colatorio mentionem reperio apud antiquos nostros scriptores, Caroli Magni etate superiores, quod etiam de offertorio dicendum. De fistula etiam seu calamo, quo sanguis Christi hauriebatur, non minor difficultas. Que omnia in Gallicanis Ecclesiis saltem a seculo IX usitata fuisse constat, fortasse exemplo ecclesie Romane.

16. Multa siquidem cum ritu Romano in Gallicanum inuecta sunt. Unde cappe Romane in Chronici Fontanellensis cap. 16, ubi etiam Ansegisus abbas »altare in honore perpetue uirginis Marie  decorasse tabula lignea, quam imaginibus argenteis diuersis cooperuit.« Idem in Flauiacensi monasterio »in honore sancte Trinitatis basilicam edificauit, ante cuius aram, tabulam argenteis imaginibus decoratam collocauit, ipsique are crucem argenteam imposuit, uniuersamque basilicam uariis picturis decorari iussit.« Ante eum Uuido abbas Fontanellensi Ecclesie »tabulas fabricatas ante altaria octo« concessit. Antiquitus quippe apud nostrates Gallos non altaria, sed parietes picture decorabant. Cuius rei argumenta retulimus in lib. I, cap. 8. Accedit aliud ex Ruricii Lemouicensis epistola 14, lib. II, qui Ceraunie nobili matrone pictorem direxit, ut cuiusdam basilice »parietes uariis colorum fucis depingeret.« Apposite Fortunatus in lib. I, carmine 13, de basilica sancti Eutropii Santonensis:
187
Sumpsit imagineas paries imitando figuras:
Que neque tecta prius, hec modo picta nitent.

17. Porro non minus prolixa erat Romana missa, quam Gallicana. Nam unam uel duas horas exigebat ad Gallicanam Cesarius, ex dictis; ac paulo prolixius temporis spatium adhibebat Gregorius, cuius hec uerba in lib. uIII, epistola 35: »Ecce enim iam biennium pene expletur, quo lectulo teneor; tantisque podagre doloribus affligor, ut uix in diebus festis usque ad horarum trium spatium surgere ualeam, missarum solemnia celebrare.« Ita ille ad Eulogium episcopum Alexandrinum. Huius prolixitatis partim causa erat homiliarum usus, que etiam Rome statim post Euangelium ad missam fiebant, prout testatur idem Gregorius Magnus in prefatione ad Homilias XL. Sed hec extra locum.



MISSALE GOTHICUM SEU GOTHICOGALLICANUM.



III. ORDO MISSAE IN uIGILIA NATALIS DOMINI.


Collectio [a 1Kb] post nomina.

188 Grata tibi sit, Domine, quesumus, hodierne festiuitatis oblatio; ut, tua gratia largiente, per hec sacrosancta commercia in illius inueniamur forma, in quo tecum est nostra substantia. Spiritibus quoque carorum nostrorum tribue, ut mortalibus segregati cetibus, litteris mereantur conscribi celestibus. Presta per Dominum nostrum Iesum Christum Fillium tuum, qui tecum uiu. dom.


Collectio ad pacem.

Da nobis, quesumus, Domine, ut sicut adoranda Filii tui natalitia celebraturi, ab hodiernis uigiliis in confessione tui nominis preuenimus; sic eius munere capiamus sempiternum. Et dirigere dignare  angelum pacis, qui oscula nostra puris sensibus inligata connectat: nosque tibi ab omnibus peccatorum maculis expurgatos adiungat. Per ceternum tibi Iesum Christum Filium tuum Dominum nostrum.


Immolatio misse.

Dignum et iustum est. uere dignum et iustum est nos tibi gratias agere, Domine sancte, Pater omnipotens, eterne Deus, amanda pietas, tremenda uirtus, ueneranda maiestas. Qui hanc noctem uenturam, toto orbe uenerandam, celorum gratulatione, et terrarum remuneratione, angelica exultatione ditasti: ut nascente in carne Domino nostro Iesu Christo Filio tuo, superiora pariter et inferiora gauderent. Aspice nunc familiam tibi supplicem, conserua populum tuis laudibus personnantem; et superuenture  [b 1Kb] noctis 189 solemnitati ita peruigiles redde, ut sinceris mentibus Domini nostri percipere mereamur Natalem uenturum. In quo inuisibilis ex substantia tua, uisibilis per carnem apparuit in nostra tecumque unus, non tempore genitus, non natura inferior, ad nos uenit ex tempore natus. Per cuius natiuitatem indulgentia criminum conceditur, et resurrectio non negatur. Merito itaque omnis terra adorat te, et confitetur tibi. Sed et celi celorum, et angelice potestates non cessant laudare dicentes: Sanctus, Sanctus, Sanctus.


Collectio post Sanctus.

uere Sanctus, uere benedictus Dominus noster iehsu Christus Filius tuus, manens in celis, manifestatus in terris [c 1Kb] . Ipse enim pridie quam pat.


 Post mysterium.

Hec facimus, Domine sancte Pater omnipotens, eterne Deus, commemorantes et celebrantes Passionem unici Filii tui Iesu Christi Domini nostri. Qui tecum uiuit et regnat cum Spiritu sancto in secula seculorum.


Ante orationem Dominicam.

His precibus te, Deus Pater omnipotens, deprecamur, quibus nos Dominus noster iehsu Christus Filius tuus orare precepit, dicens: Pater noster.


Post orationem Dominicam.

Libera nos a malo, omnipotens Deus, et custodi in bono. Euacua nos uitiis, et reple uirtutibus; et bona nobis tam presentia quam eterna concede. Per Dominum nostrum Iesum Filium tuum.


 Benedictio populi.

Deus, qui aduentum tue maiestatis per angelum Gabrihelem, prius quam descenderes, nuntiare ius sisti. Amen.

Qui sine initio sempiternus es, terras illustrare per uirginem, tartara lauare dignasti per crucem. Amen.

Presta, ut hic populus tuus in preceptis obedienter ambulans, sicut est partus uirginis singularis, ita eis benedictionum tuarum ueri luminis imbrem infundas. Amen.

Et tentationum insidias, uel aculeos tentatoris, spiritalibus armis accinctos, aduersarii tentamenta, et presentis uite inlecebras in tuo nomine facias superare. Amen.

 Et prime natiuitatis, et secunde regenerationis Auctorem suum sciant esse quod natum est: seque tibi intelligant debere quod sanctum est. Amen.

Quod ipse prestare digneris: qui cum Patre et Spiritu sancto uiuis et reg.


Post communionem.

190 Celesti cibo potuque roborati, omnipotenti Deo laudes et gratias, fratres carissimi, referamus, poscentes, ut nos, quos dignos habuit participatione corporis et sanguinis Domini nostri Iesu Christi Unigeniti sui, dignos etiam celesti remuneratione percenseat. Per ipsum Dominum nostrum Iesum Christum Filium suum.


Collectio sequitur.

Quod ore sumpsimus, Domine, mentibus capiamus:  et de munere temporali, fiat nobis remedium sempiternum.



Iu. ORDO MISSAE [a 1Kb] IN DIE NATIuITATIS DOMINI NOSTRI IESU CHRISTI.


Collectio post prophetia.

Ortus es nobis uerus Sol iustitie, Iesu Christe. uenisti de celo humani generis Redemptor. Erexisti nobis cornu salutis; et celsi Genitoris Proles perpetua, genitus in domo Dauid propter priscorum oracula uatum, propriam uolens absoluere plebem, et uetusti criminis delere chirographum, ut eterne uite panderes triumphum. Ideoque nunc te quesumus, ut in misericordie tue uiscera nostris appareas mentibus, salus eterna, et nos, eripiendo ab iniquo hoste, iustitie cultores efficias, omnique  mortis errore spreto, pacis uiam recto itinere gradientes, tibi recte seruire possimus, Saluator mundi. Qui cum Patre et Spiritu sancto uiuis, dominaris et regnas Deus in secula seculorum.


Collectio post precem [b 1Kb] .

Exaudi, Domine, familiam tibi dicatam, et in tue Ecclesie gremio in hac hodierna sollemnitate Natiuitatis tue congregatam, ut laudes tuas exponat. Tribue captiuis redemptionem, cecis uisum, peccantibus remissionem, quia tu uenisti ut saluos facias nos. Aspice de celo sancto tuo, et inlumina populum tuum, quorum animus in te plena deuotione confidit, Saluator mundi. Qui uiuis.


Prefatio misse.

Sacrosanctum beate Natiuitatis diem, in quo nascente  Domino, uirginalis uteri arcana laxata sunt, incorruptorumque genitalium pondus, seculi leuamen effusum est, sicut exoptauimus uotis, ita ueneremur et gaudiis. Hic namque ortus die splendidior, luce coruscantior est. In hoc omnipotentem Deum, qui terrenam fragilemque materiam 191 causa nostre redemptionis adsumpsit, fratres dilectissimi, supplices deprecemur, uti nos, quos ortu corporis uisitauit, societate conuersationis edocuit, precepto predicationis instituit, degustatione mortis redemit, participatione mortis amplexus est, diuini Spiritus infusione ditauit, sub perpetua deuotione custodiat et in his beati famulatus studiis permanere concedat. Qui cum Patre et Spiritu sancto uiuit et regnat Deus in secula seculorum.


 Collectio sequitur.

Deus, qui diues es in misericordia, qua mortuos nos peccatis, conuiuificasti Christo Filio tuo, ut formam serui acciperet, qui omnia formauit, ut qui erat in deitate generaretur in carne, ut inuolueretur in pannis qui adorabatur in stellis, ut iaceret in presepio qui regnabat in celo: inuocantibus nobis aurem maiestatis tue propitiatus adcommoda, donans hoc per ineffabilem tue misericordie caritatem, ut qui exultamus de Natiuitate Filii tui, qui uel ex uirgine natus, uel ex Spiritu sancto regeneratus est, pareamus  preceptis eius, quibus nos edocuit ad salutem. Presta per Dominum nostrum Iesum Christum Filium tuum: qui tecum.


Collectio post nomina.

Suscipe, quesumus, Domine Iesu, omnipotens Deus, sacrificium laudis oblatum, quod pro tua hodierna Incarnatione a nobis offertur, et per eum sic propitiatus adesto, ut superstitibus uitam, defunctis requiem tribuas sempiternam. Nomina quorum sunt recitatione complexa, scribi iubeas in eternitate; pro quibus apparuisti in carne, Saluator mundi, qui cum ceterno Patre uiuis et reg.


Collectio ad pacem.

Omnipotens sempiterne Deus, qui hunc diem Incarnationis tue, et partum beate Marie uirginis  consecrasti, quique discordiam uetustam per transgressionem ligni ueteris cum angelis et hominibus per Incarnationis mysterium, lapis angularis iunxisti, da familie tue in hac celebritate letitie, ut qui te consortem in carnis propinquitate letantur, ad summorum ciuium unitatem, super quos corpus adsumptum euexisti, perducantur; et inter semetipsos per externa complexa iungantur, ut iurgii non pateat interruptio, qui te auctorem gaudent in sua natura per carnis uenisse contubernium. Quod ipse prestare digneris, qui cum Patre et.


Immolatio misse.

uere dignum et iustum est, equum et salutare est, nos tibi gratias agere, Domine sancte, Pater omnipotens, eterne Deus, 192 quia hodie Dominus  noster iehsu Christus dignatus est uisitare mundum. Processit de sacrario corporis uirginalis, et descendit pietate de celis. Cecinerunt angeli, Gloria in excelsis, cum humanitas claruit Saluatoris. Omnis denique turba exultabat angelorum, quia terra Regem suscepit eternum. Maria beata facta est templum pretiosum, portans Dominum dominorum. Genuit enim pro nostris delictis uitam preclaram, ut mors pelleretur amara. Illa enim uiscera, que humana non nouerant macula, Deum portare meruerunt. Natus est in mundo, qui semper uixit et uiuit in celo, iehsu Christus Filius tuus, Dominus noster. Per quem maiestatem tuam laudant angeli.


Post Sanctus.

Gloria in excelsis Deo, et in terra pax hominibus  bone uoluntatis, quia adpropinquauit redemptio nostra. uenit antiqua expectatio gentium; adest promissa resurrectio mortuorum; iamque prefulget eterna expectatio beatorum, per Christum Dominum nostrum. Qui pridie quam pro nostra omnium sal.


Post secreta.

Credimus, Domine, aduentum tuum, recolimus Passionem tuam. Corpus tuum in peccatorum nostrorum remissione confractum [c 9Kb] ; Sanguis sanctus tuus in pretium nostre redemptionis effusus est; qui cum  Patre et Spiritu sancto uiuis et regnas in secul.


Ante orationem Dominicam.

Non nostro presumentes, Pater sancte, merito, sed Domini nostri Iesu Christi Filii tui obedientes imperio, audemus dicere.


Post orationem Dominicam

Libera nos, omnipotens Deus, ab omni malo, ab omni periculo, et custodi nos in omni opere bono, perfecta ueritas, et uera libertas, Deus. Qui regnas in secula secul.


Benedictio populi.

Deus, qui aduentum tue maiestatis per angelum Gabrihelem, priusquam descenderes, nuntiare iussisti; qui dignanter intra humana uiscera ingressus, et aluo uirginis hodie te mundus clarificatus  . . . 193  Amen.

Tu, Domine, benedic hanc familiam tuam, quam hodierna sollemnitas in aduentu tuo fecit gaudere. Amen.

Da pacem populo tuo, quem pretiosa natiuitate uiuificas; et passionis tolerantia a morte perpetua redemisti. Amen.

Tribue eis de thesauro tuo indeficientes diuitias bonitatis, reple eos scientia, ut impollutis actibus et puro corde sequantur te ducem iustitie, quem suum cognoscunt factorem. Amen.

Et sicut in diebus illis aduenientem te in mundo perfidia Herodis expauit, et periit rex impius a facie Regis magni; ita nunc presenti tempore celebrata sollemnitas peccatorum nostrorum uincla dissoluat.  Amen.

Ut cum iterum ad iudicandum ueneris, nullus ex nobis ante tribunal tuum reus appareat; sed, discussa de pectoribus nostris caligine tenebrarum, placeamus conspectui tuo, et perueniamus ad illam terram quam sancti tui in requiem possidebunt eternam. Amen.


Post communionem.

Cibo celesti saginati, et poculo eterni calicis recreati, fratres carissimi, Domino Deo nostro laudes et gratias indesinenter agamus, petentes ut qui sacrosanctum corpus Domini nostri Iesu Christi spiritaliter sumpsimus, exuti a carnalibus uitiis, spiritales effici mereamur. Per Dominum nostrum Iesum Filium suum.


 Collectio sequitur.

Sit nobis, Domine, quesumus, medicina mentis et corporis, quod de sancti altaris tui benedictione percipimus, ut nullis aduersitatibus opprimamur, qui tanti remedii participatione munimur. Per Dominum nostrum Iesum Christum Filium tuum.



u. ORDO MISSAE IN NATALE SANCTI STEPHANI PROTOMARTYRIS.


Prefatio [a 1Kb] .

uenerabilem atque sublimem beatissimi protomartyris Stephani passionem hodie celebrantes, Deum martyrum, fratres carissimi, deprecemur, ut sicut illi contemplatione meritorum suorum coronam dare dignatus est, nobis quoque plenissimam misericordiam, ipsius precibus flexus, in omnibus largiatur. Per Dominum nostrum Iesum Christum Filium suum.


Collectio sequitur.

194 Deus, qui sancto Stephano martyri tuo et principatum in ministerio, et principem in martyrio [locum] contulisti, dum nobis sancti diei huius festiuitatem pro eius uel commemoratione, uel passione  donasti, exaudi, quesumus, supplices familie tue preces; nobis eius peculiare presidium tribue, cuius pro inimicis ac peccatoribus preces piissimus acceptasti; tribue etiam ut pro nobis intercessor existat, qui pro suis persecutoribus supplicauit. Per Dominum nostrum Iesum Christum Filium tuum, qui tecum beatus uiuit.


Collectio post nomina.

Omnipotens sempiterne Deus, qui Sanctorum uirtute multiplici Ecclesie tue sacrum corpus exornans, primitias martyrum gloriosi leuite tui Stephani sanguine dedicasti, da nobis diem natalis eius honore precipuo celebrare, quia non diffidimus eum fidelibus tuis posse suffragari, qui dominice caritatis imitator, etiam pro suis persecutoribus supplicauit.  Tribue, quesumus, per interuentum ipsius, ut uiuentes salutem, defuncti requiem consequantur eternam. Presta per Dominum nostrum Filium tuum.


Collectio ad pacem.

Deus caritatis indultor, Deus indulgentie munerator, qui sancto martyri tuo Stephano in passione largitus es ut imbrem lapidum clementer exciperet, et pro lapidantibus supplicaret, pietatem tuam, Domine, subnixis precibus exoramus, ut dum martyris tui passionem recolimus, per intercessionem ipsius pacis securitatem cum peccatorum nostrorum uenia consequi mereamur. Per Dominum nostrum Iesum Christum Filium tuum, qui tecum.


Contestatio misse.

 Dignum et iustum est, equum et iustum est te laudare, teque benedicere, tibi gratias agere, omnipotens sempiterne Deus. Qui gloriaris in conuentu sanctorum tuorum, quos ante mundi constitutionem preelectos spiritali in celestibus benedictione signasti, quosque Unigenito tuo per adsumptionem carnis et crucis redemptionem sociasti, in quibus Spiritum  tuum sanctum regnare fecisti, per quem ad felicis martyrii gloriam pietatis tue fauore uenerunt. Digne igitur tibi, Domine uirtutum, festa sollemnitas agitur; tibi hec dies sacrata celebratur, qua beati Stephani primi martyris tui sanguis, in tue ueritatis testimonio profusus, magnificum nominis tui honorem signauit. Hic est enim illius nominis primus confessor quod est supra omne nomen, in quo unicum salutis 195 nostre presidium, Pater eterne, posuisti. Hic in Ecclesia tua quam splendidum ad cunctorum animos confirmandos unice laudis precessit exemplum! Hic post passionem Domini nostri Iesu Christi, uictorie palmam primus inuasit. Hic ut leuitico ministerio per Spiritum sanctum ab apostolis consecratus est, niueo candore  confestim emicuit, martyrii cruore purpureus. O benedictum Abrahe semen, apostolice doctrine et dominice crucis prior omnium factus imitator et testis! Merito celos apertos uidit, et Iesum stantem ad dexteram Dei. Digne igitur ac iuste talem sub tui nominis confessione laudamus, omnipotens Deus, quem ad tantam gloriam uocare dignatus es. Suffragia eius nobis pro tua pietate concede. Talis pro hac plebe precetur, qualem illum post trophea uenientem exultans Christus excepit. Illi pro nobis oculi sublimentur, qui adhuc in hoc mortis corpore constituti, stantem ad dexteram Patris Filium Dei in ipsa passionis hora uiderunt. Ille pro nobis obtineat, qui pro persecutoribus suis, dum lapidaretur, orabat ad te, sancte Deus, Pater omnipotens, per Dominum  nostrum Iesum Christum Filium tuum. Qui pro peccatis nostris nasci carne per uirginem, et pati dignatus est mortem, ut martyres suos suo pati doceret exemplo. Cui merito omnes angeli atque archangeli sine cessatione proclamant, dicentes: Sanctus, Sanctus, Sanctus.


Collectio post Sanctus.

uere sanctus, uere benedictus Dominus noster iehsu Christus Unigenitus tuus, qui martyrem suum Stephanum celestis aule collegio munerauit, qui corporis nostri infirmitatem suscepit, priusquam pium sanguinem pro humana salute funderet, mysterium sacre sollemnitatis instituit. Ipse enim pridie quam pateretur


Post mysterium.

Hoc ergo facimus, Domine, hec precepta seruamus,  hanc sacri corporis passionem sacris sollemnibus predicamus. Quesumus, omnipotens Deus, ut sicut ueritatem nunc Sacramenti celestis exequimur, ipsi ueritati dominici corporis ac sanguinis hereamus. Per Dominum nostrum Iesum Christum Filium tuum.


Ante orationem Dominicam.

Gloriosi leuite exemplis et beatissimi martyris Stephani magisteriis instituti, eterno Regi et Patri Deo precem, Fratres carissimi, cum omni humilitate fundamus, ut dato nobis fidei calore uel munere, ad  martyrii nos desiderium amoris sui igne succendat, 196 eiusque imitatores efficiat, qui non solum pro sui gloria, uerum etiam pro exemplis eruditionis nostre passionem sustinuit. Et cui conferre dignatus est in passione uirtutem, intercedendi pro nobis tribuat facultatem; et orationem quam precipere dignatus est, dicere sine cunctatione permittat. Pater noster.


Post orationem Dominicam.

Libera nos a malo, omnipotens Deus, et tribue nobis supplicibus tuis tam promptum pro Christo tuo ad patiendum animum, ut probemur, non nos martyrio, sed nobis defuisse martyrium. Per.


Benedictio populi.

Deus, qui tuos martyres ita uinxisti caritate, ut  pro te etiam mori cuperent, ne perirent. Amen. Et beatum Stephanum in confessione ita succendisti fide, ut imbrem lapidum non timeret. Amen. Exaudi precem familie tue amatoris inter festa plaudentem. Amen. Accedat ad te uox illa intercedens pro populo, pro inimicis que orabat in ipso martyrio. Amen. Ut se obtinente, et te remunerante, perueniat illuc plebs adquesita per gratiam, ubi te, celis apertis, ipse uidit in gloriam. Amen. Quod ipse prestare digneris.


Collectio post Eucaristiam.

Deus, perennis salus, beatitudo inestimabilis, da, quesumus, omnibus tuis, ut qui sancta ac beata sumpserunt, et sancti iugiter et beati esse mereantur. Quod ipse prestare digneris.


 Consummatio misse.

Gratias agimus tibi, Domine, multiplicatis circa miserationibus tuis, qui et Filii tui natiuitate nos saluas, et martyris Stephani deprecatione sustentas. Per Dominum nostrum Filium tuum.



uI. MISSA IN NATALE APOSTOLORUM IACOBI [a 1Kb] , ET IOHANNIS.

Electionis Dominice preclarum testimonium, atque apostolice congregationis admirabile ornamentum, et euangelice ueritatis celeste preconium sanctos Dei apostolos et martyres, Iacobum et Iohannem, presenti festiuitate uenerantes, fratres carissimi, Domino ac Deo nostro pariter supplicemus, ut qui eorum electionem uocatione sua presciit, nostram quoque uocationem 197 munerum  sua electione confirmet; donetque nobis timoris sui perseuerantiam, qui illis apostolatus gratiam uel Martyrii dedit coronam. Per Dominum nostrum Iesum Christum Filium suum.


Collectio sequitur.

Domine, qui beatissimis apostolis Iacobo et Iohanni gloriam martyrii bibitione tui calicis predixisti, ut et confirmares responsionem quam fides pura protulerat, et conferres uirtutem quam caritas deuota presumpserat, hanc eorum passionis memoriam Ecclesiam tuam sollemniter celebrantem placatus  intende. Prosit, quesumus, commemoratio sanctorum beatissimorum ad obtinendum tue miserationis auditum. Prosit apostolorum titulos recolere, ut Maiestatis tue aures oratio nostra ualeat inclinare. Prosit supplicare patrociniis, ut digneris exaudire suffragiis, Saluator mundi. Qui cum eterno Patre et Spiritu sancto uiuis et regnas.


Collectio post nomina.

Domine, quem uocantem sancti apostoli Iacobus et Iohannes fide integra sunt secuti, et quem sequentes ex caritate integra sunt electi, ut mundi piscatores fierent, qui profundi retia reliquissent, auribus percipe, quesumus, orationem nostram, et tribue ut dum apostolicos triumphos admiramur et colimus, si adsequi eorum facta non possumus, implere  saltim monita contendamus. Quod ipse prestare digneris, qui cum Patre et Spiritu.


Collectio ad pacem.

Domine eterne, cui ita in sanctis apostolis tuis Iacobo et Iohanne placuit arcanum dispensationis im . . . . . ut glorioso passionis exemplo, apostolorum chorum ille precederet, iste premitteret, atque ita inter utrumque grex consummaretur beatus, ut omnium deuotionem ille precederet, iste concluderet, miserere nostri, et exaudi nos, et presta, ut possimus predictorum martyrum tuorum apostolorumque, uel illius exemplo fidem tenere, qua coronatur, uel istius magisterio caritatem discere, quam docetur. Per Dominum nostrum Iesum Christum Filium tuum, qui te.


 Immolatio misse.

Dignum et iustum est. uere equum et iustum est nos tibi gratias agere, uota persoluere, Domine sancte, Pater omnipotens, eterne Deus. Quoniam tibi uiuimus omnia opera tua, et in factura eorum te conlaudant et benedicunt omnes sancti tui, quos predestinasti conformes fieri imagini Filii tui. In 198 quo exaltatum est cornu salutis eorum qui nomen eius, quod est super omne nomen, coram regibus et potestatibus huius seculi uoce libera confitentes, ipsius Domini Saluatoris exemplo per patibula penarum, de persecutoribus suis et diabolo triumpharunt, et corpora sua dantes hostiam Deo, pretiosa tibi morte ceciderunt. Ex quibus exstant beatissimi apostoli et martyres tui Iacobus et Iohannes, quorum  natalem hodie celebramus, obsecrantes misericordiam tuam, piissime atque omnipotens Deus, ut, eorum meritis suffragantibus, preces nostras propitius exaudias, per Dominum nostrum Iesum Christum Filium tuum, qui est sanctorum omnium uirtus et gloria, uictoria martyrum et corona, pastor ouium, et hostia sacerdotum, redemptio gentium, et propitiatio peccatorum. Ante cuius sacratissimam sedem stant angeli atque archangeli, et sine cessatione proclamant, dicentes: Sanctus, Sanctus, Sanctus.


Collectio post Sanctus.

Hosanna in excelsis. uere sanctus, uere benedictus Dominus noster iehsu Christus Filius tuus, qui Sanctus in sanctis pro morte uitam, pro pena gloriam,  pro confessione uictoriam prestare dignatus est. Ipse enim qui pridie quam pat.


Benedictio populi.

Deus, qui tuos apostolos pretiosa gentium lumina preparasti, dum Iacobum et Iohannem ad inlustrandas animas inter uasa Ecclesie candelabra fidei pretulisti. Amen. Da plebi tue imitari, quod unus exorando, alius docendo formauit. Amen. Fructificet in hoc populo, quod seminauit iste uerbo, plantauit ille martyrio. Ut eorum interuentu hec turba illius reficiatur dulcedine, supra cuius pectus carus Iohannes accubuit. Amen. Quod ipse prestare digneris, qui in Trinitate perfecta.


Post communionem.

Repleti, Domine, apostolorum celebritate tuorum,  quesumus ut te semper in eorum commemoratione laudemus, et tuam misericordiam, iisdem semper deprecantibus, consequamur. Per Dominum.


Collectio sequitur.

Apostolorum, quesumus, Domine, intercessione nos adiuua, pro quorum sollemnitate letantes, sancta tua percepimus dona. Per Dominum.



uII. MISSA IN NATALE SANCTORUM INFANTUM.

Deus, qui uniuersam Ecclesiam tuam pretiosorum 199 martyrum tuorum uirtutibus, uelut quibusdam floribus coronasti, ut per triumphos tuorum testium et sollemnitatum gloriam et deuotionum exempla susciperes, sicut in hoc die, quo pro Domino nostro Iesu Christo Infantum innocentiam extollis usque ad merita passionum. Feliciter pro Christo mortui sunt;  sed felicius cum eodem in eternitate uicturi: qui ad hoc tantum per humanam infirmitatem nati sunt ad erumnam, ut per Dei gratiam nascerentur martyres ad coronam. Presta, omnipotens Deus, in hac sollemnitate diei huius, ut sicut illis dedisti palmas uictorie, ita nobis quoque consortium tribuas sempiternum. Per Dominum nostrum Iesum Christum Filium tuum, qui tecum uiuit.


Collectio sequitur.

Deus omnipotentie ac benignatis, Deus misericordie atque pietatis, qui Bethleemitice plebi ac dominice ciuitati pro temporalibus erumnis gaudia eterna tribuisti, ut Rachel sancta plorans filios suos, que preferebat ex dolore luctum, nollet ex consolatione solatium, quia licet uideretur de presenti  Infantum amissione conterrita, erat tamen beata de martyrum perpetuitate secura. Da cunctis, Domine, in hoc loco consistentibus, et uniuerse plebi istius loci, ut sic habeant ex sancte uite conuersatione palmam, sicut habuerunt paruuli ex passione uictoriam. Per Dominum nostrum Iesum Christum Filium tuum, qui tecum uiuit.


Collectio post nomina.

Deus, qui id quod per infantiam uidetur exiguum magnum facis esse per merita, qui primordia aduentus tui triumphis glorificas paruulorum, prius eos passionis martyrio quam etatis prouehis incremento. Felix mors eorum, et beatificanda conditio, per quam eis contigit ut seuitiam crudelissimi Herodis  deuicerint triumphando, et Christum mererentur in premio. Da huic populo, tuo nomini consecrato, per consimilis gratie administrationem, meritorum similium dignitatem, ut qui hanc sanctorum Infantum festiuitatem pro honore nominis tui celebrant, ad ipsorum Infantum beatitudinem profectu fidei semper ascendant. Quod ipse prestare digneris, qui.


Immolatio misse.

Dignum et iustum est. uere dignum et iustum est, nos tibi semper et ubique gratias agere, Domine sancte, Pater omnipotens, eterne Deus, pro his precipue quorum hodierno die annua festiuitate recolentes memoriam passionis celebramus, quos Herodianus satelles lactantum 200 matrum uberibus abstraxit. Qui iure dicuntur martyrum flores, qui in  medio frigore infidelitatis exorti, uelut primas erumpentes Ecclesie gemmas quedam persecutionis pruina discussit, rutilante fonte in Bethlehem ciuitate. Infantes enim quia etate loqui non poterant, laudem Domini cum gaudio [Forsan gladio] resonabant. Occisi predicant, quod uiui non poterant. Loquuntur sanguine, quod lingua nequiuerunt. Contulit his martyrium laudem, quibus abnegauerat lingua sermonem. Premittit Infantes Infans Christus ad celos; transmittit noua exenia Patri; primitias exhibet Genitori Paruulorum prima martyria, Herodis scelere perpetrata. Prestat hostis corpori, dum nocet; beneficium tribuit, dum occidit; moriendo uiuitur, cadendo resurgitur, uictoria per interitum comprobatur. Pro his ergo beneficiis et pro presenti  sollemnitate immensas pietati tue gratias referentes potius quam rependentes, cum sanctis angelis et archangelis, qui unum te Deum dominantem, distinctum, nec diuisum; trinum, nec triplicem; solum, nec solitarium; consona laudamus uoce, dicentes: Sanctus, Sanctus, Sanctus.


Benedictio populi.

Deus, qui tibi consecrasti primitias martyrum ab innocentia paruulorum. Amen. Et prius tibi coaptasti in confessione infantiam quam lingua solueretur in uerba. Amen. Concede plebem tuam innocentem per gratiam, etsi non sint tempore sanguine fuso martyria. Amen. Seruetur hic populus purgatus baptismate, qui tibi placitam fecisti innocentiam per cruorem. Amen. Ut illic suo interuentu grex accedat  per lauacrum, ubi felices Paruuli perfusi rore sanguinis gloriantur. Amen. Per Dominum nostrum Iesum Christum Filium tuum, qui tecum uiuit et regnat.



uIII. ORDO MISSAE IN CIRCUMCISIONE DOMINI NOSTRI IESU CHRISTI.

Christo Domino nostro, qui pro nobis dignatus est carne nasci, lege circumcidi, flumine baptizari, in hac octaua Natiuitatis eius die, qua in se Circumcisionis sacramentum secundum precepti ueteris formam agi uoluit, fratres carissimi, humiliter deprecemur, ut intra Ecclesie uterum nos uiuentes cotidie recreatione parturiat, quousque in nobis sua forma, in qua perfecte etatis plenitudinem teneamus, appareat.  Cordis nostri preputia, que gentilibus 201 uitiis excreuerunt, non ferro, sed spiritu circumcidat, donec carnali incremento, facinoribus amputatis, hoc solum in natura nostra faciat uiuere, quod sibi et seruire ualeat et placere. Quod ipse prestare dignetur, qui cum Patre et Spiritu sancto ui. et reg.


Collectio sequitur.

Sancte, omnipotens, eterne Deus, tu nos conuertens uiuifica, et quos error gentilitatis inuoluit, agnitionis tue munus absoluat, ut aculeo mortis extincto, eternis uiuificemur oraculis; ut sicut per infirmitatem carnis seruiuimus iniustitie et iniquitati, ita nunc liberati a peccatis, seruiamus iustitie in sanctificatione. Per Dominum nostrum Iesum Christum Filium tuum.


 Collectio post nomina.

Auditis nominibus offerentum, fratres dilectissimi, Christum Dominum deprecemur, ut sicut pro eius Circumcisione carnali sollemnia celebramus, ita spiritalium nequitiarum inlusione deuicta letemur, prestante pietate sua; ut hec sacrificia sic uiuentibus proficiant ad emendationem, ut defunctis opitulentur ad requiem. Per Dominum nostrum Iesum Christum Filium suum, secum uiuentem, semperque regn. in unitate Spiritus sancti in secula secul.


Collectio ad pacem.

Deus qui magis circumcisionem cordis quam corporis diligis, et non admittis inductam per litteram preputii circumcisionem, sed fidei innexam cum bono opere caritatem, tu nostras aures deseca, ne  audiant sanguinem; corda, ne teneant dolum; oculos, ne inuadant alienum. Tu in manibus succide quod polluit, in pedibus quod ad malum currit, in preputiis quod carnalia concupiscit. Tu incide quod laniat, precide quod uulnerat, abscinde quod lacerat, excide quod scandala incrementat, ut amputato facinore, sola in nos ualeat caritas propagari. Per Dominum nostrum Iesum Christum Filium tuum.


Immolatio.

Dignum et iustum est. uere equum et iustum est nos tibi gratias agere, teque benedicere in omni tempore, omnipotens, eterne Deus, quia in te uiuimus, mouemur et sumus, et nullum tempus nullumque momentum est quo a beneficiis pietatis tue uacuum transagamus. His autem diebus, quos uariis  sollemnitatum causis salutarium nobis operum tuorum et munerum memoria signauit, uel innouante letitia preteriti gaudii, uel permanentis boni tempus agnoscimus. Et propterea exultamus uberius, quia sicut in recens gaudium de uenerabilis gratie recordatione reuiuiscimus. Unde hodiernum 202 diem a die salutiferi Natalis octauum, legitima Domini secundum carnem geniti Circumcisione signatum, ordinata commemoratione recolentes, sacrificium pacis in uotis sollemnibus honoramus, et tante dignationis opus in Domini Altissimi pia humilitate ueneramur. Qui sicut mortalitatem nostram adsumpsit, ut mortem consumeret, ita et iugum legis in sua carne suscepit, ut iugum diaboli a nostra ceruice discuteret. Circumcisus est in carne corporis nostri,  ut nos per uerbum Spiritus sui in corde purgati, sine carnis uulnere circumcideremur in spiritu; ut utrique sexui proficeret circumcisio spiritalis, quia pro uniuersitate generis humani Saluator aduenerat. Unde utrumque sexum sacramentum Incarnationis amplexus est, suscipiens uirum, natus ex Femina. Quamobrem, Domine, sacrificium Circumcisionis sollemnitate uotiua pro nostre eternitatis gaudio suppliciter offerentes, placido dignare conspectu conspicere, et offerentium preces placatus exaudi, per Christum Dominum nostrum. Per quem maiestatem tuam laudant angeli.


Post Sanctus.

uere Sanctus, uere benedictus Dominus noster iehsu Christus Filius tuus, qui uenit querere et saluum  facere quod perierat. Ipse enim pridie quam.


Post secreta.

Hec nos, Domine, instituta et precepta retinentes, suppliciter oramus, uti hoc sacrificium suscipere, et benedicere, et sanctificare digneris, ut fiat nobis Eucaristia legitima in tuo Filiique tui nomine, et Spiritus sancti, in transformationem [a 1Kb] corporis ac sanguinis Domini Dei nostri Iesu Christi Unigeniti tui. Per quem omnia creas, creata benedicis, benedicta sanctificas, et sanctificata largiris Deus, qui in Trinitate perfecta uiuis et regnas in secula seculorum.


Ante orationem Dominicam.

Omnipotentem sempiternum Dominum deprecemur, ut qui in Domini nostri Iesu Christi Circumcisione tribuit totius religionis initium perfectionemque  constare, det nobis in eius portione censeri, in quo totius salutis humane perfectio summa consistit, et orationem quam nos Dominus noster edocuit, cum fiducia dicere permittat. Pater noster.


Post orationem Dominicam.

Libera nos a malo, omnipotens 203 Deus, et presta, ut incisa mole facinorum, sola in nos proficiant incrementa uirtutum. Per Dominum nostrum Iesum Christum Filium tuum.


Benedictio populi.

Deus rerum omnium rector et conditor, qui omnia que a te facta sunt, maiestate imples, scientia ordinas, pietate custodis. Amen. Respicere dignare hos populos tuos, qui per nostri oris officium benedictionum tuarum dona desiderant. Amen. Reple eos tue  scientia uoluntatis, ut in omnibus mandatorum imperio pie uenerationis famulentur officio. Amen. Auerte ab his inhonesta et turpia libidinum probra. Auerte iocundas et noxias corporum uoluptates. Auerte inuidiam tuis beneficiis et bonis omnibus inimicam. Amen. Ut in omni patientia et longanimitate crescentes, a te uocati ad Patrem eterni luminis, transeant in regnum hereditarie claritatis. Amen. Quod ipse prestare digneris, qui cum Patre et Spiritu  sancto uiuis et regnas in secula seculorum. Amen.


Collectio post communionem.

Refecti spiritali cibo, et celesti poculo reparati, omnipotentem Deum, fratres carissimi, deprecemur, ut qui nos corporis sui participatione et sanguinis effusione redemit, in requiem sempiternam iubeat conlocare. Per Dominum nostrum Iesum Christum Filium suum.


Collectio sequitur.

Misericordiam tuam, Domine, supplices exoramus, ut hoc tuum Sacramentum non sit nobis reatus ad penam, sed fiat intercessio salutaris ad ueniam. Quod ipse prestare digneris.


Benedictio [b 1Kb] populi.

 . . . . . . . . . . . . . . . . . . . . . . . . . . Benedicat uos Dominus omnipotens, et per abundantiam misericordie sue cor uestrum conroboret. Amen. Mentem sanctificet, uitam amplificet, castimoniam decoret, atque sensus uestros in bonis operibus semper edificet. Amen. Prospera tribuat, pacem concedat, salutem conferat, quietem nutriat, caritatem muniat, et ab omnibus diabolicis et humanis insidiis sua uos semper protectione et uirtute defendat. Amen. Et ita deuotionem uestram placatus semper suscipiat, ut quecumque ab eo postulaueritis, clementer concedat. Amen. Auferat omnia mala, que 204 gessistis, et tribuat gratiam, quam rogastis. Amen. Per Dominum nostrum Iesum Christum Filium suum.



IX. INCIPIUNT PRAEFATIONES, CUM COLLECTIONES IN uIGILIIS EPHIPHANIAE.


Prefatio.

Miraculorum primordia, que Dominus noster iehsu Christus proferre in adsumpte carnis nouitate dignatus est, fratres carissimi, debita exultatione ueneremur, quia dum se Deum intra humana uiscera proferebat, iam de salutis nostre absolutione tractabat. Homo est utique inuitatus ad nuptias; et quod in nuptiis protulit, Deum probauit. Cuius preconia nec inter ipsa quidem uirtutum possumus rudimenta depromere, sed dum tantarum rerum stupescimus gloriam, temeritatem proferende laudis ingredimur. Humili ergo oratione poscamus ut per ipsum ad uitam eternam nobis tribuatur ingressus, cuius natiuitatis  lumine orbis inlustratus est uniuersus. Quod ipse prestare dignetur, qui in Trinitate perfecta uiuit et regnat in secula seculorum.


Collectio sequitur.

Omnipotens et misericors Deus, plebi tue suppliciter exoranti pia benignitate responde, quam cernis in hoc die fideli deuotione gaudere, quo Dominus ac Deus noster, uera humilitate suscepta, sic seruilem formam misericorditer ostendit in seculo, ut diuinam  potentiam suam mirabiliter monstraret in celo. Qui enim pro nobis puer paruulus fuit, ipse ad se magos officio stelle preeuntis adduxit. Obsecramus itaque, Domine, clementiam tuam, ut sicut illis dedisti Christum tuum uerum Deum in uera carne cognoscere, sic omnes fideles tuos, quos materno sinu sancta gestat Ecclesia, in presenti tempore protegas inuicte uirtutis auxilio, et in futuro facias regni celestis adipisci munere sempiterno. Per ipsum Dominum nostrum Iesum Christum Filium tuum, qui tecum beatus ui.


Prefatio.

Omnipotentem Dominum, fratres carissimi, et Iesum Christum Filium eius et Saluatorem nostrum, qui tantis uirtutibus se manifestauit in terris, et  multa mirabilia demonstrauit in populis, uniuersi summis precibus deprecemur, ut qui infirmos curauit, et mortuos suscitauit, leprosos mundauit, cecos inluminauit, et de quinque panibus, et duobus piscibus quinque milia hominum satiauit; ut qui hec operatus est in terris, nobis quoque propitius adesse 205 dignetur in cunctis delictis, Saluator mundi, qui cum eterno Patre uiuit et reg.


Collectio sequitur.

Omnipotens sempiterne Deus, mundi creator et rector, qui hunc superuenture sollemnitatis diem electionis gentium primitiis consecrasti, imple mundum gloria tua, et subditis tibi populis per luminis tui lumen appare, ut salutare tuum noua celorum claritate mirabile nostris semper innouandis cordibus oriatur. Per Dominum nostrum Iesum Christum  Filium, qui tecum uiuit et regnat.


Prefatio.

Deum omnipotentem, qui nobis huius noctis festiuitatem indulsit, fratres carissimi, deprecemur, ut det nobis etiam munditiam cordis, ut sicut magi, stella preeunte, Dominum Iesum Christum inuenerunt, et optata consecuti sunt gaudia, atque apertis thesauris suis, obtulerunt ei munera aurum, thus, et myrrham, ita et nos famuli sui, eiusdem Saluatoris nostri auxilio premoniti, terram promissionis mereamur ingredi, ut gaudeamus nos eterna regni celestis possessione ditari. Per Dominum nostrum Iesum Christum Filium suum, secum uiuentem, semperque regnantem.


Collectio sequitur.

 Deus, qui uerbi tui incarnationem preclari testimonio sideris indicasti, quod uidentes magi, oblatis Maiestatem tuam muneribus adorarunt, concede ut semper in mentibus nostris tue appareat stelle notitia, ac noster in tua sit confessione thesaurus. Per Dominum nostrum Iesum Christum Filium tuum.


Prefatio.

Omnipotentem sempiternum Dominum, cuius non minor est misericordia quam potestas, qui licet estimatione operum uniuersorum suorum uicerit, ipse tamen suorum operum magnitudinem pietate uicit, mittendo nobis Iesum Christum Filium suum Dominum nostrum, cuius et onus leue est, et iugum suaue, uirginali utero procreatus ad hoc tradidit  nobis salutis iugum, ut omnes nos exaltaret in regnum, Fratres dilectissimi, supplici oratione precemur, ut expellat de sensibus nostris praue cogitationis obscuritatem, ut nullis deinceps peccatorum fuscemur maculis, quibus iubar sue splenduit caritatis. Per Dominum nostrum Iesum Christum Filium suum, qui secum.


Collectio sequitur.

Exaudi nos salutaris noster, et hanc annuam sollemnitatis nostre deuotionem dignanter suscipe; ut sicut Magis ad ostensionem salutaris uie refulsit stella, 206 ita nostris mentibus per gratiam tui muneris lumen infundas, ut possimus in uiam ueritatis confitentes, te protegente, incedere. Per Dominum  nostrum Iesum Christum Filium tuum.


Prefatio.

Narrantes laudes Domini, et potentias et mirabilia que fecit, fratres carissimi, cum ante conspectum populi sui mare diuideret, lumen pretenderet, ignem preferret, celi ianuas aperiret, panem angelicum ministraret, rogemus uti quoque nobis similibus uirtutum suarum circumdet excubiis, ne uel seculi huius fluctus obuoluat, uel incertum uite cursum iter teneat, uel ignorantie nox fidei inluminatione deficiat, uel celi aditus orationi non pateat, uel panis uiuus uitam, se negando, non prebeat, sed in redemptionem adquisitionis, atque in laudem glorie sue, quod tribuit enigmate, tribuat ueritati. Per Dominum nostrum Iesum Christum Filium suum,  qui uiuit et regnat.


Collectio sequitur.

Operum tuorum, Deus, quantum miranda potentia, tantum magis est gratia diligenda. Tuo namque imperio stella magis ducatum prebuit, et usque ad Christum certa itineris directione perduxit: cuius humanitas uera sic fuit in carne, ut uera maiestas resplenderet in opere. Infans enim astris famulantibus ostenditur, et a magis paruulus adoratur. Quesumus ergo, Domine, ut etiam nostros errores misericorditer corrigas, et ad ueritatis tue salutiferam uisionem, precedente nos tue miserationis inluminatione, perducas. Per Dominum nostrum Iesum Christum Filium tuum.


Prefatio.

 Deum, qui sanctificauit Iordanis fluenta, benedixit coniugia nuptialium, fratres carissimi, deprecemur, ut cuius miracula annuis recolimus uicibus, sola eius gratia mereamur indulgentiam peccatorum. Quod ipse prestare dignetur, qui cum Patre et Spiritu sancto uiuit et regnat.


Collectio sequitur.

Exaudi nos, Domine, in huius sollemnitatis excubias, et quesumus ut plebis huius corda in tuis mirabilibus sacratas tibi excubias celebrantibus, benignus adesse digneris; et qui Iordanis sanctificare dignatus es aquas, nos quoque tibi sanctos et immaculatos sistere facias. Qui cum Patre et Spiritu sancto uiuis et regnas.



X. MISSA IN uIGILIIS EPHIPHANIAE.


Prefatio.

207 Incorruptarum naturarum beneficiorum Dominum ac Deum nostrum, fratres carissimi, deprecemur, ut nos in Epiphanie, id est Manifestationis sue diem, ad sacram excubiarum sollemnitatem collectos, tales faciat, qui inlustrationem incarnationis eius, uel natiuitatem ex uirgine, uel baptismum apud Iordanem, uel mirabile apud Cana signum pro nostra salute credimus factum, nostro in nobis opere demonstremus, ut beneficiorum immensitatem nostris confessionibus lucidemur. Per Dominum nostrum Iesum Christum Filium suum: qui secum uiuit.


Collectio sequitur.

Deus, qui, per Unigenitum Iesum Christum Filium tuum Dominum nostrum, sanctificationem salutis  eterne aquas regenerantibus prestitisti; et, ueniente super caput illius spiritali columba, per Spiritum sanctum ipse uenisti; dona, quesumus, ut ueniat super hanc omnem Ecclesiam tuam illa benedictio, que cunctos iugiter protegat, que diuersos sine cessatione benedicat, que cursum te sequentium dirigat, que se expectationi omnium ianuam regni celestis aperiat. Per Dominum nostrum Iesum Christum Filium tuum, qui semper tecum uiuit et.


Collectio post nomina.

Presta, omnipotens Deus, per ineffabilem misericordie tue caritatem, ut cuius uirtus atque maiestas in mirabilium tuorum diuersitate claruit, in nostrarum quoque mentium purificatione clarescat. Presentem itaque oblationem ita inlabere, ut medelam  uiuentibus, defunctis refrigerium prestet; et quorum texuit recitatio premissa sortem, inter electos iubeas adgregare. Per Dominum nostrum Iesum Christum Filium tuum.


Collectio ad pacem.

Deus inluminator omnium gentium, da populis tuis perpetua pace gaudere; et illud lumen splendidum infunde cordibus nostris, quem trium magorum mentibus aspirasti. Per Dominum nostrum Iesum Christum Filium tuum, tecum ui.


Immolatio misse.

Dignum et iustum est. uere dignum et iustum est, nos te laudare, omnipotens sempiterne Deus; quia notam fecisti in populis uirtutem tuam, et Salutare  tuum cunctis gentibus declarasti, hodiernum declarans diem, in qua, ad adorandam ueri Regis infantiam, excitatos de mundi partibus uiros clarior ceteris sideribus, 208 stella perduceret, et celi ac terre Dominum, in salutem omnium corporaliter natum, radius tue lucis ostenderet. Propterea profusis gaudiis totus per orbem terrarum mundus exultat: sed et superne concinunt potestates hymnum glorie tue, sine fine dicentes: Sanctus, Sanctus, Sanctus.


Benedictio populi.

Deus, qui presentem diem ita dignaris diligere, ut eum tot elegeris miraculis inlustrare. Amen. Qui dignatus es pro forma facture tue salutis nostre, in Iordanis fontem Fons aque uiue descendere. Amen. In quo te adorandum stella magos docuit, et aque  pallor uina produxit. Amen. Esto tue familie ipse lux itineris, qui stella indice clarificatus es Rex salutis. Amen. Conuerte ad te querendum stupidas mentes hominum, qui nuptiale conuiuio uertisti latices in falernum. Amen. Ut iuncta cum angelis in excelsis, Deo tibi cantet gloriam plebs protecta. Amen. Presta, Saluator mundi, qui cum Patre et Spiritu sancto uiuis.



XI. MISSA IN DIEM SANCTUM EPHIPHANIAE.

uenerabilem ac primitiuum in mirabilibus Ephiphanie diem, in quo noster Redemptor et Dominus uirtutis sue documenta pretendens, ab annis infantie paternam protulit potestatem, obsequiorum nostrorum famulantibus uotis, et celebri sollemnitate, fratres carissimi, ueneremur, pia obsecratione poscentes  ut qui tunc aquas in uina mutauit, nunc in sanguinem suum oblationum nostrarum uina conuertat, et qui aliis saturitatem meri potatione concessit, nos potationis sue libamine et Paracliti Spiritus infusione sanctificet. Per Dominum nostrum Iesum Christum Filium suum, qui secum uiuit.


Collectio sequitur.

Deus, qui mirificis uirtutum tuarum signis salutis nostre indicia declarasti, qui, magis stella prefulgente degressis, adorare et promereri te Regem eternum Dominumque perpetuum mysticis muneribus prestitisti, qui in corpore nostro mirabilis baptismi sacramento regeneratos ex Spiritu nos abluis renascendo, et ineffabilis potentie dono hodie aquas in uina mutando, discipulis tuis tuam manifestasti 209  diuinitatem, exaudi nos supplices tuos ob diem sacratissime sollemnitatis, et presta ut, gloria tua inluminati, seculo moriamur, tibi Regi Christo uiuamus, Saluator mundi, qui cum Patre, et Spiritu sancto uiuis et regnas in secula.


Collectio post nomina.

Auditis nominibus ac desideriis offerentum, fratres carissimi, Dei Patris omnipotentis clementiam deprecemur, ut qui hodie per Filium suum mirifice aque speciem uertit in uinum, ita omnium simul oblationes et uota conuertere dignetur in sacrificium diuinum, et accepto ferre, ut accepto tulit Abel iusti sui munera et Abrahe Patriarche sui hostias. Et quorum nomina texit recitatio premissa, eorum sortem inter electos iubeat adgregare. Per Dominum  nostrum Iesum Christum Filium suum, secum uiuentem, semperque regnantem.


Collectio ad pacem.

Domine Christe Iesu, qui maiestate sublimis es, et potestate subnixus, cum in uirtute Patris obsequeris iussionibus Matris, ut et Filium hominis ostenderes obsequiis, et Deum uirtutibus adprobares, qui ad omnium gentium lauationem Iordanis alueum sanctificaturus intrasti, ut peccata nostra ablueres, conscientiasque purgares, uisita Ecclesiam tuam, et perfice omnium uota; pacem etiam non petentibus presta, ut osculum quod in labiis datur, in cordibus non negetur. Quod ipse prestare digneris, qui cum Patre et Spiritu sancto uiuis et regnas.


 Contestatio.

uere dignum et iustum est, equum et iustum est, nos tibi semper et ubique gratias agere, Domine sancte, Pater omnipotens, eterne Deus. Qui nobis super Iordanis alueum de celis uocem in modum tonitrui prebuisti, ut Saluatorem seculi demonstrares, et Patrem luminis eterni ostenderes; celos aperuisti, erem benedixisti, fontem purificasti, et tuum Unicum per columbam sancti Spiritus demonstrasti. Susceperunt fontes hodie benedictionem tuam, et tulerunt maledictionem nostram: ita ut credentibus purificationem omnium delictorum exhibeant, et Deo filios regenerando faciant ad uitam eternam, quos ad temporalem uitam carnalis natiuitas fuderat. Nam quos mors per preuaricationem ceperat, hos uita eterna a morte recipiens, ad celorum regna reuocat. Unde  debita exultatione uoces nostras iungimus confessionibus angelorum, qui gloriam tuam mirabile sacramento hodierna sollemnitate uenerantes, 210 pro apparitione Iesu Christi Domini nostri, et pro nostre uocationis exordio sacrificium tibi laudis offerimus, per ipsum Dominum nostrum. Per quem maiestatem tuam laudant angeli.


Collectio post Sanctus.

uere sanctus, uere benedictus Dominus noster iehsu Christus Filius tuus, qui ad puerperii celestis indicium, hec hodie contulit mundo sue miracula maiestatis, ut adorandam magis ostenderet stellam; et transacto temporis interuallo, aquas in uino mutaret, suoque baptismate sanctificaret fluenta Iordanis,  iehsu Christus Dominus noster. Qui prid. quam pateret.


Post mysterium.

Sacrificiis presentibus, Domine, quesumus, intende placatus: quibus non iam [a 1Kb] aurum, thus, et myrrha profertur, sed [quod] iisdem muneribus declaratur, offertur, immolatur, sumitur. Per Dominum nostrum Iesum Christum Filium tuum, qui tecum, et cum Spiritu sancto ui.


Ante orationem Dominicam.

Non nostro presumentes, Domine, merito, sed Domini nostri Iesu Christi Filii tui, quem ut nos a tenebris et umbra mortis liberaret misisti, obedientes imperio. Indigni quidem sumus nomine filiorum, sed iubemur dicere: Pater noster.


Post orationem Dominicam.

 Libera nos a malo, omnipotens eterne Deus, et dominare tu nostri, qui mortis a nobis dominia repulisti, ut tua semper, Domine, cogitemus cum alacritate mandata, cum timore iudicia, cum exultatione promissa. Per eum qui tecum uiuit, dominatur et regnat Deus in unitate Spiritus sancti in secula seculorum.


Benedictio populi.

Omnipotens Artifex, qui sepe quamplurimis, hodie tamen insignibus te declarasti miraculis. Amen. Qui  recurrenti tempore multiplicasti Pastor uina prius in hydriis, deinde cibos in cophanis. Amen. Descendat a sedibus tuis super capita famulorum et famularum tuarum Spiritus sanctus tuus ille, qui in Iordane, baptizante Iohanne, in columba corporaliter uisus est descendisse. Amen. Reple animas eorum uino iustitie, qui sermone tuo hodie ex aquarum sapore mutasti. Amen. Adesto tue plebi deuotione 211 singulari te sacra per mysteria ueneranti. Amen. Porrige, Pastor, epulum, quo, uicta fame seculi, cibis eternitatis anime saginentur. Infunde etiam super eos spiritalium dona uirtutum, ut nichil in eis inimicus aut uiolentia subrepat, aut fraude decipiat. Amen. Sed per bone conuersationis perseuerantiam ii, qui adoptione uocati sunt filiorum, intrare in possessionem  mereantur heredum. Amen. Ut cum hinc transferri migrando precipietur, illic admitti permittatur, unde te Deum adorauit magis admiratum adstans sidus presepio. Amen. Quod ipse prestare digneris, qui in Trinitate perfecta uiuis, dominaris et regnas. Amen.


Post Eucaristiam.

Diuinam misericordiam, fratres carissimi, concordi oratione poscamus, uti hec salutifera Sacramenta nostris recepta pectoribus purificent animam corpusque sanctificent, atque in spem celestium uiscera pariter et corda confirment. Quod ipse prestare dignetur, qui uiuit et regnat.


Collectio sequitur.

Respice, Domine, propitius ad plebem tuam; et  quam diuinis tribuis proficere sacramentis, ab omnibus absolue peccatis. Per Dominum nostrum Iesum Christum Filium tuum.



XII. MISSA IN ADSUMPTIONE [b 1Kb] SANCTAE MARIAE MATRIS DOMINI NOSTRI.

Generose diei dominice Genitricis inexplicabile sacramentum, tanto magis preconabile, quantum est inter homines Assumptione uirginis singulare: apud quem uite integritas obtinuit Filium, et mors non inuenit par exemplum: nec minus ingerens stuporem de transitu, quam exultationem ferens unico beata de partu. Non solum mirabilis pignore, quod fide concepit; sed translatione predicabilis, qua migrauit. Speciali tripudio, affectu multimodo, fideli uoto, fratres dilectissimi, corde deprecemur attento, ut eius  adiuti muniamur suffragio, que fecunda uirgo, beata de partu, clara de merito, felix predicatur abscessu: obsecrantes misericordiam Redemptoris nostri, ut circumstantem plebem illuc dignetur introducere, quo beatam matrem Mariam, famulantibus apostolis, transtulit ad honorem. Quod ipse prestare dignetur, qui cum Patre, et Spiritu sancto 212 uiuit et regnat Deus in secul.


Collectio sequitur.

Deus, qui dum opus illud fabrice mundialis, quod sola imperii iussione creaueras, perire non pateris,  domum tibi in aluum uirginis fabricasti, et ne periret gens a te plasmata, reuelasti seculis inaudita mysteria, ut, quem celorum excelsa non capiunt, paruus puellule aluus includeret, precamur supplices, ut de quibus, et pro quibus suscepisti membra mortalia, intercedente beata Maria genitrice tua, capere facias, deuicta seculi ambitione, uictoriam, Saluator mundi, qui cum eterno Patre uiuis et regnas Deus in unitate Spiritus sancti Deus in secul.


Collectio post nomina.

Habitatorem uirginalis hospitii, Sponsum beati thalami, Dominum tabernaculi, regem templi, qui eam innocentiam contulit Genitrici, qua dignaretur incarnata Deitas generari; que nichil seculi conscia, tantum precibus mens attenta, tenuit puritatem in  moribus, quam perceperat angeli benedictione uisceribus; nec per Assumptionem de morte sensit inluuiem, que uite portauit Auctorem; fratres carissimi, fusis precibus Dominum imploremus, ut eius indulgentia illuc defuncti liberentur a tartaro, quo beate uirginis translatum corpus [a 1Kb] est de sepulcro. Quod ipse prestare dignetur, qui in Trinitate perfecta ui.


Collectio ad pacem.

Deus uniuersalis machine propagator, qui in sanctis spiritaliter, in Matre uero uirgine etiam corporaliter habitasti; que ditata tue plenitudinis ubertate, mansuetudine florens, caritate uigens, pace gaudens, pietate precellens, ab angelo gratia plena, ab Elisabeth benedicta, a Gentibus merito predicatur beata; cuius nobis fides mysterium, partus gaudium, uita prouectum, discessus attulit hoc festiuum;  precamur supplices, ut pacem, que in Adsumptione Matris tunc prebuisti discipulis, sollemni [b 1Kb] nuper largiaris in cunctis, Saluator mundi, qui cum Patre, et Spiritu sancto uiuis.


Contestatio.

Dignum et iustum est, omnipotens Deus, nos tibi magnas merito gratias agere, tempore celeberrimo, die pre ceteris honorando. Quo fidelis Israhel egressus est de Aegypto, quo uirgo Dei Genitrix de mundo migrauit ad Christum. Que nec de corruptione suscepit contagium, 213 nec resolutionem pertulit in sepulcro; pollutione libera, germine gloriosa, assumptione secura, paradiso dote prelata; nesciens damna de coitu, sumens uota de fructu; non subdita dolori per partum, non labori per transitum, nec  uita uoluntate, nec funus soluitur ui nature. Speciosus thalamus, de quo dignus prodit Sponsus, lux gentium, spes fidelium, spes fidelium, predo demonum, confusio Iudeorum, uasculum uite, tabernaculum glorie, templum celeste: cuius iuuencule melius predicantur merita, cum ueteris Eue conferuntur exempla. Siquidem ista mundo uitam protulit, illa legem mortis inuexit; illa preuaricando nos perdidit, ista generando saluauit. Illa nos pomo arboris in ipsa radice percussit; ex huius uirga flos exiit, qui nos odore reficeret, fruge curaret. Illa maledictionem  in dolore generat, ista benedictionem in salute confirmat. Illius perfidia serpenti consensit, coniugem decepit, prolem damnauit; huius obedientia Patrem conciliauit, Filium meruit, posteritatem absoluit. Illa amaritudinem pomi succo propinat; ista perennem dulcedinem Nati fonte desudat. Illa acerbo gustu natorum dentes deterruit; hec suauissimi panis blandienti cibo formauit, cui nullus deperit, nisi qui de hoc pane saturari fauce fastidit. Sed iam ueteres gemitus in gaudia noua uertamus. Ad te ergo reuertimur, uirgo feta, Mater intacta, nesciens uirum puerpera, honorata per Filium, non polluta. Felix, per quam nobis insperata gaudia successerunt. Cuius sicut gratulati sumus ortu, tripudiauimus partu, ita glorificamur in transitu. Parum fortasse  fuerat, si te Christus solo sanctificasset introitu, nisi etiam talem matrem adornasset egressu. Recte ab ipso suscepta es in Assumptione feliciter, quem pie suscepisti conceptura per fidem, ut que terre non eras conscia, non teneret rupes inclusa. uere diuersis infulis anima redempta: cui apostoli sacrum reddunt obsequium, angeli cantum, Christus amplexum, nubis uehiculum, assumptio paradisum, inter choros uirginum gloria principatum, per Christum Dominum nostrum. Cui Angeli atque Archangeli non cess.


Collectio post Sanctus.

uere sanctus, uere gloriosus Unigenitus tuus Dominus noster iehsu Christus, qui cum de suo, Genitori esset equalis, de nostro factus est minor ab angelis, et ex Patre habens immortalitatem, ex Matre  quod moreretur adsumpsit, ut in se liberaret genus humanum de tartaro, dum ipsum mors non tenuit in sepulcro. 214 Ipse enim prid. quam pat.


Post mysterium.

Descendat, Domine, in his sacrificiis tue benedictionis ceternus et cooperator Paraclitus Spiritus, ut oblationem quam tibi de tua terra fructificante porregimus, celesti [c 1Kb] permuneratione, te sanctificante, sumamus, ut translata fruge in corpore, calice in cruore, proficiat meritis, quod obtulimus pro delictis. Presta omnipotens Deus, qui uiuis et regnas in secula.


Ante orationem Dominicam.

Exaudi, omnipotens eterne Deus supplicem plebem tuam ob honorem Marie beatissime genitricis;  et ita preces nostras benignus intende, ut cum fiducia dicere mereamur orationem, quam nos Dominus noster iehsu Christus Filius tuus orare sic docuit, dicens: Pater.


Post orationem Dominicam.

Libera nos ab omni malo, ab omni delicto, auctor omnium bonorum et conditor, Deus; et intercedente beata Maria genitrice tua, contra cotidiani hostis insidias cotidiana nos protectione defende, Saluator mundi, qui cum Patre, et Spiritu sancto uiuis et regnas.


 Benedictio populi.

Deus, qui, cum te non capiunt celi, dignatus es in templo uteri uirginalis includi. Amen. Ut mater integra haberet fructum de spiritu, et incorruptionem de partu. Amen. Da plebi Angelum custodem, qui Filium Marie, fide concipiente, predixit. Amen. Sanctificet gregem tuum illa benedictio, que sine semine humano Redemptorem, uirginis firmauit in utero. Amen. Ut, te protegente, exultet Ecclesia de congregato populo; sicut Maria meruit gloriari de fructu. Amen. Quod ipse prestare digneris, qui cum Patre et Spiritu sancto uiuis et regnas Deus in secula seculorum. Amen.


Post Eucaristiam.

Adesto, quesumus, Domine fidelibus tuis, ut que  sumpsit fideliter, et mente sibi et corpore, beate Marie intercessione custodiat. Quod ipse prestare digneris, qui cum eterno Patre uiuis et regnas.


Collectio sequitur.

Quesumus, Domine Deus noster, ut, interueniente beata Maria, sacrosancta mysteria, que sumpsimus, actu subsequamur et sensu, et eius nobis indulta refectio uitam conferat sempiternam. Per eum qui tecum et cum Spiritu sancto uiuit et regnat.



XIII. MISSA IN NATALE AGNES uIRGINIS ET MARTYRIS.

215 In beate martyris Agnes natalitia tripudiantes, fratres carissimi, deuoto corde Domino adsistamus. uere enim huius est honorandus natalis, que sic nata est mundo, ut sit celo renata; sic sub morte legis procreata, ut contereret mortis auctorem; sic infirmo sexu condita, ut metuenda uiris fortibus  despiceret tormenta; sic fragili conditione producta, ut puella uirginibus et potestatibus triumpharet. O uera nobilitas, que sic terrena generatione processit, ut ad diuinitatis consortium perueniret! Oremus ergo ut pro nobis interueniat precibus, que digna adsistit diuinis obtutibus. Quod ipse prestare dignetur qui cum Patre, et Spiritu sancto uiuit et regnat.


Collectio sequitur.

Deus uictricis Agnes adiutor et premium, exaudi nos illius interuentu, cuius passionis natalem celebramus; cui tanti muneris gratiam contulisti, ut diabolum, qui per Euam humanum genus omne subuerterat, tenera etate Agnes contereret, et sexu inbecilli superaret, ueritatis confessione prosterneret:  euidenter ostendens quod non solum perpetue uirginitatis martyra esset et uirgo mansura, sed Agni immaculati sponsa fieri mereretur integre de nomine. Adsume ergo huius sacrificii immolationem gratanter, qui coronasti gloriosam pro tantis meritis uirginem. Per Dominum nostrum Iesum Christum Filium tuum.


Collectio post nomina.

Deus, qui uirgineum florem per Marie uterum renouas, reddens nobis in Matre uirgine, quod per incontinentem perditum fuerat matrem, quam sequentes sancte uirgines cum palma martyrii ad tuum usque thalamum peruenerunt. Ex quibus est beata Agnes martyra, cuius hodie passionis solemnitas agitur, que nos ad letitiam sue deuotionis excitauit.  uere est enim honorandus huius diei natalis, que sic terrena generatione processit, ut ad diuinitatis consortium per consecrationem uirginitatis perueniret. Per Dominum.


Collectio ad pacem.

Leta nos, Domine, quesumus, beate martyris tue Agnes festiuitas semper excipiat, que et iocunditatem nobis sue glorificationis, et pacis sinceritatem infundat, et tibi nos reddat acceptos. Per Dominum.


Immolatio.

uere dignum, et iustum est. Tibi enim, Domine, festa solemnitas agitur, tibi dies sacrata 216 celebratur, quam beate Agnes uirginis sanguis in ueritatis tue testificatione profusus, magnifico nominis  tui honore signauit. Cui ad mirificandam gratiam tuam, in tenero adhuc corpore, et necdum puellare flore maturo, hanc uirtutem fidei et patientie fortitudinem contulisti, ut seuitie persecutoris non cederet constantia uirginalis, quo gloriosior fieret corona martyrii; quia inter acerba supplicia nec sexui potuit eripere, nec etati. Huius igitur passionis diem hodierna deuotione celebrantes, immolamus tibi, Domine Deus noster, uictimam laudis. Quam cum Filio tuo Domino nostro et sancto Spiritu, per claritatem regnantem, cum angelis et archangelis dominationes, principatus, et potestates, celi, celorumque uirtutes, ac beata seraphin socia exultatione concelebrant, dicentes: Sanctus.



XIu. MISSA IN NATALE SANCTAE CAECILIAE uIRGINIS.

 uenerabilem ac sublimem beate martyris Cecilie passionem, et sanctam solemnitatem pia deuotione celebrantes, conseruatorem omnium Deum, fratres carissimi, deprecemur, ut piis Ecclesie sue precibus propitiatus adsistat; et sicut illi hodie coronam dedit, nobis quoque misericordiam largiatur. Per Dominum nostrum Iesum Christum Filium suum, secum uiuentem.


Collectio sequitur.

Omnipotens sempiterne Deus, qui eligis infirma mundi, ut fortia queque confundas, da nobis in festiuitate sancte Cecilie martyre congrua deuotione gaudere, ut et potentiam tuam in eius passione laudemus, et prouisum nobis percipiamus auxilium. Per Dominum nostrum Iesum Christum Filium  tuum.


Collectio post nomina.

Respice, Domine, quesumus, plebem tuam de sancte Cecilie martyris glorificatione gratulantem, et beneplacitum tribue sacratarum tibi mentium famulatum, ut qui in sanctis tuis te honorare non desinunt, perpetua donorum tuorum largitate potiantur; et quod uisibiliter exhibent, inuisibiliter adprehendant; ut sicut illius grata sunt merita, sic nostre seruitutis accepta reddantur officia. Per Dominum nostrum Iesum Christum Filium tuum.


Collectio ad pacem.

Sancte martyre tue Cecilie, Domine, supplicationibus tribue nos foueri, ut cuius uenerabilem sollemnitatem preuenimus obsequio, eius intercessionibus  commendemur et meritis. Et presta, quesumus, Domine, 217 ut pax que profertur in labiis etiam cordibus non negetur. Per.


Immolatio misse.

Dignum et iustum est, equum et salutare est, nos tibi semper gratias agere, omnipotens sempiterne Deus, qui perficis in infirmitate uirtutem. Quia beata gloriosaque Cecilia, despecto mundi coniugio, ad consortia superna contendens, nec etate mutabili prepedita est, nec inlecebris est reuocata carnalibus, nec sexu fragilitatis deterrita; sed inter puellares annos, inter seculi blandimenta, inter supplicium persequentium, multiplicem uictoriam uirgo casta martyra impleuit, et ad potiorem triumphum secum ad regna celestia ualerianum, cui fuerat nupta, perduxit. Et sic coronam pudicitie meruit,  ut regium thalamum non solum uirgo, sed etiam martyra intraret, per Christum Dominum nostrum. Per quem Maiestatem tuam laudant Angeli, adorant Dom.


Benedictio populi.

Summe, optime, misericordissime Deus, benedic famulos et famulas tuas. Amen. Tribue eis per interuentum sancte Cecilie uirginis, cor in tuo amore sollicitum, in tuo timore deuotum, in tuo honore perfectum. Amen. Da eis tranquillitatem temporum, salubritatem corporum, salutem animarum. Amen. Mereantur te fide querere, operibus inuenire, gratia promereri. Amen. Et illa studeant agere, te teste; que digna fiant in remuneratione, te iudice. Amen. Quod ipse prestare digneris, qui in Trinitate perfecta  uiuis, dominaris, et regnas.



Xu. MISSA IN NATALE SANCTI CLEMENTIS EPISCOPI.

Diem hunc gloriose passionis sancti ac uenerabilis Clementis episcopi, per quem superstitiosa gentilitas conruit Iudeorum, et fides catholica in corda hominum radiauit, fratres carissimi, reuoluto anni circulo, debito ueneremur obsequio, Domini misericordiam exorantes, ut qui eum lumen teterrimo gentilitatis errori prebuit, nos suo lumine oriens ex alto clarificet: qui illum sacre preposuit ecclesie, nos sub mundialium fasce curarum gementes, ipso exorante, subleuare dignetur. Per Dominum nostrum Iesum Christum Filium suum, secum ui.


Collectio sequitur.

 Christe omnipotens Deus, qui beatum Clementem antistitem propter nomen tuum in altitudine maris, paganorum tempestate 218 dimersum, ut in certamine probasti bellorum, ita post bellum patefactis arenis educis gloriosum, quesumus pietatem tuam, ut nos a concupiscentie procellis erutos, Paterne glorie representes innoxios, Saluator mundi. Qui cum eterno Patre uiuis et regnas Deus in unitate Spiritus.


Collectio post nomina.

Nominum serie relata defunctorum, fratres carissimi,  omnipotentis Dei misericordiam supplices exoremus, ut interuentu sancti Clementis antistitis et martyris sui, defunctis absolutionem, uiuentibus tribuat salutem. Memores etiam simus fidelissimorum suorum Sisennii [a 1Kb] atque Theodore, ut quibus per beatum martyrem fidem se credendi inseruit, eis paradisi regna participet. Per Dominum nostrum Iesum Christum Filium suum, secum ui.


Collectio ad pacem.

Concordator discordie, et origo societatis eterne indiuisa Trinitas, Deus, qui Sisennii infidelitatem ab Ecclesie unitate disiunctam, per sanctum Clementem antistitem et subdis catholice fidei, et innectis perpetue caritati, exaudi preces nostras, illamque nobis pacem tribue, quam quondam etherem ascensurus  apostolis reliquisti, ut qui presentium labiorum impressione inligati fuerint osculo, tua custodia pacifici permaneant in futuro. Quod ipse prestare digneris, qui cum Patre.


Immolatio misse.

Dignum et iustum est. uere dignum est, nos tibi gratias agere, Domine sancte, Pater omnipotens, eterne Deus, in sollemnitate sancti martyris tui Clementis. Qui cognationem reliquit et patriam, et post odorem tui nominis terras mariaque transmeans, abnegansque semetipsum, crucem peregrinationis adsumpsit, ut te per apostolorum tuorum uestigia sequeretur. Cui tu, Domine, secundum promissionem Filii tui, tam in presenti seculo quam in futuro centuplicata muneris premia repensasti. Nam beatissimi Petri mox traditus disciplinis, parentes quos  in genitali solo perdiderat, in externa regione restituis; quos terrene generationis amiserat, diuine reddis nature participes. Deinde magistri sui uicarium per ordinem subrogando, Romane urbis, cuius propter te despexerat dignitatem, tenere constituis principatum. Pro quo transituria claritate, celesti facis honore conspicuum. Postremo martyrii gloria 219 sublimatum, pro temporalibus gestis ad eternam prouehis coronam, per Christum Dominum nostrum. Per quem Maiestatem tuam laudant Angeli, atque archangeli non cessant clamare, dicentes, Sanctus, Sanctus, Sanctus.


Benedictio populi.

Custos sacerdotii, dicator martyrii, palma triumphi, Deus benedic famulos et famulas tuas. Amen.  Dona eis martyris huius obtentu recte uiuere, sobrie agere, salubriter conuersari. Amen. Ut illa agant suo arbitrio, que digna habeantur tuo iudicio et indigna inueniantur subiacere supplicio. Amen. Quod ipse prestare digneris, qui in Trinitate perfecta uiuis et regnas.



XuI. MISSA SANCTI SATURNINI [b 1Kb] EPISCOPI ET MARTYRIS.

Deum, qui immortales gloriosorum martyrum palmas triumphali cruore perfudit, et beatam diei huius  sollemnitatem suis pro se uincentibus dedicauit, fratres carissimi, suppliciter oremus, ut qui dedit diei huius sollemnitatem, det plenum sollemnitatis effectum. Qui dedit hoc quod cultus festiuitatis amplectitur, det ut affectu deuotionis imitemur. Et quicquid sancto uiro ac beatissimo martyri suo Saturnino hodierno die profuit ad gloriam, nobis proficiat ad salutem. Per Dominum nostrum Iesum Christum Filium suum, qui secum et eum Spiritu sancto.


Collectio sequitur.

Debitas, omnipotens sempiterne Deus, referimus gratias Iesu Christo Domino nostro, in cuius similitudinem beatissimus Saturninus, dum offerret uictimam, ipse fit uictima; dum sacerdotium electus agit, martyrium deuotus impleuit, ut per eminentiam iustitie  atque uictorie, et testis fuerit et antistes: in quo proficiens fidei latitudo, dum cathedram suscipit sanctitatis, coronam rapuit passionis. Ita Maiestatem tuam, Domine, supplices exoramus, ut qui ei tantam pro nomine tuo prestitisti tolerantiam, per eius intercessionem tribuas pro dilictis plebi huic ueniam. Per Dominum nostrum Iesum Christum Filium tuum.


Collectio post nomina.

Magnum nobis est semperque festiuum, fratres carissimi, summi pontificis et martyris Saturnini meritis, depensis fideliter precibus exorare, qui Saluatoris 220 nostri precepta custodiens, non solum sacerdotium ac uite beatitudinem meruit, sed etiam tanti honoris officium felici martyrio consecrauit. Per cuius meritis deprecemur omnipotentem Deum,  ut illic defunctorum animas transferat a tartaro, quo illum causa amoris sui adsumere dignatus est post triumphum. Per Dominum nostrum Iesum Christum Filium suum, secum.


Collectio ad pacem.

Deus, qui uiscera misericordie atque uberi multiplici, sic sanctos tuos coronas pro meritis, ut discordantium animos eorum intercessione pacifices, quesumus per interuentum sancti Saturnini antistitis et martyris tui ut pacificatam plebem, huius festiuitati collectam, sic ab omni simultate separes, ut perfectam tuo conspectui habere digneris. Per Dominum nostrum Iesum Christum Filium tuum.


Contestatio.

Dignum et iustum est. Optimum sane est, nobisque  speciali deuotione precipuum, omnipotentiam tuam, Trinitas Deus, pro cunctorum triumphalibus penis seruitio lingue supplicantis extollere, sed precipue hoc tempore beatum Saturninum, tremendi nominis tui conclamantissimum testem, debito honore suscipere: quem turba gentilium cum impulit e fano, intulit celo. Siquidem ipse pontifex tuus ab Orientis partibus in urbem Tolosatium destinatus, Roma Garonne in uicem Petri tui, tam cathedram quam martyrium consummauit. Unde benedicimus te, Domine, in operibus tuis, et supplices deprecamur, ut spiritalia Christiani populi desideria sollemniter impleantur, et misericordia a te petita per sancti tui Saturnini suffragia celeriter impetretur. Ut  cum tue Maiestatis super nos apparuerit gloria, meritorum nostrorum tribuas indulgentiam, per Christum Dominum nostrum. Cui merito omnes angeli, atque archangeli, cherubim quoque et seraphim sine intermissione proclamant, dicentes: Sanctus, Sanctus, Sanctus.



XuII. MISSA IN NATALE SANCTI ANDREAE APOSTOLI.


Prefatio.

Apostolicum et toti almum seculo diem, quo retifex ille preclarus Andreas post inluminatam predicatione Achaiam felici martyrio decorauit, uel proprii corporis hostiam crucis insignia amplectendo gestauit, fratres carissimi, intentis sensibus, et totis uisceribus excolamus, inclytam omnipotentis Dei misericordiam deprecantes, uti hunc populum crucis  sue signaculo 221 premonitum, illuc iubeat adire, adminiculante fide, quo martyr precessit impleto certamine. Quod ipse prestare dignetur, qui cum Patre et Spiritu sancto uiuit et reg.


Collectio sequitur.

Christe Domine, crucifer gloriose, qui constantiam beati Andree apostoli propter gloriam tui nominis crucifixi ita confortasti in prelio, ut extolleres in triumpho, exaudi hunc cetum supplicem ac presentem, et presta ut qui hoc tempore eius sollemnitati debitum fenus exsoluimus, futuris temporibus modum uite castissime, ipso opitulante, seruemus. Per te, Christe Saluator mundi, qui cum eterno Patre uiuis, dominaris et regnas Deus in unitate Spiritus sancti in secula seculorum.


Collectio post nomina.

 Omnipotentem Deum ac Dominum nostrum, fratres carissimi, deprecemur, ut hodierna sollemnia, que pro natale beatissimi apostoli et martyris sui Andree suscepimus, sibi ipse commendet; ac sicut illi hodie ob predicationem uerbi sui capto, inter uincula carceris, flagella et crucis necem adfuit, et de triumpho nobili coronam dedit, ita interuentu eius nobis in se credentibus, qui pressuris huius mundi, et insidiis aduersarii fatigamur, in omnibus tentationibus adesse, ac misericordiam largiri dignetur, et offerentum ac pausantum, que recitata sunt nomina, Apostoli sui intercessione sanctificet. Per Dominum nostrum Iesum Christum Filium suum, secum uiu.


Collectio ad pacem.

 Omnipotens sempiterne Deus, qui tanta tibi caritate beatum Andream apostolum uinxisti, ut tuo auxilio mundi uinceret fluctus, carnis contereret motus, nitentisque gladii non paueret adsultus, quem crux eleuata suscepit humilem, ut restitueret triumphantem, pacifica, quesumus, hanc familiam eius sollemnitati collectam, ut dum prebet oscula proximis, indulgens ledentibus, ueniam obtineat pro delictis. Per Dominum nostrum Iesum Christum Filium tuum, qui tecum.


Contestatio.

Dignum et iustum est, equum et iustum est, pietati tue ineffabiles gratias referre, omnipotens, sempiterne Deus; et inestimabili gaudio passionem tuorum  predicare sanctorum, per Christum Dominum nostrum. Qui beato Andree in prima uocatione dedit fidem, et in passione donauit uictoriam. Acceperat hec utraque beatus Andreas; ideo habebat et in predicatione constantiam, et in passione tolerantiam. Qui post iniqua uerbera, 222 post carceris septa, alligatus suspendio se purum sacrificium tibi obtulit Deo. Extendit mitissimus brachia ad celos, amplectitur crucis uexillum, defigit in osculis ora, Agni cognoscit arcana. Denique dum ad patibulum duceretur, in cruce suspenderetur, carne patiebatur, et spiritu loquebatur. Obliuiscitur crucis tormenta, dum de cruce Christum preconat. Quantum enim corpus eius in ligno extendebatur, tantum in lingua eius Christus exaltabatur, quia pendens in ligno, sociari  se ei gratulabatur. Absolui [a 1Kb] se non patitur a cruce, ne tepescat certamen in tempore. Turba circumspicit, et lamentat; demitti a uinculo cupit, quem reparatorem mentis intelligit. Laxari postulat iustum, ne pereat populus hoc delicto. Interea fundit Martyr spiritum, possessurus sempiterni Iudicis regnum. Per cuius meritis concede nobis, omnipotens Deus, ut a malis omnibus tuti atque defensi, tibi Domino nostro Deo martyrum, et Principi apostolorum, laudes semper et gratias referamus cum angelis et archangelis, qui gloriam tuam non cessant clamare, dicentes.


Collectio post Sanctus.

Hosanna in excelsis. uere sanctus, uere benedictus, uere gloriosus Dominus noster iehsu Christus Filius tuus, qui beatum Andream apostolum primum  electione, exinde certamine consecrauit. Ipse enim pridie quam.


Collectio post secreta.

Recolimus te, Domine, passum pro mundi salute humilem, sed credimus subsistere semper in Genitore potentem: precamur, ut qui de altario tuo participamur, cum beatis apostolis in celestibus gloriemur. Presta, Saluator mundi, qui cum eterno Patre et Spiritu sancto uiuis.


Collectio ante orationem Dominicam.

Deus, qui sanctos apostolos tuos, exemptos ab huius seculi fluctibus, angelicis iussisti cetibus adgregare, quos etiam tuis preceptionibus inherentes, qualiter te deprecarentur exhortator piissimus informasti, supplices quesumus, ut qui illos hilari  affatu salubriter imbuisti, nobis ipsam precem cum fiducia permittas clamare uel dicere: Pater noster.


Collectio post orationem Dominicam.

223 Ab omni malo nos eripe, omnipotens Deus, et presta ut iubar apostolici luminis circumdati, omnem neuum criminis cum pompis seculi respuamus. Per Dominum nostrum Iesum Christum Filium tuum.


Benedictio populi.

Domine Deus omnipotens, qui gloriosus super sidera  sedens, almum nobis sidus, beatos apostolos reliquisti, quorum speciosam cohortem, felici claritate pollentem, prius preelegisti merito, ut predestinares in regno. Amen. Concede propitius circumstantem plebem crucis tue muniri signaculo, ut uniuersum superet aduerse potestatis incursum. Amen. Infunde sensibus eius apostolica dogmata, qua te contempletur mente serena. Amen. Ut in illo tremendo discussionis tempore, eorum defensetur presidio, quorum est secuta preceptum. Amen. Quod ipse prestare digneris, qui cum Patre, et Spiritu sancto uiuis et regnas Deus.



XuIII. MISSA IN NATALE SANCTAE EULALIAE [b 1Kb] uIRGINIS.

Deum omnipotentem, Fratres carissimi, qui tantum prudentem uirginitatem fidei sociatam apice glorie  consecrauit, ut per quem facta est mater Maria, fieret martyra Eulalia: illa pariendi effectu felix, ista moriendo: illa implens incarnationis officium, ista rapiens passionis exemplum; illa credidit Angelo, ista restitit inimico: illa electa, per quam nasceretur Christus, ista per quam uinceretur diabolus: supplici oratione poscamus, ut beatam Eulaliam pro nobis orantem exaudiat: et omnia, que, peccatis aduersantibus, impedimur, eius auxilio ab omni labe peccaminum eruamur. Per Dominum nostrum Iesum Christum Filium suum, secum.


Collectio sequitur

Deus, qui sancte martyre tue Eulalie pro pena gloriam, pro morte uitam, pro infirmitate uirtutem, pro passione coronam tribuisti; presta, ut sicut illa  exultat in gloria, sic nos de tua misericordia gratulemur; et in eternum ueniam, te donante, consequi mereamur. Per Dominum 224 nostrum Iesum Christum Filium tuum, qui tecum.


Collectio post nomina.

Deum qui sancte famule sue Eulalie gloriosam et immarcescibilem coronam martyrii contulit, fratres carissimi, supplices deprecemur, ut prestante diuina misericordia, ipsius precibus obtineamus ueniam, qui gloriam non meremur. Caris etiam nostris, qui nos in somno pacis precesserunt, perennis eui beatitudinem et perpetue lucis gratiam remunerare dignetur. Per Dominum nostrum Iesum Christum Filium suum, secum uiu.


Collectio ad pacem.

 Deus simultatum discussor, pacis quesitor, cuius ut pietatis est disiuncta coniungere, ita amoris est casta pacifice alligare, tu nunc nos, Domine, apostolorum tuorum dogmate obsequentes pace necte, caritate orna, castitate sanctifica, ut qui de beate uirginis Eulalie passione meruimus habere exemplum, mereamur, deuicta iracundia, obtinere triumphum. Per Dominum nostrum Iesum Christum Filium tuum, qui tecum uiu.


 Immolatio misse.

Dignum et iustum est, equum et salutare est, nos tibi semper et ubique gratias agere, Domine sancte, Pater omnipotens, eterne Deus, teque laudare in omnibus operibus tuis. Qui dono gratie tue famulam tuam Eulaliam nobiliore mentis stigmate decorasti, ut inlesam in se imaginis tue pulcritudinem custodiret. Digna uere comes Filii tui, que tenero sexu bellum fortis inuaderet; et ultra opinionem humane uirtutis ad tolerantiam penarum se, zelo tui amoris, obtulerit; que in speciem pretiosi Unigeniti sanguinem suum sub testimonio bone confessionis effunderet, et incorrupta flammis uiscera in odorem suauissimi thymiamatis adoloret. uadit ad tribunal cruenti presidis nec quesita, lucratura regnum, contemptura supplicium, inuentura  quesitum, uisura confessum; non trepida de sententia, non ambigua de corona, non defessa de eculeo, non diffisa de premio. Interrogatur, confitetur, ingentique miraculo Maiestas tua exaltatum uirginis spiritum, quem adsumpsit per flammam [a 1Kb] , suscepit per columbam, ut hoc prodigio in celis uirgo et martyr ascenderet, quo in terris Filium tuum Pater ostenderas. Per quem Maiestatem tuam laudant 225 angeli, atque archangeli non cessant clamare dicentes.



XIX. MISSA IN CONuERSIONE [b 1Kb] SANCTI PAULI.

Deus, qui beati Pauli apostoli dignitatem ubique facis gloriosam, presta, quesumus, ut et doctrina semper ipsius foueamur, et meritis. Per.


 Collectio sequitur.

Sanctorum decus, remunerator iustorum, Deus, qui super omnes et per omnia et in omnibus nobis es, cui sacrificium est cor contritum et oratio purum incensum, tribue nobis per intercessionem beatissimi Pauli apostoli sanctificationem cordis, feruorem spiritus, corporis puritatem, ut mortificatis terrenis uitiis, immaculati spiritu et corpore nostro, tibi semper laudis hostias referamus. Quod.

Deus qui apostolum tuum Paulum, insolentem contra Christiani nominis pietatem, celesti uoce cum terrore perculsum, hodierna die uocationis eius mentem cum nomine commutasti; et quem prius persecutorem metuebat Ecclesia, nunc celestium mandatorum letatur se habere doctorem; quemque  ideo foris cecasti, ut introrsus uidentem faceres; cuique post tenebras crudelitatis ablatas, ad euocandas gentes diuine legis scientiam contulisti; sed et tertio naufragantem pro fide quam expugnauerat, iam deuotum in elemento liquido fecisti uitare discrimen; sic nobis, quesumus, eius et mutationem et fidem colentibus, post cecitatem peccatorum, fac te uidere in celis, qui inluminasti Paulum in terris; et munera presentia libens accipe, que Apostoli tui precibus tibi fiant accepta.


 Collectio ad pacem.

Deus, qui iustitie leges in cordibus credentium digito tuo scribis, quique in Paulum hodierna die uocationis eius de celis, non atramento, sed Spiritu tuo uiuo, caritatis tue feruorem ita scribis, ut proprium quassandum corpus pro Ecclesie tue tradat membris, qui ipsius Ecclesie olim contriuerat membra, sic nobis ipsius interuentu doctoris et fidelis magistri, fraterne caritatis sincere consortium dona; et de tue dilectionis, quam ille habuit, multiplici flamma, uel unam scintillam dignare largiri, ut sequamur per dilectionem feruentem magistrum, cuius flagrantia in caritate frequentamus precepta.


Immolatio misse.

Dignum et iustum est. uere 226 equum et iustum  est, nos tibi gratias agere, Domine sancte, Pater omnipotens, eterne Deus. Qui ut ostenderes te omnium cupere indulgere peccatis, persecutorem Ecclesie tue ad unum uerbum tue uocationis lucratus es, et statim fecisti nobis ex persecutore doctorem. Nam qui alienas epistolas ad destructionem Ecclesiarum acceperat, cepit suas ad restaurationem earum scribere; et ut se ipsum Paulum factum ex Saulo monstraret, repente architectus sapiens fundamentum posuit, ut sancta Ecclesia tua catholica eo edificante gauderet, a quo fuerat ante uastata; et tantus eius defensor exsisteret, ut omnia supplicia corporis, et ipsam cedam corporis non timeret. Nam factus est caput Ecclesie, qui membra Ecclesie conquesauerat; cuput terreni corporis tradidit, ut Christum  caput in suis omnibus membris acciperet; per quod etiam uas electionis esse meruit, qui eumdem Dominum nostrum Iesum Christum Filium tuum in sui pectoris habitationem suscepit. Per quem Maiestatem tuam laudant.



XX. MISSA IN CATHEDRA [c 1Kb] SANCTI PETRI APOSTOLI.

Sollemnitatis predicande diem precipue nobilem, in quo fidem precellenti Filius excelsi Dei ori Petri monstratus est, et in coapostolos interrogante de se Christo quis esset, uere confessus est, cum beatus Bar-Iona uoce Redemptoris fide deuota prelatus est, ut per hanc Petri Petram, bases Ecclesie fixus est, uenerantes, fratres dilectissimi, deprecemur, ut tam gloriosa laude fidem Petri qui pretulit, ipse beatitudinis auctor plebem conroboret. Per Dominum nostrum.


 Collectio sequitur.

Deus, qui hodierna die beatum Petrum post te dedisti caput Ecclesie, cum te ille uere confessus sit, et ipse a te digne prelatus sit, supplices exoramus, ut qui dedisti pastorem, ne quid de ouibus perderes, ut grex effugiat errores, eius intercessione quem prefecisti, saluifices. Quod ipse prest.


Post nomina.

Deum, qui beato Petro tantam potestatem discipulo contulit, ut si ipse ligauerit, non sit alter qui  soluerit, et que in terra soluerit, item celo soluta sint, precibus imploremus, ut eductis 227 a tartaro defunctorum spiritibus, non preualeant sepultis inferne porte per crimina, quas per Apostoli fidem uinci credit Ecclesia. Per Dominum nostrum Iesum Christum.


Collectio ad pacem.

Clementissime Conditor, qui tanta caritate succendisti discipulum, ut se de naue iactato, ad te celer festinaret pede nudo per pelagus, et uidens hanc dilectionem, claues ei dares siderum, uoces inspice suggerentium; ut quicumque ex precepto iunguntur ad osculum, liuore pectoris excluso, illuc per gratiam ducantur, quo celi Petrus est ianitor. Presta Saluator mundi, etc.


 Contestatio.

Dignum et iustum est: qui diues infinite clementie copioso munere plasmam tue creature in tantum dignaris erigere, ut uernaculo limi patiaris homine de terrena compage claues celi committeres, et ad iudicandas tribus solium excelse sedis in sublime componeres. Testis est dies hodierna, beati Petri Cathedra episcopatus exposita, in qua fidei merito reuelationis mysterium [a 1Kb] , Filium Dei confitendo, prelatus apostolos ordinatur. In cuius confessione est fundamentum Ecclesie, nec aduersus hanc Petram porte inferi preualent, nec serpens uestigium expremit, nec triumphum mors obtinet. Quid uero beato Petro diuerso sub tempore accessit laudis et glorie, que uox, que lingua, quis  explicet? Hinc est quod mare tremulum fixo calcat uestigio, et inter undas liquidas pendula planta perambulat. Hic ad portam Speciosam contracti tendit uestigia, et tactus Petri digito, claudus non indiget baculo. Hinc carceratus dum dormitat, Christus cum ipso peruigilat; et retrusus ergastulo, foras procedit per angelum. Hinc paralyticum erexit decubantem in lectulo, ac debilitato uerbo dedit uestigium. Hinc Tabitham mulierem reuocauit de funere, et uirtute imperanti predare non licuit. Hinc tanta fidei dotem [b 1Kb] inter apostolos petiit, ut curaret uniuersos languores dum preterit, et cadauera uiuerent umbra salubris que tetigit, per Christum Dominum nostrum. Cui mer.


Post Sanctus.

 Suscipe, Domine, inter angelice uocis officium, nostre quoque seruitutis obsequium. Per Christum.


Post mysterium.

Hec igitur precepta seruantes, sacrosancta munera nostre salutis offerimus, obsecrantes ut 228 immittere digneris Spiritum tuum sanctum super hec sollemnia, ut fiat nobis legitima Eucaristia in tuo Filiique tui nomine, et Spiritus sancti, in transformatione corporis ac sanguinis Domini nostri Iesu Christi Unigeniti tui, edentibus nobis  uitam eternam, regnumque perpetuum conlatura bibituris. Per ipsum Dominum.


Ante orationem Dominicam.

Diuino magisterio edocti, et diuina institutione formati, audemus dicere: Pater noster.


Post orationem Dominicam.

Libera nos, eterna Pietas et uera Libertas; neque sinas ab inimico capi, qui a te cupiunt possideri, Omnipotens. Qui uiuis.


Benedictio.

Supra celorum agmina sedens, totum orbem terrarum pugillo concludens, uotiua hec hodierni diei sollemnia celebraturos peraudi. Amen. Ut qui sancti patroni nostri Petri tuique apostoli festa colimus, per eius intercessionem tibi placeamus. Amen. Da sacerdotum, regum cunctorumque populorum illa  semper in mente, ut qui te Deum uerum confitentes, laudes dicentes, inlata [c 1Kb] nostrorum crimina saluantur. Amen. Et quemadmodum nos fecisti de sacro fonte procedere puros, ita nos iubeas in eterna repacula cum sanctorum cetibus sociari perpetuos. Quod ipse prestare digneris, qui cum Patre.



XXI. ORDO MISSAE IN INITIUM QUADRAGINSIMAE [d 1Kb] .

Omnipotens, sempiterne Deus, presta ut Quadraginsimale hoc ieiunium sollemne et competentibus inchemus obsequiis, et tibi placitis effectibus celebremus, humani generis Conditor et Redemptor, largire propitius, ut continentiam nostre restaurationis in tuis deputatam sincera conuersatione tractemus. Quod ipse prestare.


 Collectio sequitur.

Deus abstinentie, Deus castimonie, qui libenter ieiunantium humilitate placaris, et humiliantium se precibus benignus inflecteris, exaudi preces nostras in hac hodierna die, quo Quadraginsimale inchoamus ieiunium, et diuersarum tentationum, quibus grauamur, tempestate discussa, continentiam nobis a uitiis tua benignitate infunde, Saluator mundi.


Collectio post nomina.

Offerentium nominibus recensitis, qui deuota altaribus munera humiliati ieiunio mentis 229 et corporis a Domino deprecantur, pro merito deuote sanctificationis obtineant. Per.


Collectio ad pacem.

Deus continentie, Deus caritatis et pacis, qui precibus  humiliantium se inflecteris, miserere nostri, exaudi nos, et diuersarum turbinum tempestate remota, pacem nobis tue serenitatis impertias: quam si peccatorum nostrorum nimietate perdidimus, per indulgentiam tue misericordie consequamur. Per Dominum nostrum Iesum.


Immolatio misse.

uere dignum et iustum est; equum et salutare est, nos tibi gratias agere, Domine sancte, Pater omnipotens, eterne Deus, per Christum Dominum  nostrum. Qui est Filius tuus unigenitus, manens in gloria tua, in quo ieiunantium fides alitur, spes prouehitur, caritas roboratur. Ipse est enim Panis uiuus et uerus, qui de celo descendit, et habitat semper in celo; qui est substantia eternitatis, et esca uirtutis. uerbum enim tuum, per quod facta sunt omnia, non solum humanarum mentium, sed ipsorum quoque panis est angelorum. Huius Panis alimento Moises tuus famulus quadragenta diebus et noctibus legem suscipiens, ieiunauit, et a carnalibus cibis, ut tue suauitatis capacior esset, abstinuit, de uerbo tuo uiuens. Cuius et dulcedinem uidebat in spiritu, et lucem accipiebat in uultu. Unde nec famem corporis sensit, et terrenarum est oblitus escarum, quia illum et glorie tue clarificabat aspectus,  et, influente Spiritu, Dei sermo pascebat. Hunc Panem, Domine, nobis per hos quadraginta dies  ministrare digneris, quem ut sitiamus indesinenter hortaris. Cuius carne a te ipso sanctificata dum pascimur, roboramur et sanguine, dum hausto sitienter potamur, abluimur, per Christum Dominum nostrum. Per quem.


Post Sanctus.

Benedictus qui uenit in nomine Domini, Deus scientiarum Dominus, qui prestat adinuentiones suas, et disponit omnia suauiter; qui ascendit super occasum, Dominus nomen est illi. Hic Panis uiuus et uerus, qui de celo descendit, ut daret escas esurientium, immo et ipse esset esca uiuentium: fiat  nobis in pane, quo corda firmantur, ut in uirtute Panis huius per hos quadraginta dies, sine impedimento carnis et sanguinis, ieiunare ualeamus, ipsum panem habentes, qui pauperes pascit panibus: qui Moysi et Helie per quadraginta dies ieiunantibus 230 Quadraginsimam dedicauit; deinde etiam in suo ipse ieiunio, eumdem nobis numerum dierum ieiunii sollemnitate signauit; ut quod ipse Dominus in nostri corporis infirmitate pro nobis iugiter in XL diebus expleuit, id nos uel minutatim eodem numero dierum calculo distributa obseruantia, uespertinis [a 1Kb] refectionibus studeamus imitari. Per.


Post mysterium.

Accepta tibi sit, Domine, nostre deuotionis oblatio, que et ieiunium nostrum, te operante, sanctificet,  et indulgentiam nobis tue consolationis obtineat. Per eum.


Ante orationem Dominicam.

Non agnoscentes, Domine, meritum, sed preceptum, quia iubere dignatus es, audemus dicere.


Post orationem Dominicam.

Adesto, Domine, fidelibus tuis, et quos celestibus instituis Sacramentis, a terrenis conserua periculis, Saluator mundi.


Post Eucaristiam.

Concede, Domine, quesumus, morum nos correctione  leuari, qui cum hec dona contuleris, cuncta nobis utilia non negabis. Per Dominum nostrum Iesum Christum.


Consummatio misse [b 1Kb] .

uirtutum celestium Deus, qui plura prestas, quam petimus aut meremur, tribue, quesumus, ut tua nobis misericordia conferatur, quod nostrorum non habet fiducia meritorum. Per Dominum nostrum Iesum Christum.


Benedictio populi in initium Quadraginsime.

Ad custodiam gregis tui, animarum Pastor, qui dormire nescis, inuigila. Amen. Et ne nocturnis terroribus fatigetur, inuisibili eum adtactu sanctifica. Amen. Fragilem solida, contritum eleua, inualidumque confirma, pietate alleua, caritate edifica, castitate  munda, sapientia inlumina, miseratione conserua. Amen. Proficiat fidei uigilanti amoris tui perseuerantia, morum temperantia, misericordie prouidentia, actuum disciplina. Amen. Ut perconcessa miserationis indulgentia, non abiicias eum a promissionis tue magnificentia, sed perducas ad ueniam, quem hic tibi adoptasti per gratiam. Amen. Per Dominum.



XXII. ITEM MISSA IEIUNII.

231 Omnipotens sempiterne Deus, qui nobis in obseruatione ieiunii et eleemosynarum semine posuisti nostrorum remedia peccatorum, concede, quesumus, nos opere mentis et corporis semper tibi esse deuotos. Quod ipse prestare.


Collectio sequitur.

Deus humane salutis operator, da nobis exercere  ieiunia congruenter, quibus nostre substantie sempiterna remedia prouidisti.


Collectio post nomina.

Deus, qui non tantum nos a carnalibus cibis, sed ab ipsius anime noxiis delectationibus precipis ieiunare, sic nobis, quesumus, indulgentie tue prebe subsidium, ut ieiunando ab inlicitis contagiis ad superna crescamus, et nomina que recitata sunt in celesti pagina conscribi precipias. Per.


Collectio ad pacem.

Concede nobis, omnipotens Deus, ut per annua Quadraginsimalis exercitia sacramenti, et ad intelligendum Christi proficiamus arcanum, et affectus eius digna conuersatione sectemur, ut sinceram nobis pacem tribuas. Per Dominum nostrum Iesum  Christum.


Immolatio misse.

uere dignum et iustum est nos tibi semper et ubique gratias agere, Domine sancte, Pater omnipotens, eterne Deus, tibi sanctificare ieiunium, quod nos ab initio seculi seruare docuisti. Magnam enim in hoc munere corporis gratiam contulisti. Quod si illa humani generis mater interdictam sibi arborem custodisset, et immortalitatem retinuisset et patriam. Sed peccatum matris antique, quod inlicita ligni uetiti usurpatione commisit, in nostris,  oramus, absolue ieiuniis; et qui de paradiso non abstinendo cecidimus, ad eumdem, nunc ieiunando, redeamus, per Christum Dominum nostrum. Per quem.



XXIII. ITEM ALIA MISSA IEIUNII.

Deus, qui profundo consilio prospiciendo mortalibus, sancta instituisti ieiunia, quibus corda languentium salubriter curarentur, tu animam nostram corpusque castifica, corporis animeque Saluator, et eterne felicitatis benigne Largitor. Per ceter.


Collectio sequitur.

Deus, qui, ob animarum medelam, ieiunii deuotione castigari corpora precepisti, concede, quesumus ut corda nostra 232 ita pietatis tue ualeant exercere mandata, quatenus ab omnibus semper  possimus abstinere peccatis. Per Dominum nostrum Iesum.


Collectio post nomina.

Defensio tua, Domine, quesumus, adsit humilibus, et iugiter protegat in tua misericordia confidentes, necessariis, in quibus indiget humana conditio, et immortalitatis dona preueniant, et offerentium nomina recitata celesti chirographo in libro uite iubeas adscribi. Per.


Collectio ad pacem.

uide, quesumus, Domine, infirmitatem nostram, et in ieiunii adflictione positis celeri nobis pietate succurre, ut ad superna crescamus, et sinceram nobis tribuas pacem. Per.


Immolatio misse.

Dignum et iustum est nos tibi hic et ubique gratias  agere, Domine sancte, Pater omnipotens, eterne Deus, et tibi sanctificare ieiunium, quod nos ad animarum medelam et castigationem corporum seruare docuisti: quia restrictis corporibus anime saginantur; et in quo exterior homo noster adfligitur, dilatatur interior. Memento, Domine, in hoc ieiunio nostro miserationum tuarum, quas peccatoribus pie semper ieiunantibus contulisti, ut non solum a cibis, sed a peccatis omnibus abstinentes, grato tibi ieiunio placeamus, in quo non inueniantur uoluntates nostre a tua uoluntate dissimiles, per Christum Dominum nostrum. Ante cuius.



XXIu. ITEM MISSA IEIUNII.

Omnipotens sempiterne Deus, qui sic hominem condidisti, ut meliorem, temporalibus beneficiis  competenter instructum, ad celestia dona proueheres, presta, quesumus, ut sicut per inlicitos appetitus de indulta beatitudinis regione decidimus, sic per alimonia tuo munere distributa, et transitoria sustentetur humanitas, et amissa reparetur eternitas. Per.


Collectio.

Semper nos, Domine, quesumus, continentia salutaris erudiat, que et nos ieiunio intentos efficiat puriores, et tua nobis dona conciliet. Per.


Collectio post nomina.

Tua nos, Domine, gratia et sanctis exerceat ueneranda ieiuniis, et celestibus mysteriis efficiat  aptiores; et recitata nomina celesti chirographo in libro uite iubeas adscribi. Per.


Collectio ad pacem.

Presta nobis, omnipotens Deus, ut quia uitiis et litibus subiacet nostra mortalitas, tua, per presentia ieiunia nos medicina 233 purificet per caritatem sinceram. Per Dominum.


Immolatio.

Dignum et iustum est te auctorem et sanctificatorem ieiunii conlaudare per quod nos liberas a nostrorum debitis peccatorum. Ergo suscipe clemens ieiunantium preces; atque ut nos a malis omnibus propitiatus eripias, iniquitates nostras, quibus iuste adfligimur, rogamus, absolue. Per Christum Dominum nostrum.


 . . . . . Oratio post Sanctus in Quat.

Deus rerum omnium conditor atque creator, qui unus in trinitate, et trinus in unitate cognosceris; cuius magnitudinem deficiens est lingua humana narrare; quem sine cessatione proclamant angeli Sanctus. Ideo nos minimi famuli tui, ore quidem indigno non tres Sanctos, sed ter Sanctus preconio uocis attollimus, ut cum sono modulaminum proclametur ter repetita laudatio. Ob hoc pietatem tuam, clementissime Domine, exoramus, optata tribuas, presumta indulgeas, ut detersa nube peccaminum, pura et libera conscientia tuam mereamur omnipotentiam conlaudare. Salt. [* 1Kb]



XXu. ITEM MISSA IEIUNII.

Concede, quesumus, Domine Deus noster, ut quod nobis de alimoniis ob macerationem carnis subtrahimus ieiunando, uoluntate a te data, iocunde conferamus pauperibus largiendo, quia tunc ieiunii  obseruatio probabitur fructuosa, si et corporis sensibus per continentiam castitatis mens nostra sit purior, et conscientiam pietatis fecundet affectus.


Collectio sequitur.

Da nobis, omnipotens Deus, ut ieiunando a corporalibus escis, spiritu uegetati, satiemur robore, et abstinendo ab alimoniis pariterque delictis, cunctis proficiamus in uirtute hostibus fortiores.


Collectio post nomina.

Presta nobis, Domine, quesumus, tue auxilium gratie, ut ieiuniis et orationibus conuenienter et deuote intenti, mentis et corporis a uitiorum hostibus liberemur; quique ad hoc es ieiunium dare dignatus, ut abstinentia et castigatione macerati carnali, in fide inueniamur firmi, et in operibus efficaces,  suscipe ieiunantium preces cum libatione presenti, defunctis refrigerium, superstitibus indulgentiam donans, per eam placatus; et nomina quorum sunt distincte uocata figere in scriptione sempiterna digneris.


Collectio ad pacem.

Acceptum tibi sit, Domine, quesumus, hoc sacrificium ieiunii nostri, quod expiando nos caritatis dono tue faciat sinceritatis capaces, et per eam coniunctos ad promissa sempiterna perducat; cordibusque nostris ieiunii adtenuatione intentis, per fraterna oscula, puram tue 234 dilectionis et proximi caritatem benignus infunde, ut a terrenis iurgiis  uel lesionibus cum abstinentia quiescentes, propensius celestia meditemur.


Immolatio misse.

Dignum et iustum est nos tibi semper gratias agcre, Domine sancte, Pater omnipotens, eterne Deus, ut modulum terrene fragilitatis aspiciens, non in ira tua pro nostra prauitate nos arguas; sed immensa clementia purifices, erudias, consoleris; quia cum sine te nichil possimus facere quod tibi sit placitum, tua nobis gratia sola prestabit ut salubri conuersatione uiuamus, per Christum Dominum nostrum. Per quem Maiestatem.



XXuI. ITEM MISSA IN QUADRAGINSIMA.

Domine Deus, qui populis tuis et iuste irasceris, et clementer ignoscis, inclina aurem tuam supplicationibus  nostris, ut qui te in ieiuniorum nostrorum obseruatione totis sensibus confitemur, non iudicium tuum, sed indulgentiam sentiamus. Per.


Collectio sequitur.

Oblata munera superposita altario tuo, Domine, sanctificare dignare; et per ea placatus, peccata nostra, quesumus, in die ieiunii nostri, memor humane conditionis absolue; et quicquid eorum retributione meremur auerte. Per Dominum nostrum.


Post nomina.

Deus bonarum actionum et inspirator et doctor, qui uoluptates per inediam ieiunii corporalis restrictas, agnitionem tuam nostris cordibus tribuis, da nobis fidei, spei et caritatis augmentum, ut per sanctificationem ieiunii tuum in nobis sit templum,  quod premio fiat eternum; et nomina que uocabulorum sunt pro etatibus memorata eternitatis titulo iubeas presignari.


Ad pacem.

Omnipotens et misericors Deus, exaudi preces ieiunantium supplices, et misericordie tue munus, omni cessante fraudulentia, propitius impende, ut per coniunctionem pacis, omne simultate compressa, securis tibi mentibus seruiamus. Per.


Immolatio misse.

uere dignum et iustum est nos tibi et ubique gratias agere, omnipotens sempiterne Deus. Qui iuste corrigis, et clementer ignoscis, in utrumque misericors: quia nos ea lege disponis, ut cercendo perire non sinas in eternum, et parcendo spatium tribuas corrigendi. Per Christum.



XXuII. MISSA [a 1Kb] IN SYMBULI TRADITIONE.


235 In geminas partes diem hunc excolendum complectitur, Domine, nostre seruitutis famulatio, uel de ieiunii cultu sacrato, uel de insignibus tuis que hodie fulserunt, mirabilibus: quo Lazarum reduxisti post tartara, cum ad uocem tuam intonantem exsiliuit, et quatriduani iam fetentis funus uiuificans animasti; uel etiam, causa miraculi obstupefacta, plaudens turba Bethania occurrit cum palmis tibi obuiam Regi. Exaudi nos in hoc geminato seruitutis nostre obsequio, et presta propitius atque placatus, ut anime nostre que tumulo sunt peccatorum concluse, et cicatricum  morbida tabe corrupte, reuiuiscant ex tua interius uisitatione, sicut Lazari uiscera a tua fuerunt animata uoce, Saluat.


Collectio sequitur.

Bone Redemptor noster Domine, qui mansuetus mansueti animalis aselli terga insedens, ad passionem redemptionis nostre spontaneus adpropinquas, cum tibi ramis arboreis certatim sternitur uia, et triumphatricibus palmis cum uoce laudis occurritur, quesumus Maiestatem tuam diuinam, ut oris nostri confessionem atque corporis in ieiuniis humiliationem libens suscipias, et fructum nos uiriditatis habere concedas; ut sicut illi in tua fuerunt obuia cum arboreis uirgis egressi, ita nos, te redeunte in secundo aduentu, cum palmis uictorie mereamur occurrere  leti, Saluator mundi.


Collectio post nomina.

Ecce, Domine, de te Caiphe pontificis uaticinium, ignarum sibi ipsi, in populis est probatum, ut unus occumberes pro gente, ne cuncti pariter interirent; et tu singulare granum in terra morereris, ut seges plurima nasceretur. Supplices tibi ipsi, qui pro mundi salute es Hostia cesus, deprecamur, ut nobis de te ipso ueniam dones, qui te ipsum obtulisti pro nobis. Et hos, quos recitatio commemorauit ante sanctum altare, qui in pacem iam tuam ab his sunt uinculis corporeis translati, quesumus, Domine, ut te habeant ereptorem, quem per baptismum meruerunt Redemptorem habere. Sed et si qui inter hos astantes, qui ad baptismi salutaris sacramenta preparentur,  quesumus, Domine Deus noster, ut imbutos in fide, instructos in sensu, confirmatos in gratia, ad percipiendam plenitudinem gratie tue, Spiritus 236 tui munere iubeas preparari, ut sancti lauacri fonte desiderato mereantur renasci. Quod.


Collectio ad pacem.

Uniuersorum ipse dominator qui conditor, creature tue prestanter amabilis et amator, cui Martha satagit, Maria pedes abluit, cum quo Lazarus rediuiuus accumbit , annue plebi tue ita se exercitare per dilectionem, ut in te possit unita manere per pacem. Ministra in nobis illas lacrymas quas Maria de multa dilectione protulit; flagrare orationem nostram facito, sicut unguentum pisticum, sacris plantis infusum, Marie flagrauit,  ut eam pacem consequamur per oscula nostra in alterutrum porrecta, quam consequuta est Maria, sui osculans Redemptoris uestigia, Saluator mundi.


Immolatio misse.

uere dignum et iustum est, tibi, Domine, ab omni sexu, etate et sensu dicere laudem in hac die ieiunii, et laudis tue triumphali preconio, quo ab Hierosolymis et Bethania occurrerunt tibi plurime populorum caterue, una uoce perstrepentes: Hosanna Fili Dauid, benedictus qui uenit in nomine Domini. Tibi enim cum lingua coma seruiuit arborea, cum arenosa itinera ramis uiruerunt composita. Plebis quoque indumentum tuis plantis sternitur, nudatisque  uiris uia uestitur; uictori nouo populus prestat triumphum. Surgit totus clamor in laude; uoces clamantium penetrant templum, dicentes: Benedictus qui uenit in nomine Domini. Ecce, Hierusalem, qualiter tibi Rex tuus sedens super asinum mansuetus aduenit. Adueni ergo, rogamus, et in medium nostri adsiste; et qui nos tunc reparasti per crucem, per istum immolatum panem et sanguinem iterum lapsos repara, ut te aduenire in nostris cordibus sentientes, exeamus obuiam tui, et cum supernis illis uirtutibus clamemus dicentes: Sanctus.


Post Sanctus.

Hec est sine fine felicitas, hec est beatitudo sine termino, sic Deo indesinenter herere, ut ipse sit spes, ipse sit requies. In ipso uigilet negotium, in  ipso otium conquiescat. Sic nobis cibum prebendum uel poculum, ut quicquid prefigurauit in mysteriis, reddat in premiis, per Christum Dominum nostrum. Qui prid.


Post secreta.

Aspice in celo uultu tuo, pie miserator, hec munera, qui semper es propensus ad dona; et ipsa contemplatione oblata sanctifices naturali maiestate, qui perpetue sanctus es, et sancta largiris. Quod ipse prest.


Ante orationem Dominicam.

237 uenerabilibus informati preceptis, incitati munere pietatis, qui Marie flentis lacrymas non spernis, Lazaro dignanter cognomentum fratris imponis, Ecclesie soboles appellas ore gratie coheredes, tibi supplices clamamus, et dicimus: Pater.


 Post orationem Dominicam.

Exerce, liberator, in nobis iuris proprii facultatem, qui Lazari uirtutem, Marie pietatem, Marthe laborem remuneras, fauorem plebis excitas, et Patris uoce concina gloriaris omnipotens Deus. Qui in T.



XXuIII. MISSA IN CeNA DOMINI.

Sacrosanctam, fratres dilectissimi, hodierna die inchoande Pasche sollemnitatem, ac salutiferam dominice immolationis effigiem in sacrificio spiritali, Christo offerente, transfusam, non iam in amaritudine azymi, neque in fermento ueteris malitie celebrantes, sed in noua et sincera consparsione, immaculatas sacris altaribus hostias offerentes, omnipotentem Deum per unigenitum Filium suum Dominum nostrum Iesum Christum deprecemur; qui hec in  sacri corporis et sanguinis sui oblatione benedicere et sanctificare dignatus est, ita offerentium famulorum suorum munera oblata benedicat; ut per inlustrationem Spiritus sancti, deferentibus nuntiis, odor suauitatis ascendat. Per Dominum nostrum Iesum Christum Fil.


Collectio sequitur.

Deus sanctificationum, et Dominus celestium uirtutum, exaudi preces nostras, et benedictam hanc plebem, Domini nostri Iesu Christi redemptam sanguine, de sede sancta, inaccessibilis claritas, exaudi. Per cet.


Post nomina

Diuersis oblationibus sacris altaribus, una tamen  fidei deuotione conlatis, mutue inuicem sollicitudinis uota promamus, a Domini pietate poscentes ut corda omnium offerentum ad hostiam rationabilis et complacite sibi sanctificationis emundet, et quiescentium animas in sinu Abrahe collocare dignetur, et in parte prime resurrectionis admittat. Per Dominum nostrum.


Collectio ad pacem.

Deus, qui assumptum hominem euecturus ad celos, inter precipua mandatorum tuorum patribus nostris apostolis pacem reliquisti, tribue nobis famulis tuis sectatoribus eorumdem, per exterioris hominis osculum, interioris hominis pacem. Quod ipse.


Immolatio misse.

238 Dignum et iustum est per Iesum Christum Filium tuum Dominum nostrum. Qui suorum pedes  discipulorum linteo precinctus abluit, et humilitatis exemplum transiturus eisdem de mundo reliquit. Magister quippe uerissimus factis informat, quos monitis salutaribus frequenter instruxerat. Sed quid mirum si precinxit se linteo, qui formam serui accipiens, habitu est inuentus ut homo? aut quid mirum si misit aquam in peluem, ut lauaret pedes discipulorum, qui in terra sanguinem fudit, ut immunditiam dilueret peccatorum? Ille itaque linteo quo erat precinctus pedes quos lauerat tersit, qui carne qua erat indutus euangelistarum uestigia confirmauit. Lauit ergo pedes discipulorum Dominus; quorum autem pedes extrinsecus abluebat, ipsorum animas indulgentie hyssopo intrinsecus expiabat. O admirabile sacramentum, grande mysterium! Turbatur Petrus cernens exemplum tante  humilitatis in rege tante maiestatis; tremiscit pauens humanitas, quia ad eius uestigia sese inclinare dignatur Diuinitas. Sed nisi Deus ad hominem humiliatus inclinaretur, ad Deum homo erectus numquam leuaretur. Ex tunc enim homo uiuentium terras cepit adpetere, ex quo Deus in regione mortalium, humanitatis est dignatus lumen ostendere. Ante c.


Post Sanctus.

uere sanctus et iustus es, Domine, uere magnus et pius es, qui Filium tuum Dominum nostrum Iesum Christum nobis lumen ad terras ex summa celi arce misisti captiuorum corporum redemptorem. Ipse enim q.


Post secreta.

Agnus Dei, qui tollis peccata mundi, respice in  nos, et miserere nobis, factus nobis ipse hostia qui sacerdos, ipse premium qui Redemptor; a malis omnibus quos redemisti, custodi, Sal.


Ante orationem Dominicam.

uiui panis alimenta et sacri sanguinis dona sumpturi, Dominica prece mentes et corda firmemus. Agnoscat Altissimus Filii sui uocem; et uerba Christi ad aures Paternas concordis populi clamor adtollat, et dicat: Pater.


Post orationem Dominicam.

Libera, Domine, libera nos ab omni malo, et a fortissimis aduersariis diabolo et morte, ea, que cunctis fortior est, uirtutis et dextere tue protectione defende.


 Post communionem.

Concede nobis, omnipotens Deus, ut sicut temporali cena tue passionis reficimur, ita satiari mereamur eterna.



XXIX. INCIPIUNT ORATIONES IN BIDUANA [a 1Kb] .

239 Da nobis, Domine, perpetue benedictionis munus accipere, pro quibus Unigenitus tuus, sputis inlitus, palmas accepit et colaphos. Qui tecum.


Oratio nunc ad Sextam.

Respice, Domine, super hanc familiam tuam propitius, pro qua Dominus noster iehsu Christus non dubitauit manibus tradi nocentium et crucis subire tormentum. Per eum.


Oratio nunc ad Nonam.

 Deus, qui pro redemptione nostra accepisti sanguinem Iesu Christi, solue operam diaboli, et omnes laqueos disrumpe peccati, ut creaturam regenerationis nulla polluant contagia uetustatis. Per.


Oratio sequitur.

Deus a quo et Iudas reatus sui proditor penam, et confessionis sue latro premium sumpsit, concede nobis pie petitionis effectum, ut sicut in passione sua Dominus noster iehsu Christus diuersa utrisque intulit stipendia meritorum, ita a nobis, ablato uetustatis errore, resurrectionis sue gratiam largiatur, Per Dominum nostrum Iesum.


Item orationes in Bid. die Sabbati ad Se [b 1Kb] .

Deum omnipotentem Patrem, et Filium, et Spiritum  sanctum, uniuersitatis unum creatorem, in hac magna magni matutina Sabbati, dominici scilicet corporis requiei, fratres carissimi, suppliciter deprecamur, ut qui Adam de profundis infernalis limi misericorditer eripuit, nos eius Filius de luto fecis huius, cui inhesimus, sola misericordia tantum clamantes eruat. Clamamus namque et oramus, ne urgeat super nos inferni puteus os suum; eruti de luto peccati, ne infigamur. Per Dominum.


Collectio sequitur.

Domine Christe Iesu, Deus pie exaudi nos; et presta, precamur, que corde rogamus; et hoc rogamus, ut tibi placeamus, tibi hereamus sine fine; ut semper tibi gratias agamus, quia, 240 Domine, redemisti nos in eternam uitam de eterna morte.  Qui descendisti in lacum, ut ex inferis uinctos educeres, descende nunc quoque, precamur, uisceribus tue pietatis, ut ex uinculis peccatorum, quibus unusquisque constringitur, nos absoluas, Saluat.



XXX. PRAEFATIO IN uESPERA PASCHAE.


Domini gratia per aquam et Spiritum renati, et per multiplicem Paterne dilectionis prouisionem innumeris laqueis abstracti, huius diuine dignationis auctorem Dominum incenso uespertine precis sacrificio, et in celesti patina per spiritum erecto, et igne illo quem ipse in nobis accendi desiderat, sollemniter assato, precariis affectibus, fratres carissimi, deprecemur, ut totius uite crimina, et cotidiani erroris maculas, et humane fragilitatis debita, in anni [c 1Kb] septimane dierum quadraginta, ac sepulti corporis sui Sabbato nobis concedat. Nos quoque in numero ueri Israhelis Aegypto egredi faciat; et inimicis percussis, in unam Ecclesiam catholice domum pacis Domini celebrantes, Agni immaculati sanguine corporum  nostrorum postibus aspersis, in istius noctis uenerabilis sollemnitate, uastatura mundum morte defendat, orantibus nobis. Per Dominum.


Collectio sequitur

Christe Iesu, in uespera mundi uespertinum sacrificium per crucem effectus, dignare nos noua corpori tuo fore [d 1Kb] sepulcra. Sal



XXXI. PRAEFATIO AD INITIO NOCTIS SANCTAE PASCHAE.

Auctorem lucis, principem luminis, inspectorem cordis, credentium redemptorem, fratres dilectissimi, cunctis confessionibus ueneremur, ut uergente die uocis rugitus exaudiat, et superuenientem caliginem noctis, luminis sui splendore inlustret, ne sit in nobis ulla tentandi uexandique occasio tenebrarum. Sit noster defensor, qui est uere lucis indultor, ut  semper simus in lumine eius, qui Christum Dominum nostrum gloriamur auctorem. Per.


Oratio sequitur.

Rege nos, Domine, per alternas temporum uices, et conserua nos per dispares dierum ac noctium successiones, ut adiuti sanctorum tuorum precibus, qui diem hunc per munus misericordie tue duximus, noctem quoque istam placita tibi animarum et corporum puritate 241 ducamus. Per resurgentem a mortuis Dominum nostrum Iesum Christum Filium tuum.



XXXII. BENEDICTIO CERAE BEATI AUGUSTINI [e 1Kb] EPISCOPI, QUAM ADHUC DIACONUS CUM ESSET, EDIDIT ET CECINIT.

Exultet iam angelica turba celorum, exultent diuina  mysteria, et pro tanti Regis uictoria tuba intonet salutaris. Gaudeat se tantis illius inradiata fulgoribus; et eterni Regis splendore inlustrata, totius orbis se sentiat amisisse caliginem. Letetur et mater  Ecclesia, tanti luminis adornata fulgore, et magnis populorum uocibus hec aula resultet. Quapropter adstantibus uobis, fratres carissimi, ad tam miram sancti huius luminis claritatem, una mecum, queso, Dei omnipotentis misericordiam inuocate, ut qui me non meis meritis intra sacerdotum [a 1Kb] numerum dignatus est adgregare, luminis sui gratia infundente, cerei huius laudem implere precipiat. Per resurgentem Fil. suum.


Consecratio cere.

Dignum et iustum est. uere quia dignum et iustum est inuisibilem Deum omnipotentem Patrem Filiumque eius unigenitum Dominum nostrum Iesum Christum, toto cordis ac mentis affectu, et uocis ministerio personare. Qui pro nobis eterno Patri Ade debitum  soluit, et ueteris piaculi cautionem pio cruore detersit. Hec sunt enim festa Paschalia, in quibus uerus ille Agnus occiditur, eiusque sanguis postibus consecratur. In qua primum Patres nostros filios Israhel educens de Aegypto, Rubrum mare sicco uestigio transire fecisti. Hec igitur nox est que peccatorum tenebras columne inluminatione purgauit. Hec nox est que hodie per uniuersum mundum in Christo credentes, a uitiis seculi segregatos et caligine peccatorum, reddit gratie, sociat sanctitati. Hec nox est in qua, destructis uinculis mortis, Christus ab inferis uictor ascendit. Nihil enim nasci profuit, nisi redimi profuisset. O mira circa nos tue pietatis dignatio! O inestimabilis dilectio caritatis, ut seruum redimeres, Filium tradidisti. O certe necessarium  Ade peccatum, quod Christi morte deletum 242 est! O felix culpa, que talem ac tantum meruit habere Redemptorem: O beata nox, que sola meruit scire tempus et horam, in qua Christus ab inferis resurrexit! Hec nox est de qua scriptum est: Et nox ut dies inluminabitur; et: Nox inluminatio mea in deliciis meis. Huius igitur sanctificatio noctis fugat scelera, culpas lauat, reddit innocentiam lapsis, et mestis letitiam: fugat odia, concordiam parat, et curuat imperia. In huius igitur noctis gratia suscipe, sancte Pater, incensi huius sacrificium uespertinum, quod tibi in hac cerei oblatione solemni per ministrorum tuorum manus de operibus apum sacrosancta reddit Ecclesia. Sed iam columne huius preconia nouimus, quam in honore Dei rutilans ignis accendit.  Qui licet diuisus in partes, mutuati luminis detrimenta non nouit. Alitur liquantibus ceris, quam in substantia pretiose huius lampadis apis mater eduxit. Apis [b 1Kb] ceteris que subiecta sunt homini animantibus antecellit. Cum sit minima corporis paruitate, ingentes animos angusto uersat in pectore; uiribus imbecilla, sed fortis ingenio. Hec, explorata temporum uice, cum canitiem proinosa [c 1Kb] hyberna posuerint, et glaciale senium uerni temporis moderata deterserint,  statim prodeundi ad laborem cura succedit; disperseque per agros, libratis paululum pinnibus, cruribus suspensis insedunt [d 1Kb] , partem ore legere flosculos, onerate uictualibus suis, ad castra remeant: ibique alie inestimabili arte cellulas tenaci glutino instruunt; alie liquentia mella stipant; alie uertunt flores in cera; alie ore natos fingunt: alie collectis e foliis nectar includunt. O uere beata et mirabilis apis, cuius nec sexum masculi uiolant, fetus non quassant, nec filii destruunt castitatem! sicut sancta concepit uirgo Maria, uirgo peperit, et uirgo permansit. O uere beata nox, que exspoliauit Aegyptios, ditauit Hebreos! Nox, in qua terrenis celestia iunguntur! Oramus te, Domine, ut cereus iste in honore nominis tui consecratus, ad noctis  huius caliginem destruendam indeficiens perseueret, in odorem suauitatis acceptus, supernis luminaribus misceatur. Flammas eius Lucifer matutinus inueniat: ille, inquam, Lucifer, qui nescit occasum; ille qui, regressus ab inferis, humano generi serenus inluxit. Precamur 243 ergo, Domine, ut nos famulos et famulas tuas, omnem clerum, et deuotissimum populum, una cum Patre nostro beatissimo uiro ill. quiete temporum concessa, in his Paschalibus gaudiis conseruare digneris. Per resurg. a mor. Dominum nostrum Fil. t.


Collectio post benedictionem cere.

Sancte Domine, omnipotens Deus, qui ad nostram contemplationem tenebrarum hec in mundi huius obscuro luminaria emicare iussisti, presta, ut dum  ad illum eternitatis diem et Unigeniti tui properamus occursum, ad hanc interim, quam tenebris preparasti, lucernam, dum nox ista transcurritur, sine peccatorum offendiculo ambulemus. Per resurg.


Collectio post hymnum cere

Deus, templum ignis eterni, Deus uere lucis habitaculum, Deus sedes perpetue claritatis, uota tibi, Domine, sollemnia diei consummationis et noctis inchoationis celebrantes, ac, luminibus altaris tui incensis, temporarium lumen offerentes, ut famulis et famulabus tuis uerum ac perenne lumen largiaris, oramus. Per resurg.



XXXIII. ORATIONES PASCHALES DUODECIM CUM TOTIDEM COLLECTIONIBUS.


 Oratio [e 1Kb] pro gratiarum actione. Prefatio.

Expectatum, fratres carissimi, et desideratum nobis Pasche diem adepti, gratias agamus omnipotenti Deo Patri, quod nos in hanc eamdem diem per Filium suum Dominum nostrum Iesum Christum  uocauit: ob hoc fideli gratiarum actione laudemus, benedicamus, honorificemus benedictum et beatum  nomen Dei Patris in Filio, Filiique in Patre et Spiritu sancto in secula seculorum.


Oratio sequitur.

Sancte Domine, omnipotens Pater, exaudi, tuere, ac sanctifica plebem tuam premonitam signo crucis, baptismate purificatam, chrismate delibutam, quos ad celebrandam presentis sollemnitatis beatitudinem congregasti, uniuersisque notitiam tui, participationem sancti Spiritus propitius infunde. Per.


Oratio pro exulibus. Prefatio.

Unianimes, et unius corporis in Spiritu Dei Patris omnipotentis, 244 Domini misericordiam deprecemur pro fratribus, et sororibus nostris captiuitatibus elongatis, carceribus detentis, metallis deputatis, ut eis Dominus adiutor, protector et consolator existat,  neque deesse sibi reputet eos qui fideli in se innocentia perseuerant.


Oratio sequitur.

Tribue, Domine, relegatis patriam, uinctis absolutionem, captiuis libertatem, ut plebs tua et in hoc seculo, et in futuro misericordie tue munere liberetur. Per.


Oratio pro sacerdotibus. Prefatio.

In sanctorum sancta admissi, et altaris celestis Sacerdotii eterni participes effecti, Dei Patris omnipotentis misericordiam deprecemur, ut sacerdotes suos ac ministros donis repleat spiritalium gratiarum.


Oratio sequitur.

 Domine Deus uirtutum, iustifica et sanctifica pastores et prepositos ouium tuarum, ut aduersarius noster diabolus fide eorum et sanctitate superatus, contingere dominicum gregem ac uiolare non audeat. Per resurg.


Oratio pro uirginibus. Prefatio.

Incorrupte eternitatis Deum, et inuiolabilis nature Dominum unianimiter deprecemur, orantes pro fratribus nostris qui gloriosam uirginitatem corpore ac mente uouerunt, uti eos usque ad consummationem propositi sui misericordie Spiritus prosequatur. Per.


Oratio sequitur

Respice, Domine, uirgines sacras, et spadones uoluntarios, id est pretiosas Ecclesie margaritas, ut  corpora eorum ac spiritum inlesa castitatis conscientia, pari exestimatione custodiant. Per resurg.


Oratio pro eleemosynas facientibus. Prefatio.

Sanctum ac benedictum retributionis Deum unianimes, fratres dilectissimi, oratione deprecemur, obsecrantes pro fratribus et sororibus nostris quorum ministerio atque sumptu inopiam non sentiunt qui in Ecclesia sunt indigentes, ut iisdem Dominus spiritales  diuitias communicet, qui fidelium animarum inopie secularis substantie participant facultatem. Per resurg.


Oratio sequitur.

Piis seruorum tuorum precibus annue, misericors Domine, ut quicumque, preceptorum celestium memores, pauperibus tuis que sunt necessaria subministrant, incorruptibili et celesti gloria miserationis tue et misericordie coronentur. Per.


Oratio pro peregrinantibus. Prefatio.

Celestium, et terrestrium, 245 et infernorum Dominum Deum Patrem omnipotentem, fratres dilectissimi, deprecemur, obsecrantes uti fratres nostros ac sorores, quicumque peregrinationum necessitatibus subiacent, omnipotens Deus auxilio suo comes  adiutor reducat ac protegat. Per.


Oratio sequitur.

Restitue, Domine, peregrinis desideratum patrie solum, ut contemplatione misericordie tue, dum ad presens agunt beneficiis tuis gratias, ciues esse sanctorum ac tui domestici concupiscant. Presta per resurg.


Oratio pro infirmis. Prefatio.

Uniuerse salutis Deum et uniuerse uirtutis Dominum deprecemur pro fratribus et sororibus nostris qui secundum carnem diuersis egritudinum generibus insultantur, ut his Dominus celeste medicine sue munus indulgeat. Per.


Oratio sequitur.

 Domine, cui uiuificare mortuos facile est, restitue egrotantibus pristinam sanitatem, ne terreni medicaminis remedia desiderent, quicumque medelam celestis misericordie tue deprecantur. Per resurg.


Oratio pro penitentibus [a 1Kb] .

Confitentes bonitatis ac misericordie Deum, qui peccatorum mauult penitentiam quam mortem, communicatis precibus ac fletibus pro fratribus ac sororibus nostris Domini misericordiam deprecemur. uti eos peccati sui crimina confitentes, a bonitatis sue uenia non repellat. Per.


Oratio sequitur.

Rex glorie, qui non uis mortem peccatoris, sed ut conuertatur et uiuat, da nobis peccatorum labe pollutis penitentiam, simul ut flere cum flentibus et  dolentibus, et cum gaudentibus gaudere possimus. Per res.


Oratio pro unitate. Prefatio.

Unum Deum Patrem, ex quo omnia sunt, et unum Dominum nostrum Iesum Christum, per quem omnia, fratres carissimi, deprecemur, ut unitatem Ecclesie sue concordi congregationis nostre uoluntate confirmet. Per res. Fil. s.


 Collectio sequitur.

Omnipotens Domine, qui es 246 Deus bonitatis et totius consolationis, te supplices deprecamur, ut hereticos et infideles a perpetuis gehenne ignibus manifestatione tue ueritatis eripias, quoniam uis omnes homines saluos fieri et ad agnitionem ueritatis uenire. Per.


Oratio pro pace regum. Prefatio

Dominum dominantium et Regem regnantium, fratres carissimi, oratione unianimes deprecemur, ut nobis populo suo pacem regum tribuere dignetur, ut mitigatis eorum mentibus, requies nobis congregationis istius perseueret. Per.


Collectio sequitur.

Carnis spirituum totius sator, cunctorumque regnorum  mundialium indultor, da regum culmini religionis prosperitatem et pacis, ut nobis regno tuo celesti in terris adhuc positis liberius liceat deseruire. Per resurg.


Oratio pro spiritibus pausantium. Prefatio.

Deum Iudicem uniuersitatis, Deum celestium, et terrestrium, et infernorum, fratres dilectissimi, deprecemur pro spiritibus carorum nostrorum qui nos in dominica pace precesserunt, ut eos Dominus in requiem collocet et in parte prime resurrectionis resuscitet. Per.


Oratio sequitur.

Iesu Christe, uita et resurrectio nostra, dona consacerdotibus et caris nostris qui in tua pace requieuerunt,  exoptate mansionis refrigerium, et si qui ex his, demonum fraude decepti, errorum se multis maculis polluerunt, tu, Domine, qui solus potens es, peccata eorum concede, ut quos damnationis sue participes diabolus gloriabatur effectos esse, per misericordiam tuam socios tue beatitudinis ingemiscat. Sal.


Oratio pro catechumenis. Prefatio.

Precem spei fratrum nostrorum, carissimi, unianimes adiuuemus, uti Dominus omnipotens ad fontem eos beate regenerationis sue euntes, omnes misericordie sue auxilio Spiritus prosequatur.


Collectio sequitur.

Creator omnium Domine, et fons aque uiue, qui  per lauacrum baptismi peccata eorum deles, quibus iam donasti resurrectionis fidem, ut mortem huius seculi non timeant, reple eos Spiritu sancto, ut formari in illis Christum ac uiuere glorientur. Per.



XXXIu. AD CHRISTIANUM FACIENDUM.

427 Domine, dignare benedicere huius infantie famulo tuo ill. [a 1Kb] quoniam nec conditione quisquam, nec etate depellitur, dicente dilectissimo Filio tuo Domino nostro: Nolite prohibere infantes uenire ad me. Hi enim, Domine, antequam bonum aut malum  sciant, crucis tue sigillo signentur; et qui indigent dietatem [b 1Kb] ad sacri nominis tui Baptismum percipere mereantur. Per Dominum.


Item collectio.

Accipe signaculum Christi, suscipe uerba diuina, inluminare uerbo Domini, quia hodie confessus es a Christo. Per Dominum.


Item collectio.

Signo te in nomine Patris, et Filii, et Spiritus sancti, ut sis Christianus: oculos, ut uideas claritatem Dei; aures, ut audias uocem Domini; nares, ut odores suauitatem Christi; conuersus [c 1Kb] , ut confitearis Patrem, et Filium, et Spiritum Sanctum; cor, ut credas Trinitatem inseparabilem. Pax tecum. Per Iesum Christum Dominum nostrum qui cum Patre et  Spiritu sancto uiu.



XXXu. COLLECTIO AD FONTES BENEDICENDOS.

Stantes, fratres carissimi, super ripam uitrigi [d 1Kb] fontes, nouos homines adduc eis de terra litori mercatores sua commercia: singuli nauigantes pulsent mare nouum, non uirga, sed cruce; non tactu, sed sensu; non baculo, sed sacramento. Locus quidem paruus, sed gratia plenus. Bene gubernatus est Spiritus sanctus. Oremus ergo Dominum et Deum nostrum, ut sanctificet hunc fontem; ut omnes qui descenderint in hunc fontem, faciat eis lauacrum beatissime regenerationis in remissione omnium peccatorum. Per Dominum.


Collectio sequitur.

Deus qui Iordanin fontem pro animarum salute sanctificasti, descendat super aquas has angelus benedictionis  tue, ut quibus perfusi famuli tui, accipiant remissionem peccatorum, ac renati ex aqua et Spiritu sancto, deuoti tibi seruiant in eternum. Per Dominum.


Contestatio.

Dignum et iustum est, Domine sancte, Pater omnipotens, eterne Deus, initiator sanctorum, chrismatum Pater, et 248 noui per unicum Filium tuum Dominum et Deum nostrum inditor sacramenti; qui portantibus aquis Spiritum tuum sanctum ante diuicias mundi largires; qui Bethsaidas aquas, angelo medicante, procuras; qui Iordanis alueum, Christo Filio tuo dignante, sanctificas; respice, Domine, super has aquas, que preparate sunt ad delenda hominum  peccata. Angelum pietatis tue his sacris fontibus adesse dignare: uite prioris maculas abluat, et paruum habitaculum sanctificet tibi, procurans ut regenerandorum uiscera eterna florescant, et uere baptismatis nouitas reparetur. Benedic, Domine Deus noster, hanc creaturam aque, et descendat super eam uirtus tua: desuper infunde Spiritum tuum sanctum Paraclitum, angelum ueritatis. Sanctifica, Domine, huius laticis undas, sicut sanctificasti fluenta Iordanis, ut qui in hunc fontem descenderint, in nomine  Patris, et Filii, et Spiritus sancti, et peccatorum ueniam, et sancti Spiritus infusionem consequi mereantur. Per Dominum nostrum Iesum Christum, qui est benedictus apud Patrem, et Spiritum sanctum per omnia secula seculorum.

Deinde facis cruce de Chrisma [a 1Kb] et dicis.

Exorcizo te, creatura aque; exorcizo te omnis exercitus diaboli, omnis potestas aduersaria, omnis umbra demonum. Exorcizo te in nomine Domini nostri Iesu Christi Nazarei, qui incarnatus est in Maria uirgine, cui omnia subiecit Pater in celo et in terra. Time et treme tu, et omnis malitia tua; da locum Spiritui sancto, ut omnes qui descenderint in hunc fontem, fiat eis lauacrum baptismi regenerationis in remissione omnium peccatorum. Per Dominum  nostrum Iesum Christum, qui uenturus est in sedem maiestatis Patris sui cum sanctis angelis suis iudicare te, inimice, et seculum per ignem in secula seculorum.

Deinde insufflas aquam per tres uices, et mittis chrisma in modum crucis, et dicis:

Infusio chrisme salutaris Domini nostri Iesu Christi, ut fiat fons aque salientis cunctis descendentibus in eo, in uitam eternam. Amen.

Dum baptizas interrogas ei, et dicis:

Baptizo te ill. in nomine Patris, et Filii, et Spiritus sancti in remissionem peccatorum, ut habeas uitam eternam. Amen.

Dum chrisma eum tangis, dicis:

249 Perungo te chrisma sanctitatis, . . . tunicam  immortalitatis, qua Dominus noster iehsu Christus traditam a Patre primus accepit, ut eam integram et inlibatam perferas ante tribunal Christi, et uiuas in secula seculorum.

Dum pedes [b 1Kb] eius lauas, dicis:

Ego tibi lauo pedes. Sicut Dominus noster iehsu Christus fecit discipulis suis, tu facias hospitibus et peregrinis, ut habeas uitam eternam.

Dum uestimentum ei imponis, dicis:

Accipe uestem candidam, quam immaculatam perferas ante tribunal Domini nostri Iesu Christi.


Collectio.

Oremus, fratres carissimi, Dominum et Deum nostrum pro aufetis [c 1Kb] suis, qui modo baptizati sunt, ut cum in maiestate sua Saluator aduenerit, quos regenerauit  ex aqua et Spiritu sancto, faciat eos ex eternitate uestire salutem. Per Dominum.


Item alia.

Baptizatis et in Christo coronatis, quos Dominus noster a chrisma petentibus regeneratione donare dignatus est, precamur omnipotens Deus, ut baptismum quod acceperunt, immaculatum ipsum perferant usque in finem. Per Dominum.



XXXuI. MISSA IN uIGILIIS SANCTAE PASCHAE.

Sacrosancte noctis istius gratia tenebris secularibus  liberati, et ad iustitie atque lucis celestis gratiam promissam electi, omnipotentis Dei Patris infatigabilem bonitatem per Christum filium eius, fratres dilectissimi, deprecemur, ut Ecclesiam suam sanctam catholicam diffusam per orbem terrarum, quam sibi amantissimi Filii sui passione et gloriosissimo sanguine conquesiuit, iugi maiestatis sue protectione custodiat, atque contra omnes mundi insidias tutam defensamque concedat, ac prestet ei tempora tranquilla in perpetuum. Per resurgentem.


Collectio.

Redemisti nos, Domine Deus, per lauacrum regenerationis et sanguinem crucis, ut illa caro que prius in Adam mortalis fuerat effecta, per passionem Maiestatis tue rursum reuocaretur in celum. Saluat.


 Post nomina.

Oremus pro his qui offerunt munera Domino Deo nostro sacrosancta 250 spiritalia pro se, et pro caris suis, et pro spiritibus carorum suorum, in commemoratione sanctorum martyrum, ut Dominus Deus noster preces illorum clementer exaudire dignetur. Per resurg.


Ad pacem.

Comple, Domine, uota supplicum, exaudi gemitus peccatorum; osculetur nos ab osculo oris sui pacis Magister et conditor, ut in nobis hoc recipientibus holocaustum, pacem quam speramus habeamus. Per.


Immolatio.

Dignum et iustum est, equum et iustum est, nos tibi hic et ubique gratias agere, tibi laudes dicere,  et hostias immolare, et confiteri misericordias tuas, Domine sancte, Pater omnipotens, eterne Deus, quoniam magnus es tu, et faciens mirabilia; tu es Deus solus. Tu fecisti celos in intellectu; tu formasti terram super aquas; tu fecisti luminaria magna, solem in potestatem diei, lunam et stellas in potestatem noctis. Tu fecisti nos, et non ipsi nos; opera manuum tuarum non omittas. Tuus est dies, et tua est nox. In die enim mandasti misericordiam tuam, et in nocte declarasti, quam hodiernis uigiliis in luminis huius festiuitate celebramus. Hec est enim nox, salutarium conscia sacramentorum. Nox, in qua ueniam peccatoribus prestas; de ueteribus hominibus nouos efficis; de senibus effetis maturos reddis infantes, quos in nouam creaturam renatos de sacro  fonte producis. Hac nocte in eternum diem renascentes populi procreantur, regni celestis atria reserantur, et beata lege commerciis diuinis humana mutantur. Hec est enim nox illa que facta est in deliciis, in qua maxime delectasti nos, Domine, in factura tua. Nox in qua inferna patuerunt, nox in qua absolutus est Adam, nox in qua inuenta est dragma que perierat, nox in qua boni Pastoris humeris reportata est ouis perdita, nox in qua diabolus occubuit et Sol iustitie Christus exortus est: et solutis  inferni nexibus, claustrisque perfractis, multa sanctorum corpora, de sepulcris erumpentia, intrauerunt in sanctam ciuitatem. O uere beata nox, que sola meruit scire tempus et horam qua Christus resurrexit! de qua iam in psalmo fuerat prophetatum: Quia nox ut dies inluminabitur. Nox in qua exorta est resurrectio in eternum! Te enim, omnipotens Deus, creaturarum celestium multitudo et innumerabiles angelorum chori sine cessatione proclamant, dicentes: Sanctus.


Post Sanctus.

Tuo iussu, Domine, condita sunt 251 uniuersa in celo et in terra, in mari et in omnibus abyssis. Tibi patriarche, prophete, apostoli, martyres, confessores, atque omnes sancti gratias agunt: quod et  nos facientes, has hostias spiritales et sincera libamina ut libens exaudias deprecamur. Te oramus, uti hoc sacrificium tua benedictione benedicas, et Spiritus sancti tui rore perfundas, ut sit omnibus legitima Eucaristia, per Christum Dominum nostrum. Qui pridie.


Collectio ad panis fractionem.

Respice ad hanc oblationem, omnipotens Deus, quam tibi offerimus in honorem nominis tui pro salute regum, et exercitu eorum, et omnium circumadstantium; et presta ut qui ex ea sumpserint, accipiant sanitatem mentis, integritatem corporis, tutelam salutis, intellectum sensus Christi, securitatem spei, corroborationem fidei, eternitatem Spiritus sancti. Presta per eum qui tecum uiu. et reg.



XXXuII. MISSA PRIMA DIE SANCTO PASCHAE. Collectio post prophetia.


Summe omnipotens Deus, qui cornu salutis nostre in crucis tue mysterio extulisti, ut nos in domo Dauid pueri tui regali fastigio sublimares; in quo etiam trifario titulo Trinitatis nobis unitas manifestata clarescens ostenditur; Saluator nempe in homine, Sacerdos quippe in chrismate, Rex scilicet secundum carnem ex genere; preces nostras tue supplices prosternimus Maiestati, ut quos in tuo nomine per lauacrum regenerationis consecrare dignatus es, prestes, etiam in sanctitate et iustitia tibi Domino seruientes, unanimitatem fidei per infusionem Spiritus tui sancti inuiolabiliter custodire, ac per uiam pacis liberis gressibus properantes, celestia regna conscendere.  Per resurg.


Post Preces.

Deus, qui, euulsis superstitionum spinis, in Ecclesia tua plantaria fidei alta radice posuisti, exaudi precem familie tue; respice de celo, et uide, et uisita uineam istam, et presta ut, te inrigante, fructum accipiat in ubertate, que, te plantante, incrementum accipit in germine. Per resurg.


Apologia sacerdotis.
[a 1Kb]

Ante tue immensitatis conspectum, et ante tue ineffabilitatis oculos, o Maiestas mirabilis, scilicet ante tuos sanctos uultus, 252 magne Deus, et  maxime pietatis et potestatis omnipotens Pater, quamlibet non sine debita reuerentia, attamen nulla officii dignitate, uilis admodum precator accedo, et reus conscientie testis adsisto. Quidne rogabo quod non mereor? Atne pie  quod peccati magis est accusator, qui pro peccatis debuit esse interuentor? Accuso ergo me tibi, et non excuso, et coram testibus confiteor iniustitiam meam tibi Domino Deo meo. Confiteor, inquam, confiteor sub testibus iniustitiam impietatis mee, ut remittas impietatem peccati mei. Confiteor quod nisi remittas, recte me punias. Habes me confitentem reum, sed  nisi uerbis non emendantem. uerbis enim placo, operibus offendo. Culpam sentio, emendationem differo. Subueni ergo, subueni pietas ineffabilis.  Ignosce, ignosce mihi, Trinitas mirabilis. Parce, parce, parce, supplico, Deitas placabilis. Exaudi, exaudi, exaudi me, rogo, his uerbis illius Filii tui clamantem: Pater, eterne Deus, peccaui in celo, et coram te; iam non sum dignus uocari filius tuus; fac me ut unum de mercenariis tuis. Et nunc, Pater misericors, unicum misericordie tue portum, Christo fauente, peto, ut quod per me uilescit per illum acceptum ferre digneris. Qui in eternum tecum uiuit et regnat.


Prefatio misse.

Expectatum, fratres carissimi, et desideratum nobis atque uniuerso generi humano salutarem Pasche diem adepti, concordi ac religiosa prece omnipotenti Deo gratias agamus, poscentes eius misericordiam in  hac die Resurrectionis Domini nostri Iesu Christi Filii sui, ut tribuat temporum quietem, regum pacabilitatem, iudicum mansuetudinem, hostium infirmitatem, corporum salubritatem, eris temperiem, anni benignitatem, fructuum copiam, schismatum penitentiam, gentium uocationem; et conuentum Ecclesiasticum pacifica et pura congregatione, Paracliti sui sanctificatione conlustret; deuotum ac dicatum sibi uirginalem pudorem et continentie propositum gloriosum atque beatum in omnibus custodiat; uiduarum laboriosam continentiam sua miseratione confoueat; orphanis opem pietatis paterne impertiat. Per resurgentem a mort. Dominum nostrum.


Collectio sequitur.

 Deus omnipotens, exaudi populum tuum, hac die ad gloriam Resurrectionis Domini nostri Iesu Christi Filii tui in tuo nomine congregatum, et Maiestatem 253 tuam suppliciter exorantem dirige ex presenti festiuitate in letitiam sempiternam, atque ex hac hodierne sollemnitatis exultatione ad gaudia incorrupta transmitte. Per resurg.


Post nomina.

Suscipe, quesumus, Domine, hostiam placationis et laudis; et has oblationes famulorum famularumque tuarum, quas tibi offerimus hodie in Resurrectione Domini nostri Iesu Christi secundum carnem, placatus  adsume. Tribue etiam per intercessionem sanctorum tuorum caris nostris, qui in Christo dormierunt, refrigerium in regione uiuorum. Per.


Ad pacem

Annue, quesumus, Domine, supplicibus tuis, ut hec nostre seruitutis oblatio in diem Resurrectionis Domini nostri Iesu Christi, et salutem nobis conferat et pacem. Per resurgentem.


Contestatio.

Dignum et iustum est, equum et salutare est, nos tibi hic et ubique semper gratias agere, Domine sancte, Pater omnipotens, eterne Deus. Sed in hac die Resurrectionis Domini nostri Iesu Christi Filii tui gratulatio maior exultat in cordibus nostris. Hic est enim dies in quo nobis exorta est perpetue causa  letitie. Hic est dies resurrectionis humane, et uite natalis eterne. Hic est dies in quo satiati sumus mane misericordia tua; quo nobis ille Benedictus, qui uenit in nomine Domini, Deus noster inluxit nobis. Hic enim Dominus noster iehsu Christus Filius tuus adimplens prophetias temporibus prestitutis, uisitauit nos post biduum, die tertia resurrexit. Hic est enim dies tanti muneris benedictione signatus, qui hodierna festiuitate gaudentibus in toto orbe mortalibus frequentatur. Quia omnium mors perempta est in cruce Christi, et in Resurrectione eius omnium uita surrexit. Et nunc, Domine sancte, Pater omnipotens, eterne Deus, supplices deprecamur, uti hanc oblationem benedicere et sanctificare digneris. Per Christum Dominum nostrum.


 Post Sanctus.

Hec te uox, Domine, mystica luce comitatur, que cum in supernis dominice perennitatem laudis exerceat, celebrationem tanti nominis inuexit et terris, ut huiusmodi personas si homines tacerent, saxa clamarent. uiderunt te inferi, Deus; uiderunt, et timuerunt a uoce tonitrui tui, dicentes: Absorpta est mors in uictoria tua. Ubi est, Mors, aculeus tuus? Adtonita paululum miserorum stetere supplicia; nec habuerunt tormenta cruciatum; et iudicem suum 254 ipsa etiam pena contremuit, quia natura terribilium tenebrarum, presentia tui fulgoris habita, iam tunc timuit iudicari. Exultauerunt sancti in gloria, letantes in cubilibus suis, quod Auctorem promisse  sibi lucis agnoscerent. Quorum tu, Domine, stipatus agminibus, et tibi tantum noto splendore perfusus, sacrificia per te instituta sanctifica, non inuitantis merito, sed sanctificantis exemplo, ut cunctis rite perfectis, Saluatore nostro ab inferis iam reuerso, et mors se intelligat uictam, et uita reuocatam, per Christum Dominum nostrum. Qui pridie quam p.



XXXuIII. MISSA MATUTINALIS PER TOTUM PASCHA PRO PARuULIS QUI RENATI SUNT, SECUNDA FERIA.

Deus, qui credentes in te populos gratie tue largitate multiplicas, respice propitius ad electionem tuam, ut qui sacro baptismate sunt renati, regni celestis mereantur introitum. Per Dominum.


 Collectio

Famuli tui, Domine, qui ad tuam sunt gratiam uocati, tuo indesinenter protegantur auxilio; ut qui diuino sunt baptismo regenerati, nunquam a tui regni potentia possint euelli. Per.


Post nomina.

Adesto, Domine, supplicationibus nostris, et oblationes famulorum ac famularum tuarum, quas tibi offerimus, placidus ac benignus adsume.


Ad pacem.

Concede, quesumus, omnipotens Deus, ut festa Paschalia, que deuotione colimus, moribus exsequamur. Per.


Immolatio.

uere dignum et iustum est: quia uerus ille Agnus, qui pro nobis est immolatus. Qui mortem nostram  moriendo destruxit, et uitam nostram resurgendo reparauit iehsu Christus Dominus noster. Cui merito omnes angeli.



XXXIX. ITEM MISSA PASCHALIS, TERTIA FERIA.

Deus, qui omnes in Christo renatos genus regium et sacerdotale esse fecisti, da nobis uelle et posse quod precipis, ut populo ad eternitatem uocato una sit fides mentium et pietas actionum. Per.


Collectio.

Omnipotens sempiterne Deus, per quem nobis redemptio prestatur et adoptio, respice in opera pietatis tue; et que dignatus es conferre, conserua; ut in Christo renatis eterna tribuatur 255 hereditas, et uera libertas. Per.


 Post nomina.

Suscipe, Domine, munera nomini tuo oblata, que in Filii tui Resurrectione triumphantis in gloria, uniuersalis eius adquisita sanguine offert Ecclesia. Per.


Ad pacem.

Omnipotens sempiterne Deus, qui per Unigenitum tuum eternitatis nobis aditum, deuicta morte, reserasti; erige ad te corda credentium, ut omnes in Christo renati ex aqua et Spiritu sancto regnum celorum ingredi mereantur. Per.


Immolatio.

Dignum et iustum est nos tibi gratias agere, omnipotens sempiterne Deus, per Iesum Christum Filium tuum Dominum nostrum. Per quem humanum  genus uiuificans, Pascha etiam per Moysen et Aaron famulos tuos Agni immolatione iussisti celebrari: consequentibus temporibus usque ad aduentum Domini nostri Iesu Christi  eamdem consuetudinem in memoriam obseruare precepisti. Ipse est agnus immaculatus, qui prioris populi primum Pascha in Aegypto fuerat immolatus. Ipse est Aries in uerticem montis excelsi de uepre prolatus, sacrificio destinatus. Ipse est uitulus saginatus, qui in tabernaculo patris nostri Abrahe propter hospites est uictimatus. Cuius passionem et resurrectionem celebramus, cuius et aduentum speramus. Et ideo cum angelis et archangelis claman. dic.



XL. ITEM MISSA PASCHALIS, QUARTA FERIA.


Deus, qui populum tuum sacrum, Iordane flumine transacto, terram tue fecisti repromissionis intrare, concede, quesumus, ut et nos quoque, Maiestatis tue reuelato mysterio, diuina semper beneficia sentiamus. Per.


Collectio.

Annue nobis, quesumus, Domine, ut quemadmodum mysteria Resurrectionis Domini nostri Iesu Christi sollemnia colimus, ita et in aduentu eius gaudere cum sanctis omnibus mereamur. Per


Post nomina.

Auditis nominibus offerentum, debita cum ueneratione beatissimorum apostolorum et martyrum, omniumque sanctorum commemoratione decursa, et offerentum et pausantium commemoremus nomina,  ut eternalibus indita paginis, sanctorum cetibus adgregentur. Per.


Ad pacem.

Deus, per cuius os prolatum est, quod pacem omnibus dares, 256 et pacis statuta relinqueres, infunde in cordibus nostris pacis studium, et pie uoluntatis affectum, ut uitiorum omnium labe purgati, pacem, quam labiis ore prosequimur, immaculatis cordibus teneamus. Per.


Contestatio.

Dignum et iustum est nos tibi semper laudes et gratias agere, omnipotens sempiterne Deus, per Iesum Christum Filium tuum Dominum nostrum. Qui sicut ouis ad occisionem pro nobis ductus est, et ut agnus coram tondente se sine uoce, sic non aperuit  os suum. Hic enim est Agnus Dei, Unigenitus Filius tuus, qui tollit peccatum mundi; qui se pro nobis offerendo non desinit, nosque apud te perpetua aduocatione defendit; quia numquam moritur immolatus, sed semper uiuit occisus. Pascha enim nostrum immolatus est Christus; ut iam non in fermento ueteri, neque in carnalium sanguine uictimarum, sed in azymis sinceritatis, et corporis [a 1Kb] ueritatis immolemus. Per Christum Dominum nostrum.



XLI. ITEM MISSA PASCHALIS, QUINTA FERIA.

Deus, qui sollemnitate Paschali celestia mundo remedia benignus operaris, annue festiuitatis huius dona prosequere, ut per obseruantiam temporalem ad uitam nobis proficiat sempiternam. Per.


Collectio.

 Deus qui et libertatis nostre auctor es et salutis, exaudi supplicantium uoces; atque eos, quos sanguinis tui effusione redemisti, presta, ut per te uiuere, et perpetua in te facias incolumitate gaudere. Sal.


Post nomina.

Auditis nominibus offerentum, eternitatis Dominum deprecemur, ut in nobis uel timor eius, uel cordis puritas, uel caritas que casum non habet, immobilis perseueret. Quia hec est salutaris oblatio, hec uera, hec pinguis hostia. Ista sunt pura libamina, que et pro nobis et pro requie defunctorum, contritis et humiliatis cordibus, offeruntur. Per


 Ad pacem.

Tribue, Domine, ut ita apud uniuersos redemptionis tue famulos infracte caritatis exundet affectus ut nichil odiorum interpellatio 257 preualeat adpetitus; sed testimonium osculi, quod pro perfectione mansure pacis impenditur, nulla deinceps simultatis fraude frustretur. Sal.


Immolatio.

uere dignum et iustum est, unianimes et concordes omnipotentem Deum profusius deprecari cum unico Filio eius Domino Iesu Christo Saluatore nostro, qui Ecclesiam suam secunda liberauit a morte, quando sanguis ipsius effusus est super cruce. Per ipsum te rogamus, omnipotens Deus, ut Ecclesiam tuam augeas in fide, custodias in spe, protegas in  caritate, et sacrificia nostra libens suscipere digneris cum gloria et honore. Et ideo cum angelis et archangelis laudamus, dicentes.



XLII. ITEM MISSA PASCHALIS, SEXTA FERIA.

Deus qui ad eternam uitam in Christi Resurrectione nos reparas, da nobis celestia sapere, et a terrenis cupiditatibus abstinere. Per.


Collectio.

Deus glorie, cui complacuit in Unigenito tuo omnem plenitudinem habitari, omnes principatus et potestates exuere, atque in eo reconciliare omnia, in quo condideras uniuersa, aspice festiuas subdite congregationis excubias, accipe preces Paschalibus supplicationibus uotiuas; et qui dedisti nobis dominice Resurrectionis temporum reuolutione uictoriam, da  nobis ipsius festiuitatis operum sanctificatione letitiam. Per.


Post nomina.

Da, misericors Deus, ut in Resurrectione Domini nostri Iesu Christi percipiamus ueraciter portionem. Per.


Ad pacem.

Deus, qui populum tuum tue fecisti redemptionis participem, concede nobis, quesumus, ut de [die] Resurrectionis Dominice in perpetuo gratulemur. Per.


Immolatio.

Dignum et iustum est, nos tibi gratias agere, Domine sancte, Pater omnipotens, eterne Deus, per Iesum Christum filium tuum Dominum nostrum, quem pro nobis omnibus tradi hostiam uoluisti.  O mira circa nos pietatis tue dignatio! o ineffabilis dilectio caritatis, ut seruum redimeres, Filium tradidisti! O certe necessarium Ade peccatum, quod Christi morte deletum est! O felix culpa, que talem ac tantum meruit habere Redemptorem! Nunquam enim quanta circa nos pietatis tue dilectio esset, cognosceremus, nisi ex morte unici et ceterni Filii tui. Domini ac Dei nostri Iesu 258 Christi probaremus. uicit malitiam diaboli pietatis tue dignatio, quia ubi abundauit peccatum, superabundauit et gratia. Sed plus nobis tua misericordia reddidit, quam inuidus inimicus abstulerat. Ille paradisum inuidit, tu celos  donasti. Ille mortem temporalem intulit, tu uitam perpetuam tribuisti. Propterea profusis gaudiis totus in orbe terrarum mundus exultat: sed et superne concinunt potestates hymnum glorie tue, sine fine dicentes.



XLIII. MISSA IN DIE SABBATO OCTAuAE PASCHAE.

Conserua, Domine, familiam tuam, quos ex aqua et Spiritu sancto propitius redemisti; ut ueterem hominem cum suis actibus exspoliantes, in ipsius conuersatione uiuamus, ad cuius substantiam per hec paschalia dierum octauarum tue Resurrectionis mysteria transtulisti. Per.


Collectio.

Fac, omnipotens et misericors Deus, ut quod octauarum dierum Resurrectionis tue paschalibus celebramus  officiis, fructiferum nobis omni tempore sentiamus. Sal.


Post nomina.

Deus misericordie sempiterne, qui in ipso Paschalis festi recursu fidem sacrate tibi plebis accendis, auge gratiam, quam dedisti, ut digna omnes intelligentia comprehendant quo lauacro abluti, quo Spiritu regenerati, quo sanguine sunt redemti. Per.


Ad pacem.

Deus, qui per Unigenitum tuum eternitatis nobis aditum, deuicta morte, reserasti, deduc nos ad societatem celestium gaudiorum, ut Spiritu sancto renatos regnum tuum facias introire. Per resurg.


Contestatio.

Dignum et iustum est, necessarium et salutare est,  ut te Dominum ac Deum totis uisceribus humana conditio ueneretur, Rex mirabilis Christe. Cuius condemnatione, tartareis uinculis absoluta credentium turba, libertatis insignia gratulatur. Qui uere ut Leo de tribu Iuda mundo ostensus, animarum deuoratorem extinctum leonem diabolum omnis terra letatur. Permittis te clauorum nexibus alligatum ad stipitem crucis tereri [a 1Kb] , ut non sit parua quem impius quondam expauescat potentia. Ad cuius uocem emittens spiritum, terra tremuit, celum expauit, dies fugit, sol obscuratus est, astra abscondentes radios suos, simul omnia migrauerunt. 259 Cuius descensu, confractis portis, luget infernum. Quo resurgente, letantur angeli, exultat terra cum habitatoribus suis. In quo triumpho conspicitur comitatio  illa, prophetico ore promissa: Ero mors tua, o inferne. Ubi est ergo uictoria tua? Nec enim ab alio poterat, nisi a uita mors deuorari. Qui descensu suo eos qui tenebantur a morte superis reddidit resurgendo, ut eius resurrectio uiuorum uel mortuorum testimonio formaretur. Unde sancte Pater, omnipotens, eterne Deus, per Iesum Christum Filium tuum Dominum nostrum gloria tibi semper, qui in te, et ex te, et tecum semper est. Per quem te laud. [b 1Kb] .



XLIu. MISSA CLAUSUM PASCHAE.

Deum, qui pro ruina totius mundi unicum Filium  suum, adsumptam ex carne uirginis uiri hominis formam, mittere dignatus est, fratres carissimi, suppliciter exoremus; ut sicut in hac Resurrectione eiusdem nos a morte perpetua cum illo resuscitauit, ita pietatis sue dono ab omnibus nos inimici tutans insidiis, inlesos faciat in matris Ecclesie gremio resedere; et conscientie integritate de regeneratione gaudentes, eterne primitiuorum Ecclesie, quemadmodum deuotione ad presens, ita et remuneratione adsociet in eternum; et hec munera plebis sue benedicere dignetur. Sal.


Collectio.

Deus, totius claritatis conditor et moderator, quem celestia mirantur, et terrena pauitant, inferna tremiscunt; cui angelorum turme et archangelorum  exercitus militant, non uti mundum expugnes, quem ipse fecisti, sed ut subruas mundi peccata, que diabolus adinuenit; quia ita dignatus es diligere hunc mundum, ut Unigenitum tuum traderes pro nostra salute, cuius cruce redempti sumus, morte uiuificati, passione saluati, resurrectione glorificati. Per ipsum itaque te supplices inuocamus, ut huic familie tue in omnibus adesse digneris, sicut adfuisti patribus nostris sperantibus in tua misericordia: sic et his omnibus adesse dignare, ut sit in sensibus eorum timor deuotionis tue, in corde fides, in opere iustitia, in actu pietas, in lingua ueritas, in moribus disciplina, ut digne riteque immortalitatis 260 sibi premium consequi mereantur. Per.


Post nomina.

 Concede, quesumus, omnipotens Deus, ut qui Resurrectionis dominice sollemnia colimus, per innouationem tui Spiritus a morte anime resurgamus. Per.


Ad pacem.

Exaudi nos, Domine, sancte Pater, omnipotens Deus; et his oblationibus precibusque susceptis, presentie tue uirtutem intersere, ut quod singuli ad Maiestatis tue obtulerunt honorem, cunctis proficiat ad salutem. Per resurg.


Immolatio.

Dignum et iustum est, necessarium et salutare est, nos tibi gratias agere, omnipotens Deus, licet glorie tue mortalium membra non congruant, Redemptionis nostre perferre preconia: dum hominum genus mancipatum morte, infernorum sedibus tenebrarum uincla restringerent, spiritale uerbum, per quod in  principio omnia fuerant constituta, descendit in Mariam; que dum partum suum uirgo miratur, inclusum hominem edidit Deum. Quem tamen tuum esse, summe omnipotens Deus, antequam nasceretur, cognouerat, quippe que sciebat mundi esse principium. Is namque crucem spontanea uoluntate, propter redemptionem humani generis, de inimico tyranno triumphaturus, ascendit; et relicto paulisper corporis templo, inferorum claustra confringens, pristine, ut ante fuerat, uite restituit. Nec suffecerat solum hominem emendasse peccatum: sed per ablutionem  celestem renatus rediuiuo ac nouo natiuitatis genere, remeans ad originem suam, nos ad celestia regna perduxit. O consilium diuine prouidentie! o inestimandum reparationis auxilium! Per uirginem nobis gloriosa uita restituitur, que per ligni inobedientiam credebatur extincta: per aquam mundi peccata diluuntur, per quam ante senserat mundus ipse mundus ipse naufragium. Tibi ergo, summe Genitor, pura deuotione immaculatum munus offerimus: et eleuatione manuum nostrarum, iuxta Filii tui Iesu Christi dispositionem, pium sacrificium celebramus. Per Christum Dominum nostrum.



XLu. MISSA IN INuENTIONE [a 1Kb] SANCTAE CRUCIS.

Gloriemur in cruce Domini nostri Iesu Christi, fratres carissimi, et tota mentis exultatione letemur; et huius diei festiuitatem cum grandi reuerentia,  261 et spiritali gaudio celebremus, in qua cruce ipse Dominus noster et Saluator pro nostra salute pependit, et diabolum triumphauit. Per hanc ergo crucem, male concupiscentie adpetitum, quod dulcedo arboris inlexit, amaritudo fellis cercuit; et gule desiderium, quod suauitas pomi decepit, aceti asperitas refrenauit. Sal.


Collectio.

Dona nobis, omnipotens Pater, per mysterium crucis Unigeniti tui, ut uenenum serpentis antiqui  per illud medicamentum, quod Christi manauit latere, possit a fidelium pectoribus expurgari; quosque trangressio precepti de Paradiso expulit, confessio nominis Christi in Paradiso reformet. Sal.


 Post nomina.

Domine Iesu Christe, qui in patibulo crucis suspensus, Patrem, ex forma serui quam susceperas, ut quid te dereliquerit, adclamasti, et ut persecutoribus ueniam tribueret postulasti, tuam supplices imploramus clementiam, ut quod tunc pro suscepta carnis humilitate a Patre expetere uidebaris, nunc cum eodem, connexa semper Diuinitatis potestate, consistens prestare digneris. Sal.


Ad pacem.

Deus, qui Ecclesiam tuam catholicam, quam tuo sancto sanguine redemisi, numquam derelinquis, nobisque indignis in eadem concurrentibus criminum indulgentiam placatus concedis, et qui latronis tecum in cruce pendentis confessionem iustificare dignatus  es, quesumus, ut omnium in te credentium fidem augeas, multiplices; et solita pietate pacem, quam custodire iussisti, inlibatam in nos conseruare digneris. Sal.


Contestatio.

Dignum et iustum est, omnipotens Deus, tibi sacrificiorum uota persoluere, te in laudis preconio indesinenter adtollere, ac utriusque, et illius scilicet habitatoris paradisi, et istius Redemptoris humani generis exempla proponere. Ille quidem prior, sed iste melior; ille terrenus, iste celestis; ille de limo factus, iste uerbo conceptus. Tunc diabolo suadente,  Eua decipitur; nunc angelo nunciante, Maria clarificatur. Tunc per inuidiam serpentis homo qui fuerat creatus perimitur; nunc per misericordiam redimentis homo qui perierat liberatur. Tunc homo mandatum non custodiendo de paradiso pellitur, nunc latro Christum Dominum confitendo paradisum meretur. Unde supplices rogamus, clementissime Pater, per inclyte 262 crucis innarrabile sacramentum, et per Domini nostri Iesu Christi Filii tui admirabile regnum, ut eius festiuitatem celebramus, hodiernum diem, in quo crucis nos omnes cum letitia spiritali et modesta exultatione peragere, et inter celestium uirtutum laudes humilitatis nostre uoces suscipias, multiplici confessione ita dicentes: Sanctus.



XLuI. MISSA SANCTI IOHANNIS [b 1Kb] APOSTOLI ET EuANGELISTAE.

 Omnipotens sempiterne Deus, qui huius diei festiuitatem fecisti ad letitiam beati Iohannis euangeliste, da Ecclesie tue etiam amare quod credidit, et predicare quod docuit. Per Dominum nostrum Iesum Christum Filium tuum.


Collectio.

Deus, qui per os beati Iohannis euangeliste uerbi tui arcana reserasti, presta, quesumus, ut quod ille nostris auribus excellenter infudit, intelligentie competenti eruditione capiamus. Per.


Post nomina.

Presta, omnipotens Deus, ut uerbum caro factum, quod beatus Iohannes euangelista predicauit, per intercessionis sue presidium habitet semper in nobis.  Per.


Ad pacem.

Pacem tuam, Domine, de celo da nobis; et posside nos, ut non hereat in uisceribus nostris fraudulentus osculos proditoris; sed pax illa, quam tuis reliquisti discipulis, semper inlibata permaneat in cordibus nostris. Per.


Immolatio.

uere dignum et iustum est, equum et salutare est, nos tibi, omnipotens Deus, gratias agere, beati Iohannis apostoli tui et euangeliste natalia uenerantes. Qui Domini nostri Iesu Christi Filii tui uocatione suscepta, terrenum respuit patrem ut posset inuenire celestem. Retia seculi quibus implicabatur abiecit, ut eternitatis dona mente libera sectaretur. Natantem  in fluctibus nauem reliquit, ut ecclesiastice gubernationis tranquillitate consisteret. A piscium captione cessauit, ut animas mundanis gurgitibus immersas calamo doctrine salutaris abstraheret. Destitit pelagi profunda rimari, secretorum scrutator redditur diuinorum; eo usque procedens, ut et in cene mystice sacrosancto conuiuio ipsius recumberet pectore Saluatoris, et eum in cruce Dominus constitutus uicarium sui Magistri, uirginis filium subrogaret; et in principio uerbum, quod Deus erat apud Deum, ipse pre 263 ceteris ostenderet predicando, per Christum Dominum nostrum.



XLuII. MISSA PRIMA DIE IN ROGATIONIBUS.


In ieiunio [a 1Kb] hoc afflicti corpore, et corde contriti frequentamus ad te preces, clementissime Deus, ut cum abstinentia corporali abstinentia nobis uitiorum donetur: ut restricto corpore ab epulis, tu, qui es refectio uera, in nostris cordibus oriaris. Per.

Gratias tibi agimus, Domine sancte, Pater omnipotens, eterne Deus, qui nos, post transgressionem ieiunii uetitia contingendo, ad continentiam salutis reparasti per Christum; te in hoc ieiunium supplices ac prouoluti rogamus, ut dones nobis rectam a uitiis mentem, et Spiritu principali  nos conrobores, ut post actum ieiunium ad eterne refectionis nos pascua perducas. Per.


Post nomina.

 Tua sunt, Domine, alimonia quibus in cotidiano uictu ad sustentationem reficimur, tuaque ieiunia quibus carnem a lubrica uoluptate, te precipiente, restringimus. Tu ad consolationem nostram uicissitudines temporum disposuisti, ut tempus edendi corpora nostra refectio sobria aleret, et ieiunandi tempus ea in iustitiam tibi placitam faceret macerata. Hanc hostiam ob ieiunium tridune macerationis a nobis oblatam sanctificans dignanter adsume, et presta placatus ut, sopita delectatione corporea, mens ab iniquitatibus pariter conquiescat. Per.


Ad pacem.

Refectio tua, Domine, restrictis corporibus, in spiritu contribulato gustatur; et ideo, prostrati ieiunii penitentia, supplices exoramus, misericordia sola  petentes quod opere non meremur; ut sentiamus in spiritu dilectionis tue pabulum suaue, quod corda nostra ab epulis uacantia, ad proximi dilectionem succendat. Per.


Immolatio.

uere dignum et iustum est 264 te in obseruatione ieiunii querere, qui es panis uerus et uiuus de celo descendens. Te itaque, humiliatis ieiunio corporibus, mente famulantes deuota, per hanc sacrificii immolationem rogamus, ut humiliationem ieiunii huius, quam pro nostris reatibus in hac triduana obseruatione persoluimus, ita intuearis placatus, ut a delictis ieiunantes absoluas, quos incontinentia uorarum in prauitatis transgressione immersit. Per Christum Dominum.



XLuIII. ITEM MISSA SECUNDA DIE IN ROGATIONIBUS.


Deus, cuius exemplo ieiunium datum est post gustum prohibitionis, per inobedientiam ligni ingressum, tibi, Domine, corda nostra, in ieiunii maceratione subiecta, per inlustrationem tue inspirationis sanctifica; et de celestibus sedibus tuis nos in luto fecis  ac squalore ieiunii substratos intuens, in uirtutum successibus releua. Per.


Collectio.

Omnipotens sempiterne Deus, mundentur, quesumus, uiscera nostra a cunctis carnis delictis, ieiunii adtenuatione confecta; ut in ipsius ieiunii humilitate prostratis non ualeat carnis infirmitas dominari: quia tu institutor sobrietatis, si uis, potes nostri citius misereri, ut spiritalia cogitemus, et concupiscentias carnis, te adiuuante, uincamus. Per.


Post nomina.

Deus, qui mentis puritatem adprobas, non ieiunium a cibis solummodo gloriam humanam captantem, dignare oculos cordis nostri in hoc ieiunio ita  inluminare introrsus, ut tibi in his que homines nesciunt in occulto a uitiis ieiunio placeamus: quia doni tui est hoc ipsum, quod a cibis abstinemus, sit muneris tui ut a peccatis etiam cum ieiunio emundemur; et desiderabile fonte ubertatis ita hec munera imbre sancti Spiritus perfunde, ut a ieiunantibus percepta, cuncta uitia mundent, uirtutes inserant morum. Per.


Ad pacem.

In ieiunii humilitate substratis, omnipotens sempiterne Deus, absterge omnem labem peccati, ut mundata nostri cordis arcana, cum abstinentia ciborum, iurgiorum etiam inquietudines exclusas, dilectio tua et proximi, nostris in cordibus pura succrescat. Per.


Contestatio.

 uere dignum et iustum est te tota cordis contritione in ieiunio, omnipotens sempiterne Deus, per Christum Dominum nostrum. Qui nos mysteriorum tuorum secretis informans, pacificum 265 nemus ore columbe gestatum Ne oculis ostendens, nobis de uirente arbore crucis gloriosum signum expressit; quem columbe species in Christi decorauit honore, cunctis colendum Spiritus sanctificatione demonstrans. Cuius animalis innocentia esse similes preoptantes, ab eoque sanctificari Spiritu, cuius ipse sumpsit speciem, exorantes; in hoc ieiunio triduana humiliatione instituto, inuictum hoc signum [b 1Kb] cum plebium cuneis preferentes, atque Maiestatem tuam psallentii [c 1Kb] modulatione laudantes, petimus, omnipotens, Deus, ut accipias cuncta plebis uota queque quoquo ritu tibi  reddit subiecta; et ita eos in hoc ieiunio sanctifices, ut a cunctis mereantur exui peccatis. Per Christum Dominum.



XLIX. MISSA TERTIA DIE IN ROGATIONIBUS.

Deus, quem nullus mortalium sensus, usus carnis  inlecebra pregrauatus, nisi a te ieiunii expiatione fuerit inlustratus, agnoscit, pelle de cordibus nostris cum abstinentia turbam uitiorum de ingluuie saturitate gignentium, ut pura tibi seruiat etiam post exactum ieiunium, quam tu propitius donaueris, deuotio nouitatis. Per.


Collectio.

Iam in triduani ieiunii fine conclusa, sinceritatem tuam, Domine, deprecamur in uisceribus nostris, maceratione ieiunii adflictis, aduenire; et ut de atria tua sancta exaudias peccatores in squalore miseriarum iacentes rogamus; ut des nobis fontem gratiarum tuarum, et pandas iter quo post ieiunium escarum carnalium itur ad refectionem pascue sempiternam. Per.


Post nomina.

 Ieiunantium, Domine, quesumus, supplicum uota propitius intuere; et munera presentia sanctificans, per perceptionem eorum occulta cordis nostri remedia tue clarifica pietatis: ut opera carnalia nec fluxa nos teneant, quos institutor ieiunii Christus reparauit redemptor. Per.


Ad pacem.

Deus, qui intemperantiam saturitatis tue abstinentie dedicatione superasti, et puritatem castimonie, ut cognoscaris, dedisti; serenus nos tuo uultu circumspice, et ieiunantibus pacem proximi et tuam largiaris; quam ad Patrem ascendens, 266 nobis reliquisti sectandam. Per.


Immolatio.

uere dignum et iustum est, satisque est dignum  te solum a ieiunantibus querere, qui es magister abstinentie, et continentie remunerator eterne: quique a ieiunantibus, fidele tantum corde exposcant, abstergis omnem maculam, quam saturitas contrahit indecens. Hoc itaque sanctum ieiunium in Leuiticis apicibus per famulum tuum Moysen euidentius declarasti: in quo iussisti ut humiliaremus animas nostras, ne exterminaremur, sicut esu gule deditus populus exterminatur. Quod etiam nobis Unigenitus tuus ita sanctificauit implendo, et ut regnum perditum per ieiunium panderet, et peccatis ueniam daret. Et ideo que instituisti ieiunia suscipe libens, per ea nos a reatibus cunctis absoluens, per Christum Dominum nostrum.

Post Sanctus per totas tres missas dicis:

 Hanc igitur oblationem familie tue tibi adstantis, quorum tibi fides cognita est, et nota deuotio, quam tibi offerunt pro deuotione animorum suorum, pro quorum tibi placitis desideriis supplicamus, memor esse dignare, Domine, sancte Pater, eterne Deus, in diebus ieiuniorum ipsorum, ut a cunctis eos peccatis abstergas, et residuum temporis, quo eis alimoniorum perceptio concedetur, ita eos conseruare digneris, ut sobriam uitam habentes, non inuoluantur peccatorum laqueis ab epulis excitatis, per Christum Dominum nostrum. Quam oblationem tu Deus in  omnibus, quesumus, benedictam, ascriptam. Et reliqua.



L. COLLECTIONES IN ROGATIONIBUS PER DIuERSA LOCA SANCTORUM.


In sancto Petro nunc [a 1Kb] .

Deus refugium pauperum, spes humilium, salusque miserorum, interueniente pro nobis beatissimo fundatore Ecclesie tue Petro, supplicationes supplicum tuorum in die triduani huius ieiunii clementer exaudi; et tranquillitatem a uitiis pariter et hostibus nostris concede temporibus, ut quos iustitia flagellorum tuorum iuste facere potest esse adflictos, abundantia misericordie tue, ipso beato Petro obtinente, faciat consolatos. Per.


Collectio.

 Omnipotens sempiterne Deus, qui beato Petro apostolo, conlatis clauibus regni celestis, animas [b 1Kb] ligandi atque soluendi 267 pontificium tradidisti, exaudi propitius preces nostras in die ieiunii huius, et intercessione eius, quesumus, ut a peccatorum nostrorum nexibus liberemur. Per.


Collectio in sancto Paulo.

uide, Domine, quesumus, infirmitatem nostram; et in diebus ieiuniorum istorum, quos trina consecratio trino numero facit extensos, interueniente beato apostolo tuo Paulo, celere nobis pietate succurre: ut quos iustitia corripis, misericordia consoleris. Per.


Item collectio.

Exaudi, Domine, quesumus, gemitum nostrum in diebus ieiuniorum trino numero Trinitati sacratorum;  et intercedente beato Paulo magistro nostro atque doctore, quesumus, ne apud te plus ualeat offensio delinquentium, quam miseratio tua, semper indulta fletibus supplicantium. Per.


Oratio in sancto Stephano.

Presta, quesumus, omnipotens et misericors Deus, ut fragilitati nostre adflicte in diebus istorum ieiuniorum magnificus leuita ac beatus Stephanus auxilium interuentionis exhibeat: qui imitator dominice passionis et pietatis, primus in cruore martyrii enituit; et semper sit perfectus suffragator, atque, te concedente, promptus adiutor. Per.


Item collectio.

Preces nostras in hoc ieiunio protentas, quesumus, Domine, beati leuite et martyris tui Stephani  prosequatur oratio; et ut adsit nobis adflictis misericordia tua, eius precibus adiuuemur. Per.


Oratio in sancto Martino.

Porrige dexteram tuam, quesumus, Domine, plebi tue, in die ieiuniorum suorum misericordiam postulanti; ut, intercedente beato Martino, terrores imminentes declinemus, et solatia uite immortalitatis accipiamus, et sempiterna gaudia comprehendamus. Per.


Item alia.

Deus auctor ieiunii, institutor abstinentie, qui ieiunii formam complectens, submouisti ingluuiem saturitatis,  ut in nobis castimonie sobrietas regnaret; respice, Domine, propitius super hos supplices tuos, ieiunio triduane abstinentie uacantes; et intercedente summo uiro beato Martino, gratiam tuam benedictionis tue nobis omnibus ab eo exoratus infunde; ut sicut hoc ieiunium ad cultus tui timorem constitutum uincit ingluuiem gule, ita inluminatio tua in sensibus nostris superet omnem nostrorum fomitem uitiorum. Per.


Oratio in sancto Gregorio.

Omnipotens sempiterne Deus, 268 ieiuni, de tuis etiam donis satiati, uel qualibet maceratione confecti, maiestatem tuam supplices exoramus, ut expulsis de cordibus nostris peccatorum tenebris, in die hac ieiunii, intercedente summo antistite nostro  et diuinorum mysteriorum capace Gregorio, ad ueram lucem, que Christus est, nos facias peruenire.


Collectio.

Omnipotens sempiterne Deus, cuius iussu caro a uoluptatibus ieiunii maceratione restringitur, et Satorem suum caro nostra, per sobrietatem restricta, cognoscit, per intercessionem summi apostolici Patris nostri Gregorii, in hoc ieiunio tribue cunctis immaculatum in te credentibus exercere cultum; ut etiam si ieiunantibus uitia succedunt, et deserunt uirtutes, tua erga eos, Pater omnipotens, custodia perseueret. Per.



LI. MISSA IN ASCENSIONE [a 1Kb] DOMINI.

Deus, qui Ecclesiam tuam euangelice exhortatione  doctrine que sursum sunt iubes sapere, et ad eam se altitudinem ad quam Saluator mundi conscendit erigere, da supplicibus tuis subsequi intellectu quod multi uiderunt conspectu; ut in secundo Mediatoris aduentu ditentur donis, qui tuis crediderunt promissis. Per.

Presta nobis, omnipotens et misericors Deus, ut sicut humani generis Saluatorem consedere tecum in tua maiestate confidimus, ita usque ad consummationem seculi manere nobiscum, quemadmodum est pollicitus, sentiamus. Per.


Post nomina.

Sacrificium, Domine, pro Filii tui in celis hodie Ascensione deferimus; presta, quesumus, ut ad tuam gloriam per ipsum his commerciis uenerandis surgamus. Per.


 Ad pacem.

Deus, qui dum subsellia Deitatis ascendis, obseruare nos pacem euangelica auctoritate non desinis docere, da nobis placidus pacem tuam, ut dum discordie prona refugimus, celi ardua consequamur. Per.


Immolatio.

uere dignum et iustum est, per Christum Dominum nostrum. Qui mortuus est propter peccata nostra, et resurrexit propter iustificationem nostram. Ascendit super omnes celos; et exaltatus throno  glorie tue, sedetque ad dexteram tuam, promissum sanctum Spiritum in filios adoptionis effudit. Unde letantes inter altaria tua, Domine 269 uirtutum, hostias tibi laudis offerimus cum angelis et archangelis, per Christum Dominum.



LII. MISSA IN DIE SANCTO [b 1Kb] PENTECOSTEN.

Deus, inluminatio et uita credentium, cuius munerum ineffabilis magnitudo hodierne festiuitatis testimonio celebratur, da populis tuis capere intellectu quod didicere miraculo, ut adoptio, quam in eos Spiritus sanctus aduocauit, nichil in dilectione tepidum, nichil habeat in confessione diuersum. Per.


Collectio.

Mentes nostras, quesumus Domine, Paraclitus Spiritus, qui de te procedit, inluminet; et ad omne  opus bonum perducat, sicut nobis promisit Filius ueritatis. Per.


Post nomina.

Munera nostra, quesumus Domine, sancti Spiritus tui dignatione sacrentur, per que a peccatis omnibus adoptionis tue filii renascamur. Per.


Ad pacem.

Domine sancte, Pater omnipotens, eterne Deus, cuius Spiritu totum corpus Ecclesie multiplicatur et regitur, conserua in nouam familie tue progeniem sanctificationis gratiam, quam dedisti; ut corpore et mente renouati, puram tibi animam cum securitate pacis et purum pectus semper exhibeant. Per.


Immolatio.

uere dignum et iustum est, nos tibi semper hic et ubique gratias agere, et gloriari in operibus tuis,  Domine sancte, Pater omnipotens, eterne Deus, in hoc precipue die, in quo sacratissimum Pascha quinquaginta dierum mysteriis tegitur; et per sua uestigia, recursantibus dierum spatiis, colleguntur, et dispersio linguarum, que in confusione facta fuerat, per Spiritum sanctum adunatur. Hodie enim de celis repente sonum audientes apostoli, unius fidei Symbulum exceperunt, et linguis uariis Euangelii tui gloriam gentibus tradiderunt, per Christum Dominum nostrum.



LIII. MISSA SANCTORUM FERREOLI ET FERRUCIONIS.

Dominum Deum nostrum, fratres carissimi, supplices exoremus, qui sanctis martyribus suis Ferreolo et Ferruccioni quedam tribuit futurorum premia  gaudiorum in ipsa presentium conditione certaminum 270 , det nobis famulis suis, ut sicut illos nulla tormentorum genera, corpore licet deserente, fregerunt, ita nos nulle mundi huius inlecebre a sue proposito seruitutis perniciosa securitate deflectant; ut uirtutem fidei nostre diuinus ignis sue caritatis accendat, et omnia  in nobis corporalium uitiorum fundamenta consumat. Per.


Collectio.

Deus, cuius amorem piissimi confessores et martyres tui Ferreolus et Ferrucio cruore adserunt, et morte confirmant; qui dum tibi tam libenter sumptum a te uite munus impendunt, neminem non pro uita mori testantur; concede ut fidem quam cordibus nostris proprio inscriptam sanguine reliquerunt, uite meritis excolamus; et quod in eis admiramur imitemur, quod colimus diligamus, quod laude prosequimur conuersatione sectemur. Per.


Post nomina.

Recensitis nominibus fratrum carorumque nostrorum, oremus Dominicam misericordiam, ut in medio Hierusalem in congregatione sanctorum hec nomina  sibi faciat ab angelo sanctificationis in beatitudinem eterni gaudii recenseri; sacrificiumque hoc nostrum sicut in preformationem Melchisedech, in uirtute sanctificet; preces quoque offerentium hanc oblationem propitiatus exaudiat in commemorationem beatissimorum martyrum Ferreoli et Ferrucionis, omniumque sanctorum; ut eorum precibus adiuti, non solum uiuentibus presidia, uerum etiam defunctis caris nostris requiem obtinere mereantur. Per.


Collectio ad pacem

Mirabilis in sanctis tuis, Domine uirtutum, et peccatoribus nobis beatissimorum martyrum tuorum Ferreoli et Ferrucionis patrocinio largire. Illi coronas insignes gemmibus, lapidibus pretiosis martyrii uirtute meruerunt; nos eorum suffragiis, te donante,  delictorum ueniam consequamur; et concede nobis ut coniunctio labiorum copula efficiatur animarum, et ministerium osculi perpetue proficiat caritati. Per.


Contestatio.

Dignum et iustum est. uere dignum et iustum est: quotienscumque pugnas sanctorum recolimus, te laudamus; et in quo martyres tuos Ferreolum et Ferrucionem proferimus, tuis uirtutibus 271 adscribamur; quia illorum corona tua est gloria, qui per unicum Filium tuum Iesum Christum Dominum ac Saluatorem nostrum mortalia corpora docuisti pretiosi palmam portare martyrii. Iuste autem tuis meritis exhibemus, quo fortissimorum martyrum facta ueneramur, qui humanas mentes ad certamen  celestis glorie amore tue pietatis accendis. Tue namque uirtutis est premium pena sanctorum. Nam in qua subiacuerunt seui membra carnificis, tibi seruit martyrum effusus sanguis, tibi triumphum reportat manus cruenta lictoris; quique gladio uoluntaria colla subposuit, tibi uicit; quique ungulis flammisque subiacuit, tui palmam nominis reportauit. Habes ergo, Domine, in quo exultes, quotienscumque tante uirtutis memoriam recolimus; nec inmerito singulis quibusque celestia dona disponis, qui tantum per sanctos tuos undique amorem adquiris. Quis non post tantam pietatis tue magnificentiam,  animum ad martyrii uota componat? aut quis non prouocetur ad pugnam, cum uideat magno laboris fructu remuneratam martyrum fuisse uictoriam? Rogamus ergo, Domine, ut in commemorationem sanctorum tuorum Ferreoli et Ferrucionis, illorum pretiose uirtutis memoriam recolentes, partem remunerationis admittas; ac prestes ut familia tua perseuerare cursum cepti laboris expediat: quatenus qui in te credunt, et tibi seruiunt, etsi non in prima, uel in secunda remunerationis sorte, locum apud te mereantur obtinere iustitie. Et ideo cum angelis atque archangelis clamant dicentes.



LIu. MISSA IN NATIuITATE SANCTI IOHANNIS BAPTISTAE.

Deus, qui beatum Iohannem Baptistam ueritatis testimonio decorasti, da nobis quesumus, humilitatis  eius exemplum audire, ut desideremus intelligere quod exercuit, et adsequi toto amore quod meruit. Per Iesum Christum.


Collectio sequitur.

Omnipotens sempiterne Deus, qui beatissimum precursorem tuum Iohannem Baptistam ad preparandas Unigeniti tui uias nasci iussisti, presta, quesumus ut intercessionis eius auxilium tribuas, et ad implenda mandata prepares uoluntates. Per Dominum nostrum.


Post nomina

Omnipotens sempiterne Deus, qui hunc diem honorabilem nobis in beati Iohannis Baptiste natiuitate fecisti insignem, quesumus, ut tuus Precursor   nostram fragilitatem tue pietati commendet; et caris nostris, quorum sunt nomina recitata, ita refrigerium pietatis impetret, ut ibi recipiantur uel ultimi, ubi summus preminet in regno celorum Baptista. Quod ipse.


Collectio ad pacem.

Deus [a 1Kb] qui presentem diem honorabilem nobis in beati Iohannis natiuitate fecisti, da populis tuis spiritalium gratiam gaudiorum, et omnium fidelium mentes dirige in uiam salutis et pacis. Per.


Immolatio.

uere dignum est nos tibi semper hic et ubique gratias agere, Domine sancte, Pater omnipotens, eterne Deus. Qui in omnium sanctorum tuorum es splendore mirabilis; qui presentem diem honorabilem  nobis in beati Iohannis natiuitate fecisti; ut, gratie tue operante uirtute, ille  oriretur; da populis tuis eruditionem spiritalium gaudiorum, et omnium fidelium mentes dirige in uiam salutis et pacis; ut quem manifestauit testificatio nuntii, impleat presentia nuntiati, per Christum Dominum nostrum. Per quem Maiestatem tuam.


Benedictio [b 1Kb] populi.

Deus, qui per Zacarie loquelam manifestasti natiuitatem sancti Iohannis, + presta, quesumus, ut qui natalitia eius deuotissime colimus, intercessione  illius gaudeamus. + Ut populus tuus, qui ad natiuitatem eius conuenerunt, saluentur meritis per interuentum omnium sanctorum et deprecationem illius meritis adiuuentur. + Da, Domine, ut illis angelus Gabriel  intercessor adsistat, et meritis illius adiuuentur et moribus.



Lu. MISSA SANCTORUM PETRI ET PAULI.

Omnipotens [a 1Kb] sempiterne Deus, qui hunc diem beatissimorum apostolorum Petri et Pauli martyrio consecrasti, da Ecclesie tue toto terrarum orbe diffuse, eorum semper magisterio gubernari, per quos sumpsit religionis exordium. Per Dominum nostrum Iesum Christum Filium tuum.


Collectio sequitur.

 Exaudi, quesumus, Domine, populum tuum cum sanctorum apostolorum tuorum Petri et Pauli patrocinio supplicantem; 273 ut tuo auxilio seruati, secura tibi possit deuotione seruire. Per Iesum.


Collectio post nomina.

Apostolorum tuorum, Domine, beatorum Petri et Pauli desiderata sollemnia recensemus, presta, quesumus, ut honora gloria passionis, sicut illis magnificentiam tribuit sempiternam, ita nobis ueniam largiatur optatam; et nomina eorum que recitata sunt in libro uite censeas deputari. Per eum, qui tecum uiuit.


Collectio ad pacem.

Deus pacis conditor, Deus caritatis indultor, da nobis placidus pacem tuam, et presta ut dum sanctorum  tuorum apostolorum Petri et Pauli festa celebramus, per eorum intercessionem pacis securitatem cum peccatorum uenia consequi mereamur. Per Dominum nostrum Iesum.


Immolatio misse.

uere dignum et iustum est nos tibi semper et ubique gratias agere, Domine sancte, Pater omnipotens, eterne Deus: precipue hodie in honorem beatissimorum apostolorum et martyrum tuorum Petri et Pauli: quos ita electio tua tibi consecrare dignata est, ut beati Petri secularem piscandi artem in diuinum dogma conuerteret, quatenus humanum genus de profundo istius mundi preceptorum tuorum retibus liberares. Nam coapostolo eius Paulo mentem cum nomine commutasti; et quem prius persecutorem metuebat Ecclesia, nunc celestium mandatorum  letatur se habere doctorem. Paulus cecatus est ut uideret, Petrus negauit ut crederet. Huic claues celestis imperii tradidisti, illi ad euocandas gentes diuine legis scientiam contulisti. Nam ille introducit, hic aperit. Ambo igitur uirtutis eterne premia sunt adepti. Hunc dextera tua gradientem in elemento liquido, ne mergeretur, erexit; illum autem tertio naufragantem profunda pelagi fecit uitare discrimina. Hic portas inferni, ille mortis uicit aculeum. Paulus capite plectitur, quia gentibus caput fidei comprobatur; Petrus autem premissis in cruce  uestigiis Caput omnium nostrum secutus est Christum. Cui merito om.


Benedictio populi in natale apostolorum Petri et Pauli.

Deus, qui membris Ecclesie, uelut gemellum lumen, quo caueantur tenebre, fecisti Petri lacrymas, Pauli litteras coruscare. Amen. Hanc plebem placitus inspice: qui celos facis aperire Petro in claue, Paulo in dogmate. Amen. 274 Ut preuiantibus ducibus illic grex possit accedere, quo peruenerunt pariter tam ille Pastor suspendio, quam iste doctor per gladium in congresso. Per Dominum nostrum.



LuI. MIISSA IN NATALE [b 1Kb] UNIUS APOSTOLI ET MARTYRIS.

Domine Deus, omnium Sanctorum splendor mirabilis, qui hunc diem beati apostoli tui ill. martyrio consecrasi, da Ecclesie tue digne de tanto gaudere  apostolo, ut aput misericordiam tuam, et exemplo eius iuuemur, et meritis. Per Dominum nostrum Filium tuum.


Collectio sequitur.

Maiestatem tuam, Domine, suppliciter exoramus; ut sicut Ecclesie tue beatus ill. apostolus predicator et doctor exstitit, ita sit pro nobis perpetuus suffragator. Per Dominum nostrum Iesum.


Collectio post nomina.

Letificet nos, quesumus, Domine, munus oblatum; ut sicut in apostolo tuo te mirabilem predicamus, sic per illum presumamus indulgentie largitatem. Presta nobis eius desiderata commercia; ut cuius perpetuam dignitatem sacrosancto mysterio frequentamus in terris, et presentia nobis subsidia postulet et eterna. Per Dominum nostrum.


 Contestatio.

uere dignum et iustum est te laudare, omnipotens Deus, precipue in beati apostoli tui ill. festiuitate, in qua gloriosus eius sanguis pro Christo effusus est. Cuius uenerabilis annue recursionis sollemnitas et perpetua semper, et noua est; quia et in conspectu tue Maiestatis permanet mors tuorum pretiosa iustorum; et restaurantur incrementa letitie, cum felicitatis eterne recoluntur exordia. Supplices te rogamus, omnipotens Deus, ut nobis donare digneris apostolum tuum ill. pro peccatis nostris intercessorem, necessitatibus patronum; ut qui pro ueritate sacrum sanguinem fudit, ipse ante conspectum Maiestatis tue uota nostra suscipiat. Et ita ei obsequiorum nostrorum officiositate placeamus, ut dum nos  ei supplicamus in terris, ille nos commendare dignetur in celis Domino Iesu Christo. Cui merito omnes angel.



LuII. MISSA IN DIEM PASSIONIS SANCTI IOHANNIS BAPTISTAE ET MARTYRIS.

275 Deum Patrem, et Filium, et Spiritum sanctum humili confessione et supplici deuotione, fratres carissimi, unianimes obsecremus; ut nos hodie uaticinate uocis, uerbi Precursoris, legum Limitis, Lucerne lucentis, sancti martyris Baptiste Iohannis passionem celebrantibus, eiusdem intercessione inluminet,  defendat, et sanctificet; ut qui pro ueritate sacrum sanguinem fudit, pro nobis ad Deum preces fundere dignetur. Per Dominum n.


Collectio sequitur.

In honorem beatissimi martyris tui Baptiste Iohannis, cuius hodie passionem celebramus, his Maiestati tue, omnipotens Deus, laudibus seruientes, sollemnia festa concinimus, suppliciter deprecantes, ut cuius meritis obsequimur, eius, te donante, aput clementiam tuam precibus adiuuemur. Per.


Post nomina.

Munera populi tui, omnipotens Deus, que tibi in hac beatissimi Martyris tui Baptiste Iohannis festiuitate deferimus, quesumus, propitiatus intende; ut perfecti huius sacrificii sanctificatione purgati,  nostrorum a te mereamur consequi ueniam delictorum. Per.


Collectio ad pacem.

Suscipe, quesumus, Domine, preces nostras, et intercessione martyris tui Baptiste Iohannis, quem in tuo honore ueneramur, Ecclesie tue uota confirma: qui etiam dignus est habitus ut ei te baptizandum, mundi Saluator, offerres. Dignum est enim hoc mereri, ut omnes nos baptismatis tui gratia consecutos, meritorum suorum intercessione, conciliet Saluator mundi.


Immolatio misse.

Dignum et iustum est, equum et salutare est, nos tibi semper agere gratias, omnipotens et misericors Deus, inter has sacramentorum epulas, martyris  tui caput cum euangelica recordatione misceri, et uelut in disco metalli radiantis, ita super mensam tue propitiationis offerri. Sit ergo nobis, Domine, iocunda laudatio, sit in honorem Martyris recordatio cantici triumphalis. Et cum his celestibus supernisque uirtutibus fidelis populi symphonia misceatur, que a dextris tuis consona uoce sub trina repetitione cantant, dicentes. Sanctus, Sanctus, Sanctus.



LuIII. MISSA IN NATALE SANCTI SIXTI PAPAE URBIS ROMAE.

276 Domine Deus, fidelium insuperabilis fortitudo, qui inter mundane conuersationis aduersa sanctorum nos maxime glorificatione solaris, . . . tui indesinenter accendis, excita, Domine, in Ecclesia tua Spiritum, cui ille seruiuit; ut studeamus diligere quod amauit, et opere exercere quod docuit. Per  Dominum nostrum Iesum Filium tuum.


Collectio sequitur.

Presta nobis, omnipotens et misericors Deus, ut beati Sixti martyris tui repetita sollemnitas, et liberationem nobis perfectam tribuat, et salutem. Per Dominum nostrum.


Collectio post nomina.

Adesto, Domine, supplicationibus nostris, et intercessione martyris tui Sixti perpetuam nobis misericordiam benignus impende; et nomina que recitata sunt nostrorum caronum in celesti pagina iubeas intimari. Per Dominum nostrum.


 Collectio ad pacem.

Accipe, quesumus, Domine, munera dignanter oblata, et beati Sixti episcopi et martyris suffragantibus meritis, ad nostre salutis augmentum prouenire concede; et illam, que in eo flagrauit fortis dilectio, in nobis adspira benignus. Per eum q.


Immolatio misse.

uere dignum et iustum est, equum et salutare est, tibi assiduas laudes canere, Domine sancte, Pater omnipotens, eterne Deus, per Christum Dominum nostrum. Qui per aduentum suum credentes in se homines ad celestia regna transire permisit: quoniam hii qui se tue testes offerunt ueritatis, inimicum, dum occiduntur, occidunt. Ex quibus est sanctus ac uenerabilis Sixtus martyr, cuius hodie sollemnitas celebratur: qui dum apostolice sedis excepisset  insignia, et se primum esse conspiceret sacerdotum, occasionem salutaris passionis excipiens, non tantum secularis exuit sordes contagii, uerum etiam exemplum fuit ceteris. Nam mox suus quoque minister eximius uenerabilis Laurentius, uictorie palmam imitatus, accepit ornamentum quo debuit penam subire, ut gloriam mereretur eternam consequere. Per Christum.



LIX. MISSA IN NATALE SANCTI LAURENTI MARTYRIS.

Deus, fidelium tuorum saluator et rector, omnipotens sempiterne Deus, adesto uotis sollemnitatis hodierne; et 277 Ecclesie gaudiis de gloriosa martyris tui passione beati Laurenti conceptis, benignus adspira: augeatur omnium fides tante uirtutis  ortu, et corda letantium supplicio martyrum igniantur; ut apud misericordiam tuam illius iuuemur merito, cuius exultamus exemplo. Per Dominum nostrum.


Collectio sequitur.

Deus, mundi creator et rector, qui hunc diem in leuite tui Laurenti martyrio consecrasti, exaudi propitius supplices tuos, et concede ut omnes qui martyrii eius merita ueneramur, intercessionibus eius ab eternis gehenne incendiis liberemur. Per Dominum.


Collectio post nomina.

Concede nobis, Domine, gratiam tuam in beati Laurenti martyris celebritate multiplicem; ut de tanti agone certaminis discat populus Christianus, et firma solidari patientia, et pia exultare uictoria.


 Collectio ad pacem.

Sancti Laurenti nos, Domine, quesumus, precatio iusta tueatur; et quod nostra conscientia non presumit, eius nobis, qui tibi placuit, oratione donetur. Per Dominum nostrum Filium tuum.


Immolatio misse.

uere dignum et iustum est, omnipotens sempiterne Deus, tibi in tanti martyris Laurenti . . . laudis hostias immolare, qui hostiam uiuentem hodie in ipsius leuite tui beati Laurenti martyris ministerio per florem casti corporis accepisti. Cuius uocem per hymnidicum modolamini [a 1Kb] psalmi audiuimus, canentis  atque dicentis: Probasti cor meum, Deus, et uisitasti nocte, id est in tenebris seculi; igne metexaminasti, et non est inuenta in me iniquitas. O gloriosa certaminis uirtus! o inconcussa constantia confitentis! Stridunt membra uiuentia super craticulam imposita; et prunis seuientibus, anhelantes, incensum suum in modum thymiamatis diuinis naribus exhibent odorem. Dicit enim Martyr ipse cum Paulo: Christi bonus odor sumus Deo. Non enim cogitabat quomodo in terra positus, a passionis periculo liberaretur, sed quomodo inter martyres in celis coronaretur. Per Christum Dominum nostrum. Per quem.



LX. MISSA SANCTI YPPOLITI MARTYRIS.

278 Da nobis, omnipotens et misericors Deus, ut beati Yppoliti martyris tui ueneranda solemnitas, et  deuotionem nobis augeat et salutem. Per Dominum nostrum Filium tuum.


Collectio sequitur.

Presta nobis, omnipotens et misericors Deus, ut beati Yppoliti martyris tui repetita solemnitas, et liberationem nobis perfectam tribuat, et salutem. Per Dominum nostrum.


Collectio post nomina.

Deus, tuorum gloria, martyri tuo Yppolyto, quesumus, ut pro nobis supplicantem . . . , omnia nobis prospera concede. Per Dominum nostrum Filium tuum.


Collectio ad pacem.

Ut nobis tua, Domine, remedia dent salutem, beatus Yppolitus martyr, quesumus, pro nobis supplicans copiosus audiatur. Per Dominum nostrum.


 Immolatio misse.

uere dignum et iustum est, omnipotens eterne Deus. Qui beatum Yppolitum, tyrannicis adhuc obsequiis occupatum, subito fecisti Laurenti socium. Qui spiritali ardore succensus, dum unigenitum Filium tuum Dominum nostrum coram potestatibus ueraciter confitetur, penis subiicitur, uinculis inligatur, cardis configitur, equorum ferocitate disiungitur; et adepta palma martyrii, uita perpetua cum lucratore et magistro Laurentio coronatur. Per Christum Dominum nostrum.



LXI. MISSA IN NATALE SANCTORUM MARTYRUM CORNILI ET CYPRIANI [a 1Kb] .

Sancte Domine omnipotens, quem Cornilius et Cyprianus, triumphali sanguine confitendo, uenerabiles  extiterunt, presta, quesumus, ut uterque nobis iugiter suffragentur. Per.


Collectio sequitur.

Sanctus Cornilius et Cyprianus suffragia nobis, Domine, consueta dependant, et pari semper intercessione nos foueant. Per Dominum.


Collectio post nomina.

Beatorum martyrum pariterque pontificum Cornili et Cypriani nos, quesumus, festa tueantur; eorum nos tibi, Domine, commendet oratio, ut caris  nostris qui in Christo dormiunt refrigeria eterna concedas. Per.


Collectio ad pacem.

Pretende nobis misericordiam 279 tuam, et esto populi tui defensor et custos, ut sanctorum tuorum Cornili et Cypriani ueneranda sollemnia securo possint frequentare conuentu. Per


Immolatio misse.

Dignum et iustum est semper et ubique tibi gratias agere, omnipotens eterne Deus, teque in sanctorum martyrum predicare uirtute: quos discretis terrarum partibus greges sacros pascentes, una eademque fide, de diuersis licet temporibus, consonante, parique nominis tui confessione coronasti, per Dominum nostrum. Per quem.



LXII. MISSA IN NATALE SANCTORUM GERMANORUM IOHANNIS ET PAULI.


Quesumus [b 1Kb] , omnipotens et misericors Deus, ut nos geminata letitia hodierne festiuitatis excipiat, que de beatorum martyrum tuorum Iohannis et Pauli glorificatione procedit, quos eadem fides et passio fecit esse germanos. Per.


Collectio sequitur.

Omnipotens sempiterne Deus, ne aput iustitiam tuam peccata nostra nos adgrauent, germanorum martyrum suffragiis adiuuemur, quos et partus, una et par martyrii palma coniunxit. Per.


Collectio post nomina.

Suscipe, Domine, propitius preces nostras, et tuorum deprecatione iustorum Iohannis et Pauli, pietati tue perfice benignus acceptas; et quos sanguinis  propinquitas coniunxit et fides, patrocinium nobis deferant solaminis. Per.


Collectio ad pacem.

Intende, Domine, munera, quesumus, altaribus tuis pro beatorum martyrum tuorum Iohannis et Pauli commemoratione proposita; ut sicut per hec beata mysteria illis gloriam contulisti, nobis indulgentiam largiaris. Per Dominum.


Immolatio misse.

uere satis est dignum atque iustum in horum martyrum Iohannis et Pauli, germanitate pariter et beatitudine consortes, tibi, omnipotens Deus, dicere laudes: quos et fratres sorte nascendi, et magnifica prestitisti passione germanos, ut simul essent uenerande gloria genitricis, et florentissima proles Ecclesie.  In quorum memoria passionis oblatum sacrificium accipe libens, Domine, et per eum nos cum ipsorum Martyrum intercessione emunda; ut liberis uocibus et consonis mentibus tibi hymnum dicere laudis mereamur, cum angelis et 280 archangelis clamantes: Sanctus



LXIII. MISSA IN NATALE BEATISSIMI SINFURIANI MARTYRIS.

Sacratam mysteriis celestibus diem ad officium deuotionis nostre sollemnitatis ingressi, fratres dilectissimi,  laudemus Dominum in sanctis suis: eumque in beatissimi Sinfuriani martyris honore ueneremur, agentes ei gratias pro triumphis eius et gloria; quem aduersus corporis infirmitatem penarumque seuitiam, spiritus fortitudine demicantem, spei uiribus roborauit, muro credulitatis inclusit, successuque uictorie ad premia immortalitatis inuexit. Oremus quoque ut nos in hoc seculo, etsi non pari agone certantibus, similis fortitudo non desinat; et sicut illum exhortatio pie matris extulit ad peragendam certaminis huius uictoriam, ita nos catholice fides Ecclesie inreprehensibiliter custodita perducat ad ueniam, prouehat ad coronam. Per Dominum nostrum Iesum Christum.


Collectio sequitur.

Sanctorum omnium gloriosa protectio, Deus, qui  beato martyri tuo Sinfuriano auxilium non negasti, et per iniqua mortis ludibria ad hanc gloriam uocare dignatus es, presta ut similes nos fides martyrio copulet, quos tempus passionis in stadio non reliquit; ac sicut illum iter durum et scopulosum per erumnas passionum paradiso conlocauit, ita nos presentium uoluptatum contemptus . . . Per Dominum nostrum.


Collectio sequitur.

Recitatis nominibus offerentum, fratres carissimi, omnipotentis Dei misericordiam deprecemur, ut plebi que in honore beati Sinfuriani martyris uota reddit altaribus, diuine credulitatis infundatur affectus; ut eius administratione firmentur, qui Martyris meritis non iunguntur; ac sicut ille post carceris septa,  post penarum ligamina, postque famis inediam, eternitatis gaudia infinita perfruitur, ita defunctorum anime, laxatis inferni pressuris, Abrahe patris gremio conlocentur. Quod ipse prest. dignetur q.


Collectio ad pacem.

Largitor bonorum omnium, Deus, qui inter illas martyrum splendentium niuea fide cateruas, toto orbe terrarum gratia coruscante diffusas, pretiosum peculiaremque nobis beatum Sinfurianum martyrem indulsisti, largire cotidianis supplicum 281 tuorum uotis, ut in cuius festa deuoto exultamus trepudio, eius in posterum consortio coniungamur; hominum osculis corporalibus, spiritalibus alligari mereamur affectibus. Per.


Immolatio misse.

 Dignum et iustum est, equum et salutare est, nos tibi in honore beati martyris tui Sinfuriani laudum hostias immolare, Domine Deus eterne. In cuius nos sollemnitate confortat uel ratio manifesta rerum, uel eruditio perfecta uirtutum: qui splendere meruit non solum terrenorum claritate natalium, uerum etiam sublimitate celestium uirtutum; et Fausti [a 1Kb] fulgidus genere, fausti martyrii leuatur in culmine. Qui beatos patres Andochium Benignumque secutus, per martyrii flagrantiam electus peruenit ad palmam; qui dum adflictionem sequitur presentium, instructionem effecit posterorum. Et materno conloquio  pietate transfertur ad premium, cum ei insinuatur non debere mortem metuere, quia martyribus uita non tollitur, sed mutatur. O admiranda gratiarum fides! que de beato filio uitam glorioso exultat affectu; et que lugere credebatur, gaudere cognoscitur: secura de regni tui premiis, filium exhortatur cum ingenti letitia, scientes morientes in Christo, uiuere, et amissam uitam, eo restaurante, recipere. Digne ergo hic honoratur in nomine tuo, qui te honorauit in sanguine suo; qui pro te afflictus est in supplicio, per te glorificatus est in sepulcro; qui te honorauit in gladio, tecum regnat in celo; qui per angustiam presentium tribulationum peruenire meruit ad amplitudinem celestium gaudiorum, per Christum Dominum nostrum. Per q.



LXIu. MISSA SANCTI AC BEATISSIMI MAURICII CUM SOCIIS SUIS.


Omnipotentis Domini misericordiam in huius diei sex millium sexcentorum martyrum sollemnitate, fratres carissimi, deprecemur, ut qui tante plebi gloriam martyrii contulit, ita nobis diei inmensa peccaminum misericordie sue largitate letificet. Per Dominum nostrum Iesum.


Collectio sequitur.

Deus, qui sanctis tuis Acauninsebus pro tuitione Christiani nominis persecutionis audaciam sustulisti, eorumque animum ad adepiscendam dignitatis tue martyrio prefulgentem gratiam incitasti, exaudi supplices tuos, et presta ut sicut illi tuo munere 282 meruerunt beatifice coronari, ita eorum suffragiis ab omni conluuione peccati, te auxiliante, reddamur innoxii.  Per Dominum.


Collectio post nomina.

Auditis nominibus carorum nostrorum, omnipotentem Dominum deprecemur, ut plebis sue ministrorumque uota suscipiens, oblationes nostras, quas in commemorationem sanctorum Acauninsium, ac pro spiritibus carorum nostrorum offerimus, in odorem bone suauitatis accipiat. Unde supplices simus, ut beatissimorum patriarcharum, prophetarum, apostolorum, et martyrum, omniumque sanctorum piis precibus adiuuemur. Per.


Collectio ad pacem.

Deus, cui acceptissimum ac iucundissimum sacrificium est sanctorum tuorum fides atque deuotio, adesto familie tue tibi supplici, misericordiam tuam  per sanctorum tuorum Acauninsium suffragia postulanti; et da ut qui te peccatorum suorum errore leserunt, placere tibi per sanctorum tuorum intercessionem mereantur. Per.


Immolatio misse.

Dignum et iustum est. uere equum et iustum est nos tibi gratias agere, Domine sancte, Pater omnipotens, eterne Deus. Tu enim, Domine, Thebeorum exercitum, ad populi tui supplicium destinatum, ita subita iussionis tue gratia reuocasti, ut plus eligerent sedula deuotione interfici, quam de Christianorum sanguine satiari; nec cum tantis [b 1Kb] ut te auxiante,  persecutionis onus excepere, ceruices suas persequentibus inclinare. Et cum rabies inimici decerneret, ut Dei populus denumerationis instantia deperiret, ille raptus est decimus, qui anticipatione martyrii fieret primitiuus. Clamor in castris oritur, uirtus dimicandi contemnitur; de adsumatione martyrii contentio ardua commouetur: Dei populus ferro confoditur, sanguis innocentum effunditur, fides inlibata seruatur. Sic, Domine, milites protegis tuos, ut nec defuerit in passione patientia, nec in confessione constantia. Inter beatorum bella et beata certamina, plus metuit gloriosa confessio de commilitonum consortio diuidi, quam manus carnificis gloriari. Totus namque Dei populus tanta ardoris fidei alacritate flagrabat, ut si tardaretur persecutio corporis,  precederet deuotio passionis. Tanta enim fuit constantia populi, et . . . . inimici, ut nec furor inuenerit postmodum quod occideret, nec gloriosum remanserit 283 quod periret. Factus est sacer ille Agauninsium locus per suffragia Martyrum salus presentium, presidium futurorum: quem sanguinis unda perfudit, pretiosorum corporum societas consecrauit. Unde merito tibi, Domine, inter choros martyrum et uoces angelorum laudes tibi debitas agimus cum exultatione dicentes. Sanctus.


Collectio post Sanctus.

Oremus, fratres dilectissimi, ut Dominus ac Deus noster speciem istam, suo ministerio consecrandam, celestis gratie inspiratione sanctificet, et humanam benedictionem plenitudine diuini fauoris adcumulet.  Per Dominum nostrum Iesum.



LXu. MISSA SANCTI LEUDEGARII [a 1Kb] MARTYRIS.

Summe, omnipotens, eterne Deus, qui uitam beati antistitis tui Leudegarii martyris per istius seculi erumnas transire iussisti, cuius annua festa deuota mente celebramus, quesumus, ut per eius intercessionem plebem tue clementie famulantem, ita in presenti foueas, ut ad celestia regna perducas. Per Dominum.


Collectio sequitur.

Deus, qui beatum martyrem tuum Leudegarium in agone probasti, et probatum in dolore sustentasti, quem hodierna die in celestibus gaudiis recipere dignatus es, presta nobis famulis tuis, ut qui gloriam non meremur, indulgentiam peccatorum, ipso  interueniente, adepisci mereamur. Per.


Collectio post nomina.

Auditis nominibus offerentum, fratres carissimi, Domini maiestatem deprecemur, ut qui uitam summi antistitis sui Leudegarii martyris transtulit ad coronam, per interuentum sanctorum patriarcharum, prophetarum, apostolorum et martyrum, anachoritarum et uirginum, omniumque sanctorum concedere dignetur ut sacre presentis oblatio que offertur, uiuentibus emendationem, et defunctis remissionem obtineat peccatorum; et quorum nomina hic  recitatione patefacta sunt, in celestibus paginis conscribantur. Quod ipse prest.


Collectio ad pacem.

Pacem tuam, Domine, nostris inlabere pectoribus; et cum beatum martyrem tuum Leudegarium, in hoc seculo commorantem, per pacis studium hodie celestis aula suscepit, nobis quoque peccatoribus pacis uinculum, et caritatis studium, eius meritis 284 suffragrantibus, largiri iubeas in euum. Per Dominum.


Immolatio misse.

Dignum et iustum est. uere equum et pulcrum est nos tibi hic et ubique semper laudes et gratias agere, laudesque adtollere, Domine sancte, Pater omnipotens, eterne Deus, per Iesum Christum Filium tuum Dominum nostrum, ab initio seculi procreatum.  uerbum editum Patris, principia [b 1Kb] seculi istius conlocatum per totum orbem terrarum contulisti: ubi beatus martyr tuus Leudegarius episcopus de altitudine seculi huius per alternas mutilationes discerptus, pompas seculi fragilitatisque calcauit. Cui tu, Domine, auxilium ferre dignatus es, ut presentis seculi amorem despiceret, et celestia adepiscere promereret. uerumtamen crucem suam tollens, te Pastorem sequens, ut paradisi delitias possideret, presentia omnia dereliquit. O beatum uirum Leudegarium antistitem! qui, per nefandorum consilia corpus [c 1Kb] nexibus absolutum, os labiis minuatum oculisque orbatum, exilium perpetratum, lubricitatis seculi postpositum, diuersis tormentis passum, exemplum reliquit episcoporum per suam passionem  uel patientiam; et ad extremum uite perpetue restitutus, celestia regna penetrauit, angelorum choro sociatur, corone immarciscibilibus floribus remuneratur; unde post multe reliquie floruerunt in Galleis. Precamur ergo te, Domine, ut nos famulos tuos omnemque plebem reminiscentes talem Pastorem, eius meritis suffragrantibus, ueniam mereamur obtinere peccaminum, per Christum Dominum nostrum. Cui omnes angeli.


Post Sanctus.

Hosanna excelsis. Benedictus qui uenit in nomine Domini. O uere beata uox, quam angelorum et arcbangelorum concinunt uirtutes! que nos hodie in passione beati martyris tui Leudegarii uox una prorumpit in laude. Ut tu Deus Pater omnium, qui  nobis ueniam tribuas de peccatis, quesumus, da obliuionem preteritorum facinorum, qui dedisti martyribus post triumphum coronam. Per Dominum nostrum. Qui prid.


Post secreta.

Hec facimus, Domine, passionem tuam commemorantes; hec facimus, Pater Iesu Christe, qui nobis de lege ueteri nouam tradidisti. Concede nobis, intercedente 285 beato antistite tuo Leudegario martyre, cuius hodie annuam commemorationem celebramus, ut descendat hic benedictio tua super  nunc panem et calicem in transformatione Spiritus tui sancti, uti hec benedicendo benedicas, sanctificando sanctifices; ut quicumque ex utraque benedictione sumpserimus, eternitatis premium et uitam consequi mereamur eternam. Per.



LXuI. MISSA UNIUS MARTYRIS.

Sancti Martyris tui ill. quesumus, Domine, nos oratio sancta conciliet, que sacris uirtutibus ueneranda refulget. Per.


Collectio sequitur.

Beatus ill. Martyr, quesumus, Domine, pia nos intercessione commendet; et tibi placito fulti suffragio, quam non meremur indulgentiam consequamur. Per Dominum nostrum.


Collectio post nomina.

 Adesto, Domine, supplicationibus nostris; et intercessione beatissimi Martyris tui ill. perpetuam nobis misericordiam benignus impende, et munera superimposita dignanter adsume; ut defunctis ad refrigerium, uiuentibus proficiat ad salutem. Per.


Collectio ad pacem.

Deus pacis conditor, Deus caritatis indultor, da nobis placidus pacem tuam, et presta ut dum sancti Martyris tui ill. passionem celebramus, per eius intercessionem pacis securitatem cum peccatorum uenia consequi mereamur. Per.


Immolatio misse.

Dignum et iustum est. uere dignum et iustum est, nos tibi agere gratias, Domine sancte, Pater omnipotens, eterne Deus. Tibi enim festa sollemnitas agitur, tibi dies sacrata celebratur: quam beatissimi  Martyris tui ill. sanguis in ueritatis tue testificatione profusus, magnifico nominis tui honore signauit, per Christum Dominum nostrum. Per quem.



LXuII. ITEM MISSA UNIUS MARTYRIS.

Sancti Martyris tui, Domine, nos, quesumus, interuentio gloriosa commendet, ut quod nostris actibus non ualemus, eius precibus consequamur. Per.


Collectio sequitur.

Tuus sanctus Martyr ill. nos, quesumus, Domine, ubique letificet: ut eius dum merita in presenti festiuitate recolimus, patrocinia in augmentum uirtutum 286 sentiamus. Per.


Collectio post nomina.

 Interueniat pro nobis, Domine, petimus, sanctus tuus Martyr ill. qui sanguinem suum pro tuo nomine gloriosum fudit; et ipso interueniente, nomina que recitata sunt nostrorum carorum in celesti pagina iubeas intimare. Per.


Collectio ad pacem.

Sancti Martyris tui, Domine, ill. nos, quesumus, precatio sancta tueatur; et quod nostra conscientia non presumit, eius nobis, qui tibi placuit, oratione donetur; et presentia munera ita serena pietate intuere, ut sancti Spiritus perfundantur benedictione; et in nostris cordibus eam dilectionem ualidam infundant, per quam sanctus Martyr ill. omnia corporis tormenta deuicit. Per.


 Immolatio misse.

Dignum et iustum est. uere dignum et iustum est, omnipotens et misericors Deus, te semper in laude martyrum honorare, et in presenti festiuitate sancti Martyris tui te confitentis gratias agere. Cui dedisti celestis palmam triumphi; nobis quoque, eo suffragante, emundationem ac ueniam concede peccati, ut in te etiam exultemus in misericordia, in quo ille letatur in gloria. Per.



LXuIII. ITEM MISSA UNIUS MARTYRIS.

Da, quesumus, Domine, ut sancti Martyris tui ill. annua sollemnitate letemur, et tante fidei proficiamus exemplo. Per.


Collectio sequitur.

Exaudi, Domine, preces nostras, quesumus, et  interueniente sancto Martyre tuo ill. eas ante conspectum Maiestatis tue placatus admitte. Per.


Collectio sequitur.

Inpetret, Domine, quesumus, fidelibus tuis auxilium oratio iusta sancti Martyris ill. ut in cuius sumus celebritate deuoti, simus eius sorte participes: proficiant hec que offerimus, pro incolumitate uiuentium, et pro requie defunctorum. Per.


Collectio ad pacem.

Suscipe, Domine, propitius orationem nostram cum oblationibus hostiarum superimpositis; et Martyris tui ill. deprecatione pietati tue perfice benignus acceptas; et illam que in eo flagrauit fortis dilectio, in nobis adspira benignus. Per.


Immolatio misse.

uere dignum et iustum est, omnipotens eterne  Deus, te in omnium martyrum triumphis laudare, quoniam tuis donis atque muneribus beati Martyris 287 tui ill. passionem hodierna sollemnitate ueneramur. Qui pro confessione Iesu Christi Filii tui diuersa supplicia sustinuit; et ea deuincens, meruit coronam perpetuitatis, per Christum Dominum nostrum. Cui merito om.



LXIX. MISSA DE PLURIS MARTYRIS.

Deus, qui sanctum nobis huius diei sollemnitatem pro commemoratione beatissimorum Martyrum tuorum ill. et ill. passione fecisti, adesto familie tue precibus; et da ut quorum hodie festa celebramus, eorum meritis et intercessionibus adiuuemur. Per Dominum.


Collectio sequitur.

 Annue nobis, quesumus, Domine, sanctorum Martyrum tuorum ill. et ill., ut opem nobis tue deprecationis impendant, et iram tuam, quam nostris prauitatibus meremur, eis interuenientibus euadamus. Per.


Post nomina.

Munera que deferimus, Domine, benignus adsume; et quia de nostris impediuntur offensis, sanctorum tuorum Martyrum ill. precibus adiuuemur.


Collectio ad pacem.

Propitiare, Domine, supplicationibus nostris; et his populi tui oblationibus, intercedentes Martyres tuos ill. et ill., presentia tue uirtutis inlustra; et celebrantibus tuorum memoriam, eam dilectionem  infunde, per quam illi cuncta inlata corporis tormenta deuicerunt. Per eum.


Immolatio misse.

Dignum et iustum est, omnipotens sempiterne Deus, te uictorem mortis, et triumphatorem Martyrum conlaudare, et in festiuitate presenti, in qua Martyrum tuorum ill. et ill. memoriam frequentamus: quorum nos delectat et certaminis recordari constantiam, et uictorie contemplari premia. Et ideo te petimus, ut beatis istis Martyribus ill. et ill. fieri nos imitatores concedas; ut uel ultimos in remuneratione eorum participando constituas, qui illis pro certaminis constantia beatitudinem tribuisti sempiternam: per Christum Dominum nostrum. Cui merito omnes.



LXX. ITEM MISSA MARTYRUM.


Adesto, Domine, precibus nostris, quas in sanctorum tuorum Martyrum ill. et ill. commemoratione deferimus, ut qui nostre iustitie fiduciam non habemus, eorum qui tibi placuerunt meritis adiuuemur. Per Dominum nostrum Filium tuum.


Collectio sequitur.

288 Propitiare, Domine, supplicationibus nostris, et exemplo sanctorum Martyrum tuorum ill. et ill. flammam in nobis tue caritatis accende; ut quorum nos feceris imitatores, iubeas esse consortes. Per.


Collectio post nomina.

Sanctorum Martyrum tuorum ill. et ill., quesumus, Domine, precibus adiuuemur, ut quod nostra possibilitas non obtinet, eorum qui ante te iusti inuenti  sunt nobis oratione donetur; et quorum nomina ante altare sanctum sunt recitata, eos quies eterna suscipiat. Per Dominum nostrum.


Collectio ad pacem.

Omnipotens sempiterne Deus, qui in Sanctorum cordibus flammam tue dilectionis accendis, da mentibus eamdem fidem, caritatisque uirtutem, ut quorum gaudemus triumphis, proficiamus exemplis. Per.


Immolatio misse.

uere dignum et iustum est nos tibi gratias agere, omnipotens eterne Deus, per Christum Dominum nostrum. Qui glorificaris in concilio sanctorum Martyrum, magnus et terribilis super omnes qui in circuitu tuo sunt. Tibi enim seruiunt omnes creature  tue: quia te solum Auctorem et Dominum recognoscunt; et in omni factura eorum te conlaudant et benedicunt omnes sancti tui. Qui magnum illud Unigeniti tui nomen, quod est super omne nomen, coram regibus et potestatibus seculi huius uoce libera confitentes, de persecutoribus tuis et diabolo triumpharunt, et pretiosum tibi sanguinem gloriosa morte fuderunt. Unde benedicimus te, Domine, in operibus tuis; teque in sanctorum tuorum Martyrum ill. et ill. commemoratione laudamus cum angelis, et archangelis, thronis, et dominationibus, cherubin quoque et seraphin, qui gloriam tuam non cessant clamare, dicentes: Sanctus, Sanctus, Sanctus.



LXXI. ITEM MISSA MARTYRUM.


Deus, qui nos sanctorum Martyrum tuorum temporali tribuis commemoratione gaudere, presta, quesumus, ut in ea numeremur sorte saluati, in qua illi sunt confessione tui nominis gloriosi. Per.


Collectio sequitur.

Deus, in cuius conspectu mors est pretiosa sanctorum, tribue ut nobis fidelibus uita conferat quicquid illis mors deuota concessit.


Collectio post nomina.

Exaudi, Domine, offerentium 289 preces, uota suscipe, peccata dimitte. Tribue quoque tuorum intercessione sanctorum Martyrum caris nostris qui in Christo dormiunt, refrigerium in regione uiuorum. Per Dominum nostrum.


 Collectio ad pacem.

Omnipotens sempiterne Deus, tribue nobis famulis tuis ut sicut Martyres tui ad brauium superne uocationis tetenderunt, ita nos, superato hoste, uictoriam consequamur; et pacem quam in labiis oris exsequimur, immaculatis cordibus teneamus. Per Dominum.


Immolatio misse.

Dignum et iustum est, omnipotens sempiterne Deus. Quoniam a te constantiam fides, a te uirtutem sumit infirmitas; et quicquid in persecutionibus seuum, quicquid in morte terribile est, nominis tui facis confessione superare. Unde benedicimus te, Domine, in operibus tuis: teque in sanctorum Martyrum tuorum ill. et ill. glorificatione laudamus, obsecrantes ut interuenire pro se excolentibus iubeas, quos perpetua remuneratione exaltas, per Christum  Dominum nostrum. Per quem.



LXXII. MISSA UNIUS CONFESSORIS.

Deus fidelium remunerator animarum, presta ut celebritate presenti sancti confessoris tui et episcopi ill. sit nobis ueneranda sollemnitas et placitorum tibi precibus indulgentiam consequamur. Per Dominum nostrum.


Collectio sequitur.

Exaudi, Domine, preces nostras, quas in sancti Confessoris tui ill. commemoratione deferimus, ut in conspectu tuo et qui tibi digne meruit famulari clarus semper existat, et supplicatio nos adiuuet tibi grata iustorum. Per.


Collectio post nomina.

Letificet nos, quesumus, Domine, sancti Confessoris  tui et Episcopi ill. annua deuotione repetita sollemnitas, ut per hec pie oblationis officia, et illum retributio beata comitetur, et nobis sacre tribuatur sufficientia seruitutis. Per.


Collectio ad pacem.

Per studium caritatis non ficte, et intercessione beatissimi Confessoris tui et Episcopi ill. tuere, quesumus, Domine, familiam tuam, et per dilectionis uinculum spiritualibus instrue disciplinis. Per.


Immolatio misse

290 uere dignum et iustum est, nos tibi semper et ubique gratias agere, Domine sancte, Pater omnipotens, eterne Deus. Qui glorificaris in confessione sanctorum; et non solum excellentioribus premiis  martyrum tuorum merita gloriosa prosequeris, sed etiam sacrum ministerium competentibus seruitiis exsequentes, gaudium Domini sui tribuis benignus intrare; ut qui in modico, hoc est in paruo uite presentis excursu, fidelis apparuit, supra multa bona, utique in sempiternum mansura, beatitudine disponatur. Per Christum Dominum nostrum.



LXXIII. MISSA DE PLURES CONFESSORES [* 1Kb] .

Protege nos, quesumus, Domine, tuorum deprecatione iustorum, ut quorum circumdamur suffragio, foueamur auxilio. Per.


Collectio.

Adsit nobis, Domine, quesumus, precatio sancta iustorum: que nos a terrenis affectibus incessabiliter expeditos celestia desiderare perficiat. Per.


Post nomina.

 Sacrificium tibi, Domine, laudis offerimus in uenerabilium commemoratione sanctorum tuorum: da, quesumus, Domine, ut quod illis contulit ad gloriam, nobis proficiat ad salutem. Per.


Ad pacem.

Oblationes familie tue, Domine, quesumus, beatissimorum sanctorum tuorum confessio beata conciliet; et que nostris minus apta sunt meritis, fiant tibi placite tuorum deprecatione iustorum. Per.


Immolatio.

Dignum et iustum est. uere dignum et iustum est, qui non solum martyrum, sed etiam confessorum tuorum es uirtute mirabilis. Licet enim illi passione sint clari, qui manifeste acerba supplicia sustinuerunt et tormenta, etiam isti tamen occulte proposito castigationis  afflicti, cruciati, spiritalis obseruantie disciplinis illorum sunt uestigia subsecuti. Per Christum Dominum [a 1Kb] .



LXXIu. MISSA SANCTI MARTINI EPISCOPI.

Summi sacerdotis tui Patris nostri Martini episcopi hodie depositionem celebrantibus tribue nobis, Domine, ut sicut commemorationem eius deuotissime colimus, ita et opus 291 fideliter imitemur. Per.


Collectio.

Deus, qui sanctam nobis diei huius sollemnitatem predicandi ac uenerabilis sacerdotis tui depositione Martini episcopi prestare dignatus es, tribue, quesumus, ut quod nostris obtinere precibus non possumus, ipsius mereamur obtinere suffragiis. Per.


Post nomina.

 Auditis nominibus offerentum, fratres karissimi, omnipotentis Dei inenarrabilem misericordiam supplices postulemus, ut nomina nostra, qui in hunc celeberrimum diem in honorem sancti antistitis sui Martini offerimus, benedicere et sanctificare, ipso suffragante, dignetur et quod illi hodie conlatum est ad gloriam, nobis quoque proficiat ad salutem. Per.


Ad pacem.

Inclina, Domine, aurem tuam ad preces familie  tue, et da pacem, quam permanere iugiter precepisti: illud etiam specialiter prestare digneris, ut parem caritatem, teneamus quam pontifex tuus Martinus in hoc seculo, te opitulante, meruit obtinere. Per.


Immolatio.

Dignum et iustum est, nos te, Domine Deus noster, in laudibus sancti Martini honorare: qui sancti Spiritus tui dono succensus, ita in ipso tyrocinio fidei perfectus, ut Christum texisset in paupere; et uestem quam egenus acceperat, mundi Dominus induisset. O felix largitas, qua diuinitas operitur! o chlamidis gloriosa diuisio, que militem texit et regem! Inestimabile donum est, quod uestire Deum meruit Deitatis. Digne huic confessionis tue premium commisisti. Digne Arrianorum non subiacuit feritati. Digne tanto  amore Martinus persecutoris tormenta non timuit, securus quia tanta erat gloriatio passionis, ut per quantitatem uestis exigue et uestire Deum meruit et uidere. O animi imitanda benignitas, o uirtutum ueneranda potentia! Sic egit suscepti pontificatus officium, ut per formam probabilis uite, obseruantiam exegerit discipline. Sic apostolica uirtute sperantibus contulit medicinam, ut alios supplicationibus, alios uisu saluaret. Hec tua, Domine, ueneranda potentia: cui cum lingua non supplet meritis exorare, operibus sancti Martini, te opitulante, mereamur imitari. Per Christum Dominum nostrum.



LXXu. MISSA [b 1Kb] DOMINICALIS.

292 Deus, qui nobis omnipotentiam tuam parcendo  maxime et miserando manifestas, multiplica super nos gratiam tuam, ut ad tua promissa currentes, celestium bonorum facias esse consortes. Per.


Collectio.

Omnipotens sempiterne Deus, cui potestas est sine fine miserendi, respice propitius ad humilitatis nostre supplicem seruitutem, ut tibi subdita mente perpetuum defensionis tue seruet auxilium Per.


Post nomina.

Istis et omnibus in Christo quiescentibus, Domine, locum refrigerii, lucis et pacis ut indulgeas, deprecamur, ac si qui peccatorum meritis inferni [c 1Kb] tenebris ac suppliciis detinentur, misericordie tue, oramus, indulge clementia, eosque ad requiem transire precipias, et prima anastasi cum sanctis et electis tuis iubeas  sociari; ut portio tua sint in terra uiuentium. Per.


Ad pacem.

Deus, cuius summum sacrificium est concordans anima, cui holocaustum pinguissimum est placata et pura conscientia, concede nobis, quesumus, ut coniunctio labiorum copula efficiatur animarum, et ministerium osculi perpetue proficiat caritati. Per.


Immolatio.

Dignum et iustum est, nos tibi gratias agere, Domine sancte, Pater omnipotens, eterne Deus, tibi debitas  laudes pio honore deferre, et mirabilium tuorum inenarrabilia preconia deuote mentis ueneratione celebrare. Te igitur ineffabilem rerum omnium conditorem laudamus, benedicimus, adoramus, per Christum Dominum nostrum.


Post Sanctus.

uere sanctus, uere benedictus Dominus noster iehsu Christus Filius tuus: qui uenit de celis, ut conuersaretur in terris; homo factus, ut habitaret in nobis; hostia effectus, ut nos faceret sacerdotes. Ipse enim qui prid.


Post secreta.

Ostende, omnipotens Deus, gratiam; agnosce doctrinam. Tu es mysterium pro salute, tu pretium: doce perseuerantiam 293 cum docueris disciplinam; ut  in hac oblatione nos liberes, qui pro occidentibus et moreris. Per.


Ante orationem Dominicam.

Non sufficimus tibi gratias agere, Domine sancte, Pater omnipotens, eterne Deus, pro tantis misericordie tue donis, quibus nos uiuificas, sanctificas, eternitates preparas, et institutis Unigeniti tui Iesu Christi Domini ac Saluatoris nostri indulgentiam pietatis tue cum immerita poscendi orare concedis. Cuius precepta recolentes, dicimus: Pater.


Post orationem Dominicam.

Libera [a 1Kb] nos ab omni malo, omnipotens Deus: et quia tibi soli est prestandi potestas, tribue, ut sollemne hoc sacrificium sanctificet corda nostra, dum creditur; deleat peccata, dum sumitur. Per.


 Post communionem.

Cibati pane uite, et salutari poculo propinati, fratres carissimi, agamus gratias omnipotenti Deo Patri, obsecrantes misericordiam eius, uti hoc sanctum benedictionis sue donum, quod in nominis sui honore percepimus, inlesum atque inuiolatum in nobis semper seruare dignetur. Per.


Consummatio misse.

Refecti corporis et sanguinis Domini nostri Iesu Christi, in eternum restituti, hilares Domini misericordiam deprecemur. Per.



LXXuI. ITEM MISSA DOMINICALIS.

Omnipotens Deus, dirige nos in uiam iustitie, ut hec geramus, et illa cogitemus, que tibi in diem iudicii excusare possimus. Per.


 Collectio.

Immensam tremendamque pietatis tue clementiam, omnipotens Deus, supplices exoramus, ut auxilio tuo uniuersa a nobis terrenorum uitiorum seculariumque discriminum tentamenta discedant, atque in Ecclesia tua catholica religionis semper maneat inlibata deuotio. Per.


Post nomina.

Auditis nominibus recensitis, dilectissimi fratres, Deum pietatis et misericordie deprecemur, ut hec que oblata sunt benignus adsumat: nullum umquam ex his, pro quibus holocausta franguntur, muneris sui exterum esse patiatur, tam uiuentium  quam defunctorum, uel ad merita uel ad peccata respiciens, alios iubeat ad gratiam, alios ad ueniam pertinere. Per.


Ad pacem.

294 Inlabere in animas nostras, omnipotens eterne Deus, et templa, que lapis ille angularis tuus exstruxit, ingredere; ut Maiestati hostias preparatas per ipsum tibi possimus offerre, qui sanctam constituit, et pacem nobis propitiatus indulsit. Per.


Immolatio.

Dignum et iustum est, Maiestati tue, sancte Pater, omnipotens, eterne Deus, laudes pio honore deferre, et mirabilium tuorum inenarrabilia preconia deuote mentis ueneratione celebrare. Te namque incomprehensibilem atque ineffabilem Dominum,  et creatorem omnium semper tremendum, per Iesum Christum Filium tuum Deum ac Dominum Saluatoremque nostrum sentimus, credimus, sequimur, et oramus. Tibique purum hoc sacrificium offerimus glorie tue cum angelis et archangelis, et innumera multitudine nunciorum nostris laudibus prosequentes, qui in conspectu Maiestatis tue sine cessatione proclamant, dicentes.


Post Sanctus.

uere sanctus, uere in excelsis Dominus Deus noster Filius tuus Rex Isrel. Qui pridie.


Post secreta.

Per hunc te, Deus, Pater omnipotens, deprecamur, ut sicut sacri mysterii obeditionem retinemus, ita ad tutelam nostram celestis uirtus operetur. Per.


 Ante orationem Dominicam.

Concede, Domine, famulis tuis ut orantes cum fiducia dicamus, sicut ipse iubere dignatus es dicere; Pater.


Post orationem Dominicam.

Libera nos a malo, omnipotens Deus, et custodi in bono. Qui uiuis et regnas.


Post communionem.

Accepto celesti corporis Sacramento, et salutis eterne calice recreati, Deo Patri omnipotenti gratias agamus, laudesque dicamus. Per.


Consummatio misse.

Deus, gratias tibi agimus, per quem mysteria sancta celebramus, a te sanctitatis et misericordie dona deposcimus. Per Dominum.



LXXuII. ITEM MISSA DOMINICALIS.


Sempiternam Dei Maiestatem, fratres carissimi, deprecemur, ut sanctam per totius orbis spatia tueatur Ecclesiam; conuersationem sacerdotibus concedat honestam; uitam populis tribuat sempiternam; uirginibus, uiduis, orphanis, ac penitentibus, uel in quibuscumque necessitatibus constitutis, oportuna presidia tribuat; et 295 sibi placita uota concedat: in peregrinationibus premia, in doloribus medicamenta, in laboribus prestet auxilium.


Collectio.

Deus, qui diues es ad ignoscendum, et propterea uoluisti carnis humilitatem adsumere, ut nobis humilitatis  exempla relinqueres, et in quibuscumque passionibus nos faceres esse constantes, presta ut semper bona que a te percipimus teneamus, et quotiens in peccatis labimur, per penitentiam releuemur. Per.


Post nomina.

Recensitis offerentum nominibus, diuinam misericordiam exoremus, ut offerentes sibi placitos esse faciat: et que offerunt in odorem incensi bene flagrantis adsumat: defunctis pro quibus hec offeruntur, eternam beatitudinem, uiuentibus gratiam sue pietatis concedat; et quia gratis non merentibus que sunt oportuna prestare non desinit, et illis pro quibus oblatio non offertur, remuneratio beatitudinis non negetur. Per.


 Ad pacem.

Deus Pater omnipotens, tue pietatis, ac si indigni, misericordiam deprecamur, ut uniuersos pacificos esse facias, quos in sancta Ecclesia ut te deprecentur, inuitas; concordia in se alimenta nutriant; et iurgiorum incrementa succidant: uel qui se affectant osculis, puro semper corde complectant; atque etiam illi studeant esse pacifici, qui se non uidentur labiis osculari. Per.


Immolatio.

Dignum et iustum est. uere equum et iustum est, ineffabilis, incomprehensibilis, sempiterne Deus, nos tibi semper gratias agere, quos immensa non desinis miseratione fouere. Nam quis tuam possit digne laudare potentiam, cuius nec diuinitas mortali aspectu  cernitur, nec inmensitas sermonibus explicatur? Sufficit ergo quod te Patrem diligimus, Dominum ueneramur, Creatorem suscipimus, amplectimur Redemtorem. Presta, clementissime Dominator, ut angusti callis, quam precipis semitam possimus ascendere, per quam ad eternam ualeamus beatitudinem peruenire; nec ullis impediti obstaculis teneamur, sed sit nobis cursus ipsius itineris eternitas salutaris. Per Christum Dominum nostrum.


Post Sanctus.

uere sanctus, uere benedictus in excelsis Dominus Deus noster iehsu Christus Filius tuus, Rex Israhel. Qui sicut ouis ad occisionem ductus, et sicut agnus coram tondente se, sine uoce, 296 sic non aperuit os suum. Ipse enim qui prid.


 Post mysterium.

Magnum hoc munus misericordie est, qui nobis docuit Redemptionis nostre sacrificia celebrare, sicut obtulit Dominus noster iehsu Christus in terris. Per quem te, Pater omnipotens, deprecamur, ut supraposita altario tuo munera letus aspicias: atque hec omnia obumbres [a 1Kb] sancti Filii tui Spiritus; ut quod ex hac tua benedictione, acceperimus eternitatis gloria consequamur. Per.


Ante orationem Dominicam.

Memores preceptorum tuorum, Domine, oramus et dicimus.


 Post orationem Dominicam

Libera nos a malis, auctor bonorum omnium, Deus: libera nos ab omni tentatione, ab omni scandalo, ab omni heresi, ab omni opere tenebrarum, et constitue nos in omni opere bono; et da pacem in diebus nostris, auctor pacis et ueritas, Deus. Per.


Post communionem.

Spiritalibus pasti epulis, oremus Patrem, et Filium, et Spiritum sanctum, ut mortificatis desideriis carnis, in omnibus sit nostra conuersatio spiritalis. Per.


Consummatio misse.

Custodi intra nos, Domine, glorie tue munus, ut contra omnia presentis seculi macula Eucaristie uiribus, quam percipimus, muniamur. Quod ipse  prest



LXXuIII. ITEM MISSA DOMINICALIS.

Ad aures clementie tue, Deus, uox nostre supplicationis ascendat, et tua nos misericordia consequatur. Per.


Collectio.

Accepta tibi sit, Domine, nostre seruitutis oblatio, que nos et a reatibus nostris absoluat, et ab imminentibus malis eripiat. Per.


Post nomina.

Offerunt tibi, Domine, uirtutum, munera et uota credentes. Suscipe nomine tuo debita honoris obsequia pro pace Ecclesie tue, pro commemoratione omnium Sanctorum, pro sacerdotum et ministrorum puritate, pro regum pacabilitate, pro sufficientia rerum, et temporum tranquillitate, pro perseuerantia  uirginum, et continentia uiduarum, pro orphanorum tuitione, et penitentium subleuatione, pro salute omnium uiuentium et pro requie defunctorum. Per.


Ad pacem.

A cunctis iniquitatibus nostris exue nos, omnipotens Deus: 297 et in tua nos fac pace gaudere. Per.


Contestatio.

Dignum et iustum est, inuisibilis, inestimabilis, immense Deus, et Pater Domini nostri Iesu Christi. Qui formam sacrificii perennis instituens, hostiam [b 1Kb] se tibi primum obtulit, et primus docuit offerri. Te enim, omnipotens Deus, omnes Angeli.


Post Sanctus.

Sanctus in sanctis, benedictus in terris, Dominus  noster iehsu Christus. Qui pridie.


Post secreta.

Credimus, Domine, credimus in hac confractione corporis, et effusione tui sanguinis nos esse redemptos: confidimus etiam quod spe hic interim iam tenemus, in eternum perfrui mereamur. Per.


Ante orationem Dominicam.

Diuino magisterio docti, et salutaribus monitis instituti, audemus dicere: Pater.


Post orationem Dominicam.

Libera nos, omnipotens Deus, a malis, et constitue  nos in bonis: euacua nos a uitiis, et reple uirtutibus tuis. Per.


Post communionem.

Corpus [a 1Kb] tuum, Domine, quod accepimus, et calicem tuum quem potauimus, hereat in uisceribus nostris; presta, Deus omnipotens, ut non remaneat macula, ubi pura et sancta intrauerunt Sacramenta. Per.


Consummatio misse.

Exaudi preces familie tue, omnipotens Deus, et presta ut sancta hec, que te donante, sumpsimus, incorrupta in nobis, te donante, seruemus. Per.



LXXIX. ITEM MISSA DOMINICALIS.

Deus, qui nos regendo conseruas, parcendo iustificas, et a temporali tribulatione nos eripe, et gaudia nobis eterna largire. Per.


 Collectio

Deus in te sperantium misericors eruditor, ab omni nos consortio prauitatis absolue, nec ullis nos iniquitatum uinculis patiaris adstringi; ut unde nobis est tota pietas, inde sit tuta libertas. Per Dominum.


Post nomina.

Exaudi, Domine, offerentum preces, uota suscipe, peccata dimitte. Tribue tuorum intercessione sanctorum caris quoque nostris, qui in Christo dormierunt, refrigerium in regione uiuorum. Per Dominum.


Ad pacem.

298 Omnipotens sempiterne Deus, largitor pacis, et generis humani formator, da seruis tuis ueram uoluntatem concordie et indulgentiam tue pietatis  infunde. Per.


Immolatio.

Dignum et iustum est, equum et iustum est, nos tibi hic et ubique semper gratias agere, Domine sancte, Pater omnipotens, eterne Deus. Qui nobis pietate Pater es, cum Dominus potestate permaneas: quoniam quos origo fecerat seruos, adoptare dignatus es in filios; et quos generatio terrena demerserat in mortem, regeneratio celestis erexit ad uitam. Te enim, omnipotens Deus, omnes Angeli.


Post Sanctus.

uere sanctus, uere in excelsis benedictus Dominus Deus noster. Per quem te supplices deprecamur, uti hanc oblationem, quam tibi offerimus pro Ecclesie tue catholice fide, stabilitate, concordia, pro  emundatione uitiorum, et remissione peccatorum, pro gloria martyrum, et requie defunctorum, propitiatus aspicias, aspiciendo sanctifices, sanctificando benedicas per sanctum et benedictum Iesum Christum Filium tuum Dominum nostrum. Qui pridie.


Post secreta.

Memores gloriosissimi Domini passionis et ab inferis resurrectionis, offerimus tibi, Domine, hanc immaculatam hostiam, rationalem hostiam, incruentam hostiam, hunc panem sanctum, et calicem salutarem, obsecrantes, ut infundere digneris Spiritum tuum  sanctum, edentibus nobis, uitam eternam regnumque perpetuum conlatura potantibus. Per.


Ante orationem Dominicam.

Non nostro merito, omnipotens Deus, sed Iesu Christi Filii tui obedientes precepto, audemus dicere: Pater.


Post orationem Dominicam.

Libera nos a malis presentibus et futuris, omnipotens Deus; libera nos a periculis, ab infirmitatibus, ab scandalis; et prepara nos ad omne bonum per bonum et benedictum Dominum nostrum.


Post communionem.

Diuinam misericordiam concordi oratione poscamus, ut hec salutifera Sacramenta, nostris recepta uisceribus, purificent animam corpusque sanctificent, atque ad spem celestium uiscera pariter  et corda confirment. Per.


Item collectio.

Deus iustitie, Deus misericordie, Deus immortalitatis et uite, Deus splendoris et glorie, 299 quesumus te et oramus, ut diuinis muneribus recreati, in illam beatitudinem seruemur a te tibi. Per.



LXXX. ITEM MISSA DOMINICALIS.

Multiplicibus innixi uinculis delictorum, fratres carissimi, ad singulare confugiamus absolutionis diuine remedium: et humiliati in sacrificium Dominum deprecemur,  qualiter nos sua protegente dextera ab omni contagione ereptos, regnorum celestium heredes efficiat. Per.


Collectio.

 Inclina aurem tuam, omnipotens Deus, et esto nobis presentis uite rector, ut sis remunerator future. Per.


Post nomina.

Offerentum nominibus recensitis, fratres carissimi, Dominum deprecemur, ut eorum oblationem inter sanctorum dona suscipiat, quorum a nobis facienda commemoratio est, ut et nostri memores esse dignentur. Petamus et pro his qui nos in Dominica pace precesserunt, ut tartareo horrore segregatos, in sinu Abrahe conlocatos, resuscitare Omnipotens dignetur in prima sua resurrectione, quam facturus est. Per.


Ad pacem.

Deus, per cuius os prolatum est quod pacem omnibus  dares, et pacis statuta relinqueres; infunde in nostris sensibus pacis studium et pie uoluntatis, ut uitiorum omnium labe purgati, pacem quam labiis oris prosequimur, immaculatis cordibus teneamus. Per.


Immolatio.

Dignum et iustum est, equum et iustum est, nos tibi hic et ubique semper gratias agere, Domine sancte, Pater omnipotens, eterne Deus. Qui nos a morte perpetua atque ab ultimis inferni sedibus liberasti. uenerat quidem mors per mulierem; sed uenit uita per uirginem. Interitus per lignum; sed in ligno  salus. In Iesu Christo facta est finis moriendi, qui perennitatem uite sue corpori restituit. Cui omnes celorum cum multiplici uirtute militie hymnum debitum et gloriam tuam sine cessatione proclamant, dicentes.


Post Sanctus.

Hosanna in excelsis. Benedictus qui uenit de celis, ut conuersaretur in terris, caro factus, ut per passionem suam uitam credentibus daret. Ipse enim qui prid.


Post secreta.

Explentes sacrosancta cerimoniorum sollemnia ritu Melchisedech 300 summi sacerdotis oblata, precamur mente deuota te, Maiestas eterna, ut operante uirtute, panem mutatum in [a 1Kb] carne, poculum uersum in sanguine, illum sumamus in calice  qui de te fluxit in cruce ex latere. Sal.


Ante orationem Dominicam.

Agnosce, Domine, uerba que precepisti, ignosce presumtioni quam imperasti. Ignorantia est enim non nosse meritum, contumacia non seruare preceptum, quibus iubemur dicere.


 Post orationem Dominicam.

Libera nos a malo, Domine Christe Iesu. Corpus tuum pro nobis crucifixum edimus; et sanguinem sanctum tuum pro nobis effusum bibimus: fiat nobis corpus sanctum tuum ad salutem, et sanguis sanctus tuus in remissione peccatorum hic et in eterna secula seculorum.


Post communionem.

Agamus omnipotenti Deo gratias, quia refecit nos pane celesti, et poculo spiritali, sperantes ab eius benigna clementia ut per effusionem Spiritus sancti sui, in quibus cibi celestis uirtus introiuit, sinceritatis gratia perseueret. Per.


Consummatio misse.

Tibi gratias agimus, per quem mysteria sancta celebramus; a te quoque sanctitatis et sanitatis . . . . . . .  tui gratia dona deposcimus. Per Dominum.



LXXXI. MISSA COTIDIANA [b 1Kb] ROMENSIS.

Deus, qui culpa offenderis, penitentia placaris, afflictorum gemitus respice, et mala que iuste inrogas misericorditer auerte. Per.


Cetera desunt.



MISSALE FRANCORUM.



I. INCIPIT DE SACRIS ORDINIBUS.


301 Ostiarius cum ordinatur, postquam ab archidiacono instructus fuerit qualiter in domo Dei debeat conuersari, ad suggestionem archidiaconi tradat ei episcopus claues ecclesie de altari dicens: Sic age quasi redditurus Deo rationem pro his rebus que istis clauibus recluduntur.

Acolythus cum ordinatur, ab archidiacono quidem doceatur qualiter officium suum agere debeat; sed ab ipso archidiacono accipiat ceroferarium cum cereo; ut sciat se ad accendenda Ecclesie luminaria mancipari: accipiat et orciolum uacuum ad suggerendum uinum Eucaristie corporis Christi.

Exorcista cum ordinatur, accipiat de manu episcopi libellum, in quo scripti sunt exorcismi, dicente sibi episcopo: Accipe et commenda; et habeto potestatem  imponendi manus super energumenum, siue baptizatum, siue catechumenum.

Diaconus cum ordinatur, solus episcopus qui ei benedicit, manum super caput illius ponat. Per.

Presbyter cum ordinatur, episcopus ei benedicat, manum suam super caput eius teneat: etiam omnes presbyteri qui presentes sunt, manus suas iuxta manum episcopi super caput illius teneant.

 Episcopus cum ordinatur, duo episcopi manus eorum super caput eius ponant; et teneant Euangeliorum codicem supra ceruicem eius; et uno super eum infundente benedictionem, reliqui omnes episcopi qui adsunt, manibus suis super caput eius teneant.



II. BENEDICTIO [a 1Kb] USTEARII.

Deum Patrem omnipotentem suppliciter deprecemur, ut hunc famulum suum benedicere dignetur, quem in officiium ustearii eligere dignatus est, ut sit ei fidelissima cura in diebus ac noctibus ad distinctionem horarum certatim ad inuocandum nomen Domini. Per.


Alia.

302 Domine sancte, Pater omnipotens, eterne Deus, benedicere digneris famulum tuum hunc ustiarium,  ut inter ianitores Ecclesie paret obsequia et inter partem tuam mereatur habere mercedem. Per.



III. BENEDICTIO ACOLYTI.

Domine sancte, Pater omnipotens, eterne Deus, qui Moysen et Aaron locutus es, ut accenderetur lucerna in tabernaculo testimonii, sic benedicere et sanctificare digneris hunc famulum tuum, ut sit acolytus in Ecclesia tua. Per.



Iu. PRAEFATIO LECTORIS.


Eligunt te fratres tui, ut sis lector in domo Dei tui; et agnoscas officium tuum, ut impleas illud; potens est enim Deus ut augeat tibi gratiam. Per.


Benedictio lectoris.

Domine sancte, Pater omnipotens, eterne Deus, benedicere digneris famulum tuum hunc nom. illum, in officium lectoris, ut assiduitate lectionum distinctus atque ordinatus curis modulis, spiritali deuotione lingua resonet Ecclesie.



u. PRAEFATIO EXORCISTAE.

Deum Patrem omnipotentem supplices deprecamur, ut hunc famulum suum nom. ill. benedicere dignetur in officio exorciste, ut sit spiritalis imperator ad abiiciendos demones de corporibus obsessis cum omni nequitia eorum multiformi. Per.


 Benedictio exorciste.

Domine sancte, Pater omnipotens, eterne Deus, benedicere digneris famulum tuum hunc nom. ill. in officio exorciste, ut per impositionis manuum et oris officium, eum eligere digneris; et imperium habeat spirituum immundorum cercendorum; et probabilis sit medicus Ecclesie tue, gratie curationum uirtute confirmatus.



uI. ALLOCUTIO AD SUBDIACONUM ORDINANDUM.

Exhibeatur in conspectu episcopi patena [a 1Kb] et calix uacuus, et dicat ei episcopus:

uide cuius ministerium tibi traditur. Et ideo si usque nunc fuisti tardus ad Ecclesiam, ammodo debes esse assiduus. Si usque nunc somnolentus, ammodo  uigiles. Si usque nunc 303 ebriosus, ammodo sobrius. Si usque nunc inhonestus, ammodo castus. Oblationes, que ueniunt in altario, panes propositionis appellantur. De ipsis oblationibus tantum debet in altario poni, quantum populo possit sufficere, ne aliquid putridum in sacrario maneat. Palle uero que sunt in [b 1Kb] substraturio, in alio uase debent lauari; in alio corporales palle. Ubi palle corporales lauate fuerint, nullum linteamen ibidem aliud debet lauari: ipsa aqua in baptisterio debet uergi. Ideo te ammoneo, tu ita te exhibe, ut Deo placere possis.

Et trades ei calicem et patenam.


Prefatio ordinationis subdiaconi.

Oremus Deum et Dominum nostrum, ut super seruum suum nom. ill., quem ad subdiaconatus officium  euocare dignatus est, infundat benedictionem et gratiam suam; ut in conspectu suo fideliter seruiens, destinata sanctis premia consequatur. Per Dominum.


Benedictio subdiaconi.

Domine sancte, Pater omnipotens, eterne Deus, benedicere digneris famulum tuum hunc, nom. ill., quem ad subdiaconatus officium eligere dignatus es, uti eum in sacrario tuo sancto strenuum sollicitumque celesti militie instituas, ut sanctis altaribus fideliter subministret: et requiescat super eum Spiritus sapientie et intellectus, Spiritus consilii et fortitudinis,  Spiritus scientie et pietatis. Repleas eum Spiritu timoris tui, ut eum in ministerio diuino confirmes; ut obediens atque dicto parens, tuam gratiam consequatur. Per Dominum.



uII. ALLOCUTIO AD POPULUM IN ORDINATIONE DIACONI.

Dilectissimi fratres, quamlibet possint ad ordinationem ecclesiastici ministerii promouendam, sibi ipsa sufficere priuilegia sacerdotum, attamen quia probabilior et nostra apud Dominum conuersatio est, et eorum quorum honor augetur, maior est gratia; si id quod arbitria nostra eligunt, etiam uestre confirmet dilectionis adsensus, idcirco filium nostrum ill. cupio ad officium diaconatus in consortium nostrum diuinitatis auxilio promouere. An eum dignum  hoc officio censeatis, scire desidero; et si uestra apud meam concordat electio, testimonium quod uultis uocibus adprobate. Per Dominum.


Oratio ad diaconum ordinandum.

304 Oremus, dilectissimi, Deum Patrem omnipotentem, ut super hunc famulum suum, quem ad officium diaconatus uocare dignatur, benedictionem gratie clementer effundat, et consecrationis indulta propitius dona conseruet, ut preces nostras clementer exaudiat; et que nostro sunt gerenda seruitio, suo benigno prosequatur auxilio; et quem sacris ministeriis exsequendis pro nostra intelligentia credimus offerendum, sua potius electione iustificet. Per Dominum.


Consecratio.

 Adesto, quesumus, omnipotens Deus, honorum dator, ordinum distributor, officiorumque dispositor; qui in te manens, innouas omnia, et cuncta disponis per uerbum, uirtutem, Sapientiamque tuam Iesum Christum Filium tuum Dominum nostrum, sempiterna prouidentia preparas, et in singulis quibusque temporibus aptanda dispensas. Cuius corpus Ecclesiam tuam, celestium gratiarum uarietate distinctam, suorumque connexa discretione membrorum, per legem totius mirabilis compagis unitam, in augmentum templi tui crescere dilatarique largiris, sacri muneris seruientem trinis gradibus ministrorum nomini tuo militare constituens; electis ab initio Leui filiis, qui mysticis operationibus domus tue fidelibus excubiis permanentes, hereditatem benedictionis  eterne sorte perpetua possiderent. Super hunc famulum tuum, quesumus, Domine, placatus intende, quem tuis sacris seruiturum, in officium diaconi suppliciter dedicamus. Et nos quidem, tanquam homines, diuini sensus et summe rationis ignari, huius uitam, quantum possumus, estimamus. Te autem, Domine, que nobis sunt ignota non transeunt; te occulta non fallunt. Tu cognitor pectorum, tu scrutator es animarum. Tu ueraciter in eum celeste potes adhibere iudicium, et uelut indignis donare que poscimus. Emitte in eum, quesumus, Domine, Spiritum sanctum in opus ministerii fideliter exsequendi;  munere septiformis tue gratie roboretur. Abundet in eum totius forma uirtutis, auctoritas, modestia, pudor, constans innocentia, et spiritalis obseruantia discipline. In moribus eius precepta tua fulgeant, ut sue castitatis exemplo imitationem sancte plebis adquirat; et bonum conscientie testimonium perferens, in Christo firmus et stabilis perseueret; dignisque successionibus de inferiore gradu, per gratiam tuam, 305 potiora capere mereamur. Per Dominum nostrum.

Exaudi, Domine, supplicum preces, et deuoto tibi pectore famulantes perpetua defensione custodi, ut nullis perturbationibus impediti, liberam seruitutem tuis semper exhibeamus officiis. Per Dominum nostrum.


Ad consummandum diaconatus officium.

 Commune uotum communis prosequatur oratio: ut his totius Ecclesie prece, qui in diaconatus ministerio preparatur leuitico, benedictione et spiritali conuersatione prefulgens gratia sanctificationis eluceat. Per Dominum.


Benedictio sequitur.

Domine sancte, spei, fidei, gratie, et profectuum munerator, qui in celestibus et terrenis angelorum ministeriis ubique dispositis per omnia elementa uoluntatis tue defendis affectum, hunc quoque famulum tuum ill. speciali dignare inlustrare aspectu, ut tuis obsequiis expeditus, sanctis altaribus minister purus aderescat; et indulgentia purior, eorum gradu, quos apostoli tui in septenario numero, beato Stephano duce ac preuio, sancto Spiritu auctore elegerunt, dignus  exsistat; et uirtutibus uniuersis, quibus tibi seruire oportet, instructus compleat. Per Dominum nostrum Iesum Christum.



uIII. ALLOCUTIO AD POPULUM IN ORDINATIONE PRESBYTERI.

Quoniam, dilectissimi fratres, rectoris nauem et nauigium deferentis eadem est uel securitatis ratio, uel timoris, communis eorum debet esse sententia, quorum causa communis exsistit. Nec frustra a Patribus reminiscimur institutum, ut de electione eorum qui ad regimen altaris adhibendi sunt consulatur et populus, quia de actu et conuersatione presenti, quod nonnumquam ignoratur a pluribus, scitur a paucis; et necesse est ut facilius quis obedientiam exhibeat ordinato, cui adsensum prebuerit ordinando.  Fratris nostri et conpresbyteri conuersatio, quantum nosse mihi uideor, probata ac Deo placita est, et digna  ecclesiastici honoris augmento: sed ne unum fortasse uel paucos aut decipiat adsensio, aut fallat affectio, sententia est expectanda multorum. Itaque quid de eius actibus aut moribus noueritis, quid de merito censeatis, Deo teste, consulimus. Debet hanc fidem habere caritas uestra, quam secundum preceptum Euangelii, et Deo exhibere debetis et proximo, ut huic testimonium sacerdoti magis pro merito quam pro affectione 306 aliquid tribuatis. Et qui deuotionem omnium expectamus, intelligere tacentes non possumus. Scimus tamen quod est acceptabilius Deo, aderit per Spiritum  sanctum consensus unus omnium animorum. Et ideo electionem uestram debetis uoce publica profiteri. Per Dominum.


Oratio ad presbyteros ordinandos

Oremus, dilectissimi, Deum Patrem omnipotentem, ut super hunc famulum suum, quem ad presbyteri munus eligit, celestia dona multiplicet: et que eius dignatione suscipiunt, eius exsequantur auxilio. Per Dominum.


Item alia.

Exaudi nos, Deus, salutaris noster, et super hunc famulum tuum benedictionem Spiritus sancti, et gratie sacerdotalis effunde uirtutem, ut quem tue pietatis suspectibus offerimus consecrandum, perpetua muneris tui largitate prosequaris. Per.


Consecratio.

 Domine sancte, Pater omnipotens, eterne Deus, honorum et omnium dignitatum, que tibi militant, distributor, per quem proficiunt uniuersa, per quem cuncta firmantur, amplificatis semper in melius nature rationalis incrementis, per ordinem congruam rationem dispositum. Unde sacerdotales gradus, et officia leuitarum sacramentis mysticis instituta creuerunt; ut cum pontifices summos regendis populis prefecisses, ad eorum societates et operis adiumentum sequentis ordinis uiros et secunde dignitatis elegeris. Sic in eremo per septuaginta uirorum prudentium mentes Moysi spiritum propagasti, quibus ille adiutoribus usus in populo, innumeras multitudines facile gubernauit. Sic et Eleazaro et Ithamar filiis Aaron paterne plenitudinis abundantiam transfudisti,  ut ad hostias salutares et frequentioris officii sacramenta sufficeret meritum sacerdotum. Hac prouidentia, Domine, apostolis Filii tui doctores fidei comites addidisti, quibus illi orbem totum secundis predicatoribus impleuerunt. Quapropter infirmitati quoque nostre, Domine, quesumus, hec adiumenta largire, qui quanto magis fragiliores sumus, tanto his plurius indigemus. Da, quesumus, omnipotens Pater, in hoc famulo tuo ill. presbyterii dignitatem; innoua in uisceribus eius spiritum sanctitatis. Acceptum a te, Deus, secundi meriti munus obtineat, censuramque morum exemplo sue conuersationis insinuet. Sit prouidus cooperator ordinis nostri, eluceat in eum totius forma iustitie, ut bonam 307 rationem dispensationis sibi credite redditurus,  eterne beatitudinis premia consequatur. Per.


Consummatio presbyterii.

Sit nobis, fratres, communis oratio, ut hic, qui in adiutorium et utilitatem uestre salutis eligitur, presbyteratus benedictionem diuini indulgentia muneris consequatur; ut sancti Spiritus sacerdotali dona priuilegio uirtutum, ne impar loco deprehendatur, obtineat per suum. Per Dominum.


Item benedictio.

[Deus] sanctificationum omnium auctor, cuius uera consecratio, plena benedictio est, tu, Domine, super hunc famulum ill. quem presbyterii honore dedicamus, manum tue benedictionis infunde, ut grauitate actuum, et censura uiuendi probet se esse seniorem  his institutus disciplinis quas Tito et Timotheo Paulus exposuit: ut in lege tua die ac nocte, Omnipotens, meditans, quod legerit credat, quod crediderit doceat, quod docuerit imitetur: iustitiam, constantiam, misericordiam, fortitudinem in se ostendat; exemplum probet; admonitionem confirmet; ut purum atque immaculatum ministerii tui donum custodiat, et per obsequium plebis tue corpus et sanguinem Filii tui immaculata benedictione transformet; et inuiolabili caritate in uirum perfectum, in mensuram etatis plenitudinis Christi, in die iustitie eterni iudicii, conscientia pura, fide plena, Spiritu sancto plenus persoluat. Per Dominum.


Consecratio manus.

Consecrentur manus iste, et sanctificentur per istam unctionem, et nostram benedictionem, ut quecumque  benedixerint benedicta sint, et quecumque sanctificauerint sanctificentur. Per Dominum.


Item alia.

Unguantur manus iste de oleo sanctificato et chrismate sanctificationis: sicut unxit Samuel Dauid in regem et prophetam, ita unguantur et consummentur in nomine Dei Patris, et Filii, et Spiritus sancti, facientes imaginem sancte crucis Saluatoris Domini nostri Iesu Christi, qui nos a morte redemit, et ad regna celorum perducit. Exaudi nos, pie Pater, omnipotens, eterne Deus, et presta quod te rogamus et oramus. Per.



IX. EXHORTATIO AD POPULUM, CUM EPISCOPUS ORDINATUR.

 Seruanda est, dilectissimi fratres, in excessu sacerdotum lex antique Ecclesie, ut decedentibus aliis quidem dignissimi subrogentur, per quorum doctrinam fides catholica et religio 308 Christiana subsistat; ne ouili Domini predo uiolentus inrumpat, et dispersas absque Pastore oues fur nocturnus inuadat. Recepto itaque dispensatione Dei sacerdote uestro, sollicite uobis agendum est ut in locum defuncti talis successor preparetur Ecclesie, cuius peruigili cura et instanti sollicitudine ordo ecclesie et credentium fides in Dei timore melius conualescat. Qui, precipiente Apostolo, in omni doctrina formam boni operis ipse prebeat; cuique habitus, sermo, uultus, incessus, doctrina, uirtus sit; qui uos ut Pastor bonus fide instruat, exemplum patientie doceat, doctrinam  religionis instituat, in omni opere bono confirmet caritatis exemplo. Secundum uoluntatem ergo Domini in locum sancte memorie ill. nom. uirum uenerabilem ill. testimonio presbyterorum et totius cleri, et consilio ciuium ac consistentium, credimus eligendum, uirum  natalibus nobilem, moribus clarum, religione probum, fide stabilem, misericordia abundantem, humilem, iustum, pacificum, patientem, caritatem habentem, tenacem, cunctisque [a 1Kb] sacerdos eligenda sunt, bonis omnibus exuberantem. Hunc ergo, dilectissimi fratres, testimonii boni operis electum, dignissimum sacerdotio consonantes laudibus clamate et dicite: Dignus est.


 Oratio et preces de episcopis ordinandis.

Oremus [b 1Kb] , dilectissimi nobis, ut his uiris ad utilitatem Ecclesie prouidendis benignitas omnipotentis Dei gratie sue tribuat largitatem. Per Dominum.

Exaudi, Domine, supplicum preces, ut quod nostro gerendum est ministerio, tua potius uirtute firmetur. Per Dominum nostrum.

Propitiare, Domine, supplicationibus nostris, et inclinato super hos famulos tuos cornu gratie sacerdotalis, benedictionis tue in eos effunde uirtutem. Per Dominum.


Collectio sequitur.

Deum, totius sanctificationis ac pietatis auctorem, qui placationem suam, et sacrificia, et sacra constituit, fratres dilectissimi, deprecemur, uti hunc famulum  suum, quem exaltare in Ecclesia, et seniorum cathedra  uoluit imponi, conlocans 309 eum cum principibus populi sui, ad eorum nunc precem uniuersam eumdem summo sacerdotio debita honoris plenitudine, carismatum gratia, sanctificationum ubertate, ac precipue humilitatis uirtute locupletet; ut rector potius non extollatur, sed in omnibus se, quantum est maior, humilians, sit in ipsis quasi unus ex illis: omnia iudicii Domini nostri non pro se tantum, sed et pro omni populo, qui sollicitudini sue creditur, contremiscens; ut qui meminerit de speculatorum manibus omnium animas requirendas, pro omnium salute peruigilet, pastorali erga creditas sibi  oues Domini diligentie eius semper se flagrantissimum adprobans. Te delictorum adigitur prefuturus, ex omnibus electus, ex omnibus uniuersis sacris sacrandisque idoneus fiat sub hac que est homini per hominem postrema benedictio consummata atque perfecta sue consecrationis, nostre supplicationis attentissime concordissimisque omnium precibus adiuuemur; omnium pro ipso oratio incumbat, cui exorandi pro omnibus pondus imponitur. Impetret ei affectus totius Ecclesie uirtutem, pietatem, sanctificationem, et ceteras summi sacerdotii sacras dotes uniuerse Ecclesie profuturas, Domino Deo nostro  quod sacerdoti pio affectu poscitur ad exundandam in omnibus sanctificationem suorum  omnium, promptissime ac plenissime conferente. Per Dominum nostrum Iesum.


Consecratio.

Deus honorum omnium, Deus omnium dignitatum, que glorie tue sacris famulantur ordinibus; Deus, qui Moysen famulum tuum secreti familiaris affectu inter cetera celestis documenta culture, de habitu quoque indumenti sacerdotalis instituens, electum Aaron mystico amictu uestire inter sacra iussisti; ut intelligentie sensum de exemplis priorum caperet secutura posteritas, ne eruditio doctrine tue ulli deesset etati, cum et apud ueteres reuerentiam ipsa significationum species obtineret, et apud nos  certiora essent experimenta rerum, quam enigmata figurarum. Illius namque sacerdotii anterioris habitus nostre mentis ornatus est; et pontificalis gloria non iam nobis honorem commendat uestium, sed splendorem animarum. Quia et illa, que tunc carnalibus blandiebantur obtutibus, potius que ipsis erant intelligenda poscebant. Et idcirco famulis tuis, quos ad summi sacerdotii ministerium elegisti, hanc, quesumus, Domine 310 gratiam largiaris; ut quicquid illa uelamina in fulgore auri, in nitore gemmarum, et multimodi operis uarietate signabant, hoc in horum moribus actibusque clarescat. Comple, Domine, in sacerdotibus tuis mysterii tui summam, et ornamentis totius glorificationis instructos celestis unguenti flore sanctifica [a 1Kb] . Hoc, Domine, copiose in eorum caput influat, hoc in oris subiecta decurrat,  hoc in totius corporis extrema descendat, ut tui Spiritus uirtus et interiorum ora repleat, et exteriora circumtegat. Abundet in his  constantia fidei, puritas dilectionis, sinceritas pacis. Sint speciosi munere tuo pedes horum ad euangelizandum pacem, ad euangelizandum bona tua. Da eis, Domine, ministerium reconciliationis in uerbo, et in factis, et in uirtute et signorum et prodigiorum. Sit sermo eorum  et predicatio, non in persuasibilibus humane sapientie uerbis, sed in ostensione spiritus et uirtutis. Da eis, Domine, claues regni celorum: utantur, nec glorientur potestate, quam tribuis in edificationem, non in destructionem. Quodcumque ligauerint super terram, sit ligatum et in celis: et quodcumque soluerint super terram, sit solutum et in celis. Quorum  detinuerint peccata, detenta sint; et quorum dimiserint, tu dimittas. Qui benedixerit eis, sit benedictus; et qui maledixerit eis, maledictionibus repleatur. Sint serui fideles et prudentes, quos constituas tu, Domine, super familiam tuam; ut dent illis cibum in tempore necessario, ut exhibeant omnem hominem perfectum. Sint sollicitudine impigri, sint spiritu feruentes; oderint superbiam, diligant ueritatem, nec eam umquam deserant, aut lassitudine, aut timore superati. Non ponant lucem ad tenebras, nec tenebras lucem. Non dicant malum bonum, nec bonum malum. Sint sapientibus et insipientibus debitores: et fructum de profectu omnium consequantur. Tribuas eis, Domine, cathedram episcopalem ad regendam Ecclesiam tuam et plebem uniuersam. Sis  eis auctoritas, sis eis potestas, sis eis firmitas. Multiplices super eos benedictionem et gratiam tuam, ut ad exorandam semper misericordiam tuam tuo munere idonei, tua gratia possint esse deuoti. Per Dominum [b 1Kb] .


Super oblata.

Suscipe, Domine, munera que tibi offerimus pro famulo tuo 311 illo, et propitius in eodem tua dona custodi

Hanc igitur oblationem, quam tibi offerimus pro illo famulo tuo, quem ad pontificalem gloriam promouere  dignatus es, quesumus, Domine, placatus accipias, ut quod diuino munere consecutus est, tua in eo protectione firmetur. Per Dominum nostrum.

Adesto, misericors Deus, ut quod actum est nostre seruitutis officio, tua benedictione firmetur. Per.


Item alia.

Ecclesiam tuam, Domine, benignus inlumina, ut et gratus tui proficiat ubique successus, et grati fiant nomini tuo, te gubernante, Pastores. Per Dominum.



X. BENEDICTIO SUPER uIRGINES.

Omnipotens sempiterne Deus, adiuua quas uirginitatis honore dignatus es decorare. Perferant inchoati operis consummatum affectum, et uotorum suorum expediant institutum: uirginali habitu perfectam tibi offerant plenitudinem, et initia sua perducere mereantur ad finem, ut matura sanctimonie  cumulent merita, et centenarium munus de perfecto agone uirginitatis accipiant.


Consecratio uirginum.

Castum ueri Dei cultum incorrupta religione retinentes, inuiolabilis nature Dominum suppliciter oremus, ut hanc famulam suam corroboret, que sanctam et maximam acceptabilem Deo uirginitatem, adsumptis spiritalium cogitationum uiribus, dedicauit, bene concepto mentis proposito perseueret; ut uirginitas, que Ecclesie comparatur, et similitudini diuine immolationis induitur, perennitatis gratiam consequatur. Per Dominum.

Deus [c 1Kb] castorum corporum benignus habitator, et incorruptarum Deus amator animarum, Deus qui humanam substantiam in primis hominibus diabolica  fraude uitiatam, ita in uerbo tuo, per quod omnia facta sunt, reparas, ut eam non solum ad prime originis innocentiam reuoces, sed etiam ad experientiam bonorum, que in nouo seculo sunt habenda, perducas, et obstrictos adhuc conditione mortalium iam ad similitudinem prouehas angelorum, respice, Domine, super has famulas tuas, que, in manu tua continentie sue propositum conlocantes, tibi deuotionem suam offerunt, a quo ipsa uota sumpserunt. Quomodo enim animus 312 mortali carne circumdatus, legem nature, libertatem licentie, uim consuetudinis, et stimulos etatis euinceret, nisi tu per liberum arbitrium hunc amorem uirginitatis clementer accenderes, tu hanc cupiditatem in earum corde benignus aleres, tu fortitudinem ministrares?  Effusa namque in omnes gentes gratia tua, ex omni natione que est sub celo, in stellarum innumerabilem numerum noui Testamenti heredibus adoptatis, inter ceteras uirtutes, quas filiis tuis non ex sanguinibus, nec uoluptate carnis, sed de tuo Spiritu genitis indedisti, etiam hoc donum in quorumdam mentes de largitatis tue fonte defluxit, ut cum honorem nuptiarum nulla interdicta minuissent, ac super copulam tua benedictio permaneret, existerent tamen sublimiores anime, que non hoc concupiscerent quod habet mortale conubium; sed hoc eligerent  quod premittit diuinum Christi Ecclesieque sacramentum. Agnouit Auctorem suum beata uirginitas; et emula integritatis angelice, illius thalamo, illius cubiculo se deueuit; qui sic perpetue uirginitatis est sponsus, quemadmodum perpetue uirginitatis est filius. Implorantibus ergo auxilium tuum, Domine, et confirmari ex benedictionis tue consecratione cupientibus da protectionis tue munimen, ne hostis antiquus, qui excellentiora studia subtilioribus infestat insidiis, ad obscurandam perfecte continentie palmam per aliquam serpat mentis incuriam: et rapiat de proposito uirginum quod etiam moribus decet inesse nuptiarum. Sit in eis, Domine, per donum Spiritus tui prudens modestia; et quod sunt professe custodiant, scrutatori pectorum non  corpore placiture, sed mente. Transeant in numerum sapientium puellarum, ut celestem Sponsum accensis lampadibus cum oleo preparationis expectent; nec turbate improuisi Regis aduentu, secuture cum lumine, ut precedentium choro iungantur, occurrant, nec excludantur cum stultis. Regalem ianuam cum sapientibus uirginibus licenter intreant, et in Agni tui perpetuo comitatu probabiles mansura castitate permaneant. Per.

Accipe, puella, pallium, quod perferas sine macula ante tribunal Domini nostri Iesu Christi, cui flectit omne genu celestium, et terrestrium, et infernorum. Benedicat te conditor celi et terre, Deus Pater omnipotens, qui te eligere dignatus est ad instar sancte Marie matris Domini nostri Iesu Christi ad  integram et immaculatam uirginitatem, quam professa es coram 313 Deo et angelis sanctis. Idcirco serua propositum, serua castitatem per patientiam, ut coronam uirginitatis tue accipere merearis. Nunc exoro Domini nostri Iesu Christi diuinam misericordiam, ut hanc uirginem consecrare ac sanctificare dignetur usque in finem. Per.

Benedicat te Deus Pater, et Filius, et Spiritus sanctus omni benedictione spiritali, ut maneas sine macula sub uestimento sancte Marie matris Domini nostri Iesu Christi. Qui tecum uiuit et regnat in secula seculorum.



XI. BENEDICTIO uESTIMENTORUM uIDUAE.

uisibilium [a 1Kb] et inuisibilium rerum creator, Deus, adesto propitius, ut hec indumenta, sanctitatis effigiem  ostendentia, desuper gratia tua inrigante, benedicere et sanctificare facias. Per Dominum.


Consecratio uestium.

Inlumina, quesumus, oculos maiestatis tue ad benedicendam hanc uiduitatis uestem, ut que inordinatis uestibus uiri sui uisibus placuit, in sacratis indumentis benedictionis tue seruire mereatur. Per.


Benedictio uidue, que fuerit castitatem professa.

Consolare, Domine, hanc famulam tuam uiduitatis languoribus constrictam, sicut consolari dignatus es Saraptinam uiduam per Heliam prophetam. Concede ei pudicitie fructum ut antiouarum non memineat  uoluptatum; nesciat etiam incentiua desideria, ut soli tibi subdat propria colla, quo possit pro laboribus tantis sexagesimum gradum percipere, munus dilectabile sanctitatis. Per.


Item alia.

Domine Deus uirtutum celestium eterne, tibi supplices fundimus preces, ut hanc famulam tuam consecrare digneris, quam de pristina conuersatione ad nouitatem uite, exspolians ueterem hominem, et induens nouum, conuertere fecisti, ut sicut Anna prophetissa multis temporum curriculis, uestibus uiduitatis induta, in templo glorie tue in ieiuniis et orationibus fideliter seruiebat, sic et hec famula tua tibi soli Deo in Ecclesia tua deuota mente seruiat. Per Dominum.

 Deus, qui Annam filiam Fanuelis, uix per annos septem sortitam iura coniugii, ita cum annis octoginta quatuor in sancta et in timorata castitate seruasti, ut noctibus ac diebus orationes ieiuniaque miscentibus, que ad prophetie gratiam sub circumcisione Christi tui iustus remunerator adducaris, quique deinceps 314 per apostolicam institutionem sanctarum huius ordinis manibus feminarum sexus ipsius adolescentulas iuniores instruxit, cum sancti carismatis benedictione uisitari laudabili dispensatione uoluisti; suscipere dignare, omnipotentis ime rerum omnium Deus, huius conserue nostre arduum et laboriosum, nec satis discrepans a perfecte uirginitatis proposito, quia tu creaturarum omnium conditor, probas mundiales inlecebras difficilius post  experimentum posse uitari, sed cum ad te uenitur, idque per te, numquam animas semel tibi dicatas uel terribile passionum uel diuitiarum blandimenta sollicitant. Nam sensibus  nichil est desiderabilius quam regnum tuum, nichil terribilius quam iudicium tuum. Da ergo, Domine, ad petitionem maxime rei tue misericordiam tuam; et tribue ut hec famula tua in adgresse castitatis obseruatione perdurans, inter coniugatas uni tantum uiro feminas, fructum tricesimum sortiatur. Sit in illa cum misericordia discretio, cum humilitate largitas, cum libertate honestas, cum humanitate sobrietas. Opus tuum die ac nocte meditetur; et pro eo quod amisit coniugis solatium temporale, te, qui rerum omnium requies es, sequatur; et uite spatium  spiritali consolatione compensa, ut in die uocationis sue talis uenire mereatur, qualis Anna fuisse constat, quam usque ad prophetie spiritum promouisti. Per.



XII. CONSECRATIO ALTARIS.

Creator et conseruator humani generis, dator gratie, et spiritalis largitor eterne salutis, tu permitte Spiritum tuum super uinum cum aqua mixtum, ut armata uirtute celestis defensionis ad consecrationem huius ecclesie uel altaris proficiat. Per.


Prefatio consecrationis altaris.

Ponis super cornua altaris digito tuo uinum cum aqua mixtum, et aspergis altare septem uicibus; reliquum  autem fundes ad basem, et offeres incensum super altare odorem suauissimum Domino.

[a 1Kb] Dei Patris omnipotentis misericordiam, dilectissimi fratres, deprecemur, ut hoc altarium sacrificiis spiritalibus consecrandum, uocis nostre exorandus officio, presenti benedictione sanctificet, ut in eo semper oblationes famulorum suorum studio sue deuotionis inpositas benedicere et sanctificare dignetur, et spiritali placatus incenso, precanti familie sue promptus exauditor adsistat. Per Dominum.


Benedictio altaris.

315 Deus omnipotens, in cuius honorem altarium sub inuocatione tui consecramus, clemens et propitius preces nostre humilitatis exaudi; et presta ut in hac mensa sint tibi libamina accepta, sint grata, sint pinguia, et Spiritus sancti tui semper rore  perfusa; ut omni tempore in hoc loco supplicantis tibi familie tue anxietates releues, egritudines cures, preces exaudias, uota suscipias, desiderata confirmes, postulata concedas. Per Dominum nostrum Iesum Christum Filium tuum.


Prefatio linteaminum.

Domine Deus omnipotens, sicut ab initio hominibus uitalia et necessaria creasti, et quemadmodum uestimenta pontificalia sacerdotibus, et leuitis ornamenta, que et linteamina fieri famulo tuo Moysi per quadraginta dies docuisti, siue etiam ea que Maria texuit et fecit in usum ministerii tabernaculi federis, sanctificare, benedicere, consecrareque digneris hec linteamina in usum altaris tui ad tegendum inuoluendumque corpus et sanguinem Filii tui Domini  nostri Iesu Christi. Qui tecum uiuit et regnat Deus.

Fiant omnia ista protectione tua tuta atque defensa, potens Domine, uasa. Per Dominum.


Ad consecrandam patenam.

Consecramus et sanctificamus hanc patenam ad conficiendum in ea corpus Domini nostri Iesu Christi patientis crucem pro salute nostra omnium. Qui regnat in secula.


Item alia.

Consecrare et sanctificare digneris, Domine, patenam hanc, per istam unctionem et nostram benedictionem in Christo Iesu Domino nostro. Qui uiuit et regnat.


Ad calicem consecrandum.

 Oremus, dilectissimi fratres, ut Dominus Deus noster calicem suum in ministerio consecrandum celestis gratie inspiratione sanctificet, ut ad humanam benedictionem plenitudinem diuini fauoris accommodet. Per Dominum.


Item collectio.

Dignare, Domine, calicem istum in usum ministerii tui pia famuli tui deuotione formatum, ea sanctificatione perfundere, qua Melchisedech famuli tui sacratum calicem perfudisti; et quod arte uel metallo effici non potest altaribus tuis dignum, fiat tua benedictione pretiosum.


 Ad omnia.

Dignare, Domine, Deus omnipotens Rex regum, et Dominus dominantium, Sacerdos omnium, Pontifex uniuersorum, per quem una cum Patre, sanctoque 316 Spiritu facta sunt uniuersa, Christe Iesu, benedicere, consecrare, et sanctificare digneris uasa hec cum hoc altario, linteaminibus, ceterisque uasis; et quemadmodum sanctificasti officia tabernaculi testimonii olim cum arca, oraculo, cyrubin alosis, uelis, columnis, candelabro, altaribus, argenteis basibus, tabulis deauratis, holocaustis, ereo altare cum eneis uasis, tentoriis, funibus, oleo unctionis, et ceteris aliis in figura nostri per manus sanctorum sanctificasti sacerdotum, ita nunc manens in eternum, summe Sacerdos sacerdotum secundum ordinem  Melchisedech , patenam hanc et calicem hunc, et omnia instrumenta altaris huius ecclesie seu basilice, que inter nostras palmas habentur, corde precamur, ut benedicas, purifices, consecres, et consummes, quibus inter nos et eternam unitatem in supremo meatu sine fine constare credimus. Per.


Prefatio chrismalis.

Oremus, fratres carissimi, ut Deus omnipotens hoc ministerium, corporis Filii sui Domini nostri Iesu Christi gerolum, benedictione, sanctificationis tutamine, defensionis dominatione implere dignetur, orantibus nobis. Per.

Omnipotens Deus Trinitas, manibus nostris opem tue benedictionis infunde, ut per nostram benedictionem hoc uasculum sanctificetur, et corporis Christi  nouum sepulcrum Spiritus sancti gratia perficiatur. Per Dominum nostrum Iesum Christum Filium tuum, qui tecum uiuit.



XIII. ORATIONES [b 1Kb] ET PRECES PRO REGIBUS.

Deus, qui fideles tuos ad hoc corripis, ut emendes, populum tuum, quesumus, ne despicias supplicantem, ut tue uirtutis auxilio, omni hostilitate depulsa, et securitate patrie letetur, et catholica semper exultet Ecclesia. Per.


Item alia.

Populi tui, quesumus, omnipotens Deus, propitiare peccatis, et totius hostilitatis a nobis errores auerte, ut regni Francorum nominis secura libertas in tua deuotione semper exultet, et ab hostium nos  defende formidine; ut omni perturbatione submota, liberis tibi mentibus seruiamus.


Item alia.

Omnipotens sempiterne Deus, qui regnis omnibus eterno dominaris imperio, inclina ad preces humilitatis nostre aures misericordie 317 tue, et Francorum regni adesto principibus; ut tua tranquillitate clementes, tua semper sint uirtute uictores. Per.


Alia.

Omnipotens et misericors Deus, cuius regnum est omnium seculorum, supplicationes nostras clementer exaudi, et Francorum regum tibi subditum protege  principatum, ut in tua uirtute fidentes, et tibi placeant, et super omnia regna precellant. Per.


Item alia.

Omnipotens sempiterne Deus, in cuius arbitrio regnorum omnium iura consistunt, protege regum Francorum nominis ubique rectores, ut eorum uotiua prosperitas pax tuorum possit esse populorum.


Super oblata.

Sacrificium, Domine, quod immolamus, intende, ut ab omni nos exuat bellorum nequitia, et in tue protectionis securitate constituat, ut et a nostris mundemur occultis, et ab inimicorum liberemur insidiis.

Suscipe propitius hostias quibus et te placari uoluisti, et nobis salutem potenti pietate restitue. Per.

 uere dignum et iustum est, equum et salutare. Agnoscimus enim, Domine Deus noster, agnoscimus, sicut prophetica dudum uoce testatus es, ad peccantium merita pertinere, ut seruorum tuorum labore quesita, sub conspectu nostro manibus diripiantur alienis; et que desudantibus famulis nasci tribuis, ab hostibus patiaris absumi; totoque corde prostrati, supplices exoramus, ut et preteritorum concedas ueniam delictorum; et Francorum regni nominis inimicos uirtute tue conpremas maiestatis: quia tunc defensionem tuam non diffidimus adfuturam, cum a nobis ea quibus offendimus dignanter expuleris; ut populus tuus fidei integritate letetur, et temporum tranquillitate semper exultet. Per quem Maiestatem.

Hanc igitur oblationem seruitutis nostre, quam  tibi offerimus pro salute et incolumitate uel statu regni Francorum,  quesumus, Domine, ut placatus suscipias. Per.


Post commmunionem.

Protege, Domine, famulos tuos subsidiis pacis et corporis; et spiritalibus enutriens alimentis, a cunctis hostibus redde securos. Per.


Item alia.

Fidelem populum tuum, quesumus, Domine, potentie tue 318 muniat inuicta defensio, ut pio semper tibi deuotus affectu, et ab infestis liberetur inimicis, et in tua iugiter gratia perseueret. Per Dominum nostrum Iesum Christum Filium.



XIu. ORATIONES ET PRECES IN NATALI SANCTI HELARII.


Sanctus, Domine, Helarius confessor tuus sua nos intercessione letificet, et pia faciat sollemnitate gaudere. Per.

Intercessio nos, quesumus Domine, sancta beati Helarii commendet, ut quod nostris meritis non ualemus, eius patrociniis adsequamur. Per.

Indulgentiam nobis, Domine, quesumus, sancti Helarii confessoris tui postulet tibi grata precatio, ut tuam semper misericordiam percipere ualeamus; ut intercessio illius et tuam nobis non desinat placare iustitiam, et nostram tibi deuotam iugiter efficere seruitutem. Per.

Exaudi, Domine, preces nostras, quas in sancti  confessoris tui Helarii atque pontificis sollemnitate deferimus, ut qui tibi digne meruit famulari, eius intercedentibus meritis ab omnibus nos absolue peccatis: et presta, quesumus, omnipotens Deus, ut quia nos reatus nostre actionis grauat, apud ineffabilem misericordiam tuam beati Helarii confessoris tui atque pontificis intercessio nos gloriosa protegat.


Super oblata.

Sancti confessoris tui atque pontificis, quesumus, Domine, annua sollemnitas pietati tue nos reddat acceptos, ut per hec pie oblationis officia, et illum beata retributio comitetur, et nobis gratie tue dona conciliet. Per.

Sacrificium, Domine, quod desideranter offerimus, gratum tibi beatus Helarius suffragator efficiat, ut  sacris altaribus, Domine, has hostias superpositas in salutem nobis prouenire deposcat.

Ut nobis, Domine, tua sacrificia dent salutem; quesumus beatus Confessor tuus precator accedat. Per. Pax fidi sancta.

uere dignum et iustum est, equum et salutare. Quoniam fiducialiter tibi laudis hostias immolamus, quas sancti Helarii pontificis tui confessione presenti confidimus adiubandas; ut illius patrocinio nos adiubante, debita nomini tuo seruitute placeamus. Quia dum beati illius merita gloriosa ueneramur, auxilium nobis tue propitiationis adquirimus; nec desperamus de uenie largitate, quam per eum qui tibi placet, deposcimus: quia supplicationibus nostris misericordiam tuam confidimus adfuturam, quam beati Helarii  confessoris tui poscimus interuentu 319 nobis et confessione prestari. Quia licet nobis medelam semper operetur diuini celebratio Sacramenti, propensius confidimus adfuturam, cum sanctorum tuorum et illorum meritis interuenientibus exhibetur. Per. quem.

Hanc igitur oblationem seruitutis nostre, sed et cuncte familie tue, quam tibi offerimus in honore sancti Helarii confessoris tui atque pontificis, quesumus, Domine. Per.


Post communionem.

Beati Helarii confessoris tui, Domine, suffragiis exoratus, percepta Sacramenti tui nos uirtute defende, ut celestis remedii Sacramentum ad perpetuam nobis prouenire medicinam obtineat. Per.

 Protegat nos, Domine, cum tui perceptione Sacramenti beatus Helarius confessor tuus intercedendo, ut confessionis eius semper experiamur auxilium. Per Dom. nostrum Iesum Christum Filium tuum.



Xu. ORATIONES ET PRECES UNIUS MARTYRIS.

Deus, qui nos annua beati Martyris tui sollemnitate letificas, presta quesumus ut cuius gaudemus, meritis, instruamur exemplis. Per.

Beati Martyris tui, Domine, nos, quesumus, merita prosequantur, et tuam nobis indulgentiam semper implorent, ut eius sacra natalicia et temporaliter frequentemus, et conspiciamus eterna. Per.


Item alia.

Presta, Domine, mentibus nostris cum exultatione profectum, ut cuius diem passionis annua deuotione  recolimus, etiam fidei constantiam subsequamur. Per Dom.


Super oblata.

Hostiam nostram, quesumus, Domine, sancti Martyris tui et ueneranda confessio, et exaudibilis commendet oratio. Per Dominum.

uere dignum et iustum est, equum et salutare. Quoniam a te constantiam fides, a te uirtutem sumit infirmitas; et quicquid in persecutionibus seuum est, quicquid in morte terribile, nominis tui facis confessione superari. Unde benedicimus te, Domine, in operibus tuis, teque in sanctorum tuorum profectione laudamus. Per quem Maiestatem.


Post communionem.

Quesumus, Domine, salutaribus repleti mysteriis, ut cuius sollemnitatem celebramus, orationibus adiuuemur.  Per.


Item alia.

Adesto, Domine, familie tue, ut quibus uenerandi sanctos tuos prestas benignus affectum, et 320 uite mortalis concede presidium, et sempiterne retributionis effectum. Per.



XuI. ITEM DE UNO MARTYRE.

Adsit nobis, quesumus, Domine, beati Martyris tui sancta precatio, que nos et a terrenis affectibus incessabiliter expediat, et celestia desiderare perficiat. Per.

Sancti Martyris tui, Domine, quesumus, ueneranda festiuitas salutaris auxilii prestet augmentum, ut quam preuenimus ueneranda sollemnitas et deuotionem nobis augeat, et salutem. Per.


 Super oblata.

Muneribus nostris, Domine, sancti Martyris tui festa precedimus; ut que conscientie nostre prepedimus obstaculis, illius meritis reddantur accepta. Per.

Adesto, Domine, supplicationibus nostris, et intercedente Martyre tuo ab hostium nos defende propitiatus incursu; ut munera nostra commendet, atque in eius ueneratione tue Maiestati reddantur accepta. Per Dom.

uere dignum et iustum est, equum et salutare. Qui non solum malis nostris bona retribuis, sed ut miseris uberiora dona concedas, qui digne pro nobis possent intercedere, contulisti, ut quod nostra scientia non habebat, intercessio supplicaret tibi grata  iustorum. Qui humanum genus de profundo mortis eripiens, captiuitatem nostram Iesu Christi Filii tui Domini nostri passione soluisti. Per quem ita uirtus antiqui hostis elisa est, ut eius, quem ipse superauerat, etiam beatum Martyrem suum magnum faceret esse uictorem. Cuius triumphum in die quem sanguine suo sanctificauit, colentes, in tua gloria exultamus. Per quem.


Post communionem.

Sumptis, Domine, Sacramentis, quesumus ut intercedente beato Martyre tuo, ad redemptionis eterne proficiamus augmentum. Per.

Sumentes gaudia sempiterna de participatione Sacramenti, et festiuitate beati Martyris tui, suppliciter  deprecamur, ut que sedula seruitute, docente te, gerimus, dignis sensibus tuo munere capiamus. Per Dominum nostrum.



XuII. ITEM DE UNO MARTYRE.

Omnipotens sempiterne Deus, fortitudo certantium, et Martyrum palma, sollemnitatem hodierni diei propitius intuere, et Ecclesiam tuam continua fac celebritate letari, ut intercessione beati Martyris tui omnium te credentium uota perficias. Per.

Presta, quesumus, Domine 321 Deus, ut intercedente beato Martyre tuo, et a cunctis aduersantibus muniamur in corpore, et a prauis cogitationibus mundemur in corde. Per Dominum nostrum.

Grata tibi sint munera nostra, Domine, que et tuis sunt instituta preceptis, et beati Martyris tui  festiuitas gloriosa commendat. Per Dominum.

Suscipe, Domine, sacrificium placationis et laudis, quod nos, interueniente sancto Martyre tuo, et perducat ad . . . eternam, et in perpetuam gratiarum constituat actionem. Per.


Contestatio.

uere dignum et iustum est, equum et salutare. Qui Ecclesiam tuam sempiterna pietate non deserens, per sanctos tuos iugiter et erudis et protegis, precipue solemnitatis hodierne, qua beati Martyris tui passionem consumptam recolimus, ueneramur, et ad gloriam nominis tui nitimur debitis magnificare preconiis. Per quem laud.

Hanc igitur oblationem seruitutis nostre, sed et cuncte familie tue, quam tibi offerimus in honorem  beati Martyris tui.


Post communionem.

Celesti munere satiati, quesumus, Domine Deus noster, ut hec nos dona, Martyris tui deprecatione, sanctificent. Per Dominum.

Libantes, Domine, mense tue beate mysteria, quesumus ut sancti Martyris tui interuentionibus, temporalem et presentem nobis misericordiam conferant et eternam. Per.



XuIII. IN NATALE SANCTORUM.

Deus, qui nos sanctorum tuorum confessionibus gloriosis circumdas et protegis, da nobis et imitatione proficere, et orationibus fulciri. Per.

Prosint nobis, Domine, quesumus, tuorum martyrum suffragia conlata sanctorum, ut que nostris non  possumus orationibus obtinere, placentium tibi precibus adsequamur. Per.


Super oblata.

Offerimus, Domine, preces et munera in honore sanctorum tuorum gaudentes: presta, quesumus, ut et conuenienter hec agere, et remedia sempiterna ualeamus adquirere. Per Dominum.

Suscipe, Domine, sacrificium placationis et laudis, ut benedictio tua larga descendat, que et munera nostra, sanctis tuis deprecantibus, tibi reddat accepta, et nobis sacramentum redemptionis efficiat. Per.

uere dignum et iustum est, equum et salutare. Confiteantur tibi, Domine, omnia opera tua, et sancti tui benedicant te: quoniam gloria uirtutis eorum tu  es, 322 quibus uirtutem in confessione pugnantibus et gloriam in passione uincentibus contulisti. Qui summum illum Unigeniti tui nomen coram regibus et potestatibus uoce libera protestantes, pretiosum tibi sanguinem gloriosa morte fuderunt. Clementiam tuam suppliciter obsecrantes, ut cum exultatione sanctis in celestis regni cubilibus gaudia nostra subiungas; et quos uirtutis imitatione non possumus sequi, de uite ueneratione coniungamus affectu. Per quem.


Post communionem.

Purificet nos, quesumus, Domine, et diuini perceptio Sacramenti, et gloriosa sanctorum tuorum oratio. Per.

Presta, quesumus, omnipotens Deus, ut quorum  memoriam Sacramenti participatione recolimus, fidem quoque proficiendo sectemur. Per Dominum nostrum Iesum Christum Filium tuum, qui tecum.



XIX. INCIPIUNT ORATIONES ET PRECES COMMUNES COTIDIANAE CUM CANONE.


Post prophetia.

Deus, qui diligentibus te bona inuisibilia preparasti, infunde cordibus nostris tui amoris affectum, ut te in omnibus et super omnia diligentes, promissiones tuas, que omne desiderium superant, consequamur. Per Dominum nostrum.


Collectio.

Deus, qui in sanctis habitas, et pia corda non deseris, libera nos a terrenis desideriis et cupiditate carnali, ut, nullo in nobis regnante peccato, tibi soli Domino liberis mentibus seruiamus. Per Dominum.


 Ante nomina.

Protector in te sperantium, Deus, sine quo nichil est ualidum, nichil sanctum, multiplica super nos misericordiam tuam, ut te rectore, te duce, sic transeamus per bona temporalia, ut non amittamus eterna. Per.

Deus uirtutum, cuius est totum, quod est optimum, insere pectoribus nostris amorem tui nominis, et presta in nobis religionis augmentum, ut que sunt bona nutrias, ac uigilanti studio que sunt nutrita custodias.


Super oblata.

Propitiare, Domine, supplicationibus nostris, et has oblationes famulorum famularumque tuarum benignus adsume, ut quod singuli obtulerunt ad honorem  nominis tui, cunctis proficiat ad salutem. Per Dominum.

Adesto, Domine, supplicationibus nostris, et his populi tui oblationibus precibusque susceptis, 323 presentiam tue maiestatis intersere, ut quod singuli obtulerunt ad honorem nominis tui, cunctis proficiat ad salutem.

uere dignum et iustum est, equum et salutare. Omnipotentiam tuam iugiter implorantes, ut quibus annua celebritatis huius uota multiplicas, plenam diuini cultus gratiam largiaris; et per augmenta corporea profectum clementer tribuas animarum, quo ad incommutabile bonum per mutabilia dona ueniamus, temporalique letitie et gaudia sempiterna succedant:  precantes, ut iehsu Christus Filius tuus Dominus noster sua nos gratia consequatur: et quia sine ipso nichil recte ualemus efficere, ipsius semper munere capiamus, ut tibi placere possimus. Per quem Ma.


Post communionem.

Celestis doni benedictione percepta, supplices te, Deus omnipotens, deprecamur, ut hoc idem et sacramenti causa sit, et salutis. Per Dominum.


Ad plebem.

ueniat, Domine, quesumus, populo suppliccanti tue benedictionis infusio, que diabolicas ab eodem repellat insidias, que fragilitatem mundet et protegat, que inopem sustentet et foueat . . . . .



XX. ITEM ALIA MISSA.

 Perpetua, quesumus, Domine, pace custodi, quibus in te spem donasti, et tue pietatis in nobis propitius dona concede; et ut tuis, Domine, possimus inherere seruitiis, tu nos, quesumus, ab omni prauitate defende. Per.

Exaudi nos, miserator et misericors Deus, et continentie salutaris propitius nobis dona concede. Per.

Deus, cui nulla potest conscientia inculpabilis inueniri, concede nobis tue pietatis auxilium, ut ope tue miserationis adiuti, a peccatorum nostrorum nexibus liberemur. Per.

Presta nobis, misericors Deus, ut placationem tuam promptis mentibus exoremus; et peccatorum ueniam consequentes, a noxiis liberemur incursibus. Per.


 Super oblata.

Suscipe, Domine, quesumus, debitorum munera famulorum: et tuis donis purifica seruientes pietate mysteriis, quibus etiam iustificas innocentes. Per.


Alia.

Munera, Domine, tibi dicata, quesumus, sanctifica; et per eadem nos placatus intende, et a cunctis nos reatibus et periculis propitiatus absolue, quos tanti mysterii tribuis esse consortes. Per.


Contestatio.

324 uere dignum et iustum est, equum et salutare. Ut quia tui est operis, si quod tibi placitum est aut cogitamus aut agimus, tu nobis semper et intelligendi que recta sunt, et exsequendi tribuas facultatem. Ut non in nobis nostra malitia, sed indulgentie tue preueniat semper affectus, qui nos a  noxiis uoluptatibus indesinenter expediat, et a mundanis cladibus dignanter eripiat. Per quem Maie.


Post communionem.

Mysteria sancta nos, Domine, et sacrificis expleant alimentis, et corporalibus tueantur auxiliis. Per Dominum nostrum.


Item alia.

Da ueniam, Domine, peccatis nostris, et medicinalibus sacrificiis expiatos ab omni prauitate defende. Per.



XXI. ITEM ALIA MISSA.


Post prophetiam.

Deus, qui nobis omnipotentiam tuam parcendo maxime et miserendo manifestas, multiplica super  nos gratiam tuam, ut ad tua promissa currentes, celestium bonorum facias esse consortes. Per.


Post precem.

Omnipotens sempiterne Deus, qui abundantia pietatis tue et merita supplicum excedis et uota, effunde super nos misericordiam tuam, ut dimittas que conscientia metuit, et adiicias quod oratio non presumit. Per Dominum.


Ante nomina.

Omnipotens sempiterne Deus, adesto propitius inuocationibus nostris: et quia sine te nichil potest mortalis infirmitas, presta auxilium gratie tue, ut in exsequendis mandatis tuis, et uoluntate tibi, et actione pariter placeamus. Per Dominum.

Creaturarum omnium auctor Deus et Domine, qui uniuersa per ceternum tibi Filium, cooperante  sancto Spiritu, condidisti, da populis tuis scire quod precipis, custodire quod prestas; ut et tua inspiratione credaris, et nostra semper uoce lauderis. Per Dominum.


Super oblata.

Deus, qui legalium differentias hostiarum unius sacrificii perfectionem sanxisti, accipe sacrificium a deuotis tibi famulis, et pari benedictione, sicut munera Abel, sanctifica, ut quod singuli obtulerunt ad Maiestatis tue honorem, cunctis proficiat ad salutem. Per Dom.

Suscipe munera, quesumus, Domine, que tibi de tua largitate deferimus, ut hec sacrosancta mysteria, gratie tue operante uirtute, presentis uite nos conuersatione sanctificent, et ad gaudia sempiterna  perducant. Per Dom. nostrum Iesum Christum.

uere dignum et iustum est, equum et salutare. Ut Filius tuus iehsu Christus, qui se usque in finem seculi suis fidelibus 325 promisit adfuturum, et presentie corporalis mysteriis non deserat quos redimit, et maiestatis sue beneficiis non relinquat. Ut qui te auctore subsistimus, te dispensante, dirigamur: non nostris sensibus relinquamur, sed ad tue reducti semper tramitem ueritatis, hec studeamus exercere que precipis, ut possimus dona percipere que promittis, per Dominum nostrum. Per quem laudant.


Post communionem.

Sumpti sacrificii perpetua nos tuitio non relinquat, et noxia semper a nobis cuncta depellat.  Sancta tua nos, Domine, quesumus, et uiuificando renouent, et renouando uiuificent. Per Dominum.


Ad plebem.

Benedictio, Domine, quesumus, in tuos fideles copiosa descendat; et quam subiectis cordibus expetunt, largiter consequantur: quoniam sicut superbis resistis, sic humilibus tuis gratiam benignus impendis. Per.



XXII. ITEM ALIA MISSA.


Post prophetiam.

Concede, quesumus, omnipotens Deus, ut uiam tuam deuota mente currentes, subripientium delictorum laqueos euadamus. Per.


Post precem.

Ecclesiam tuam, Domine, quesumus, perpetuo  guberna moderamine, ut adsit ei et in securitate cautela, et inter aspera fortitudo. Per Dominum nostrum.


Ante nomina.

Presta, quesumus, omnipotens et misericors Deus, ut inter huius uite caligines nec ignorantia fallente mergamur, nec precipiti studeamus uoluntate peccare; sed quibus fiduciam sperande pietatis indulges, optate misericordie presta benignus effectum.

Pateant aures misericordie tue, Domine, precibus supplicantium; et ut petentibus desiderata concedas, fac tibi eos, quesumus, placita postulare. Per Dominum.


Super oblata.

Deus, cui, omnium sacrificiorum uarietate finita,  hostiam nunc offerimus singularem, adesto uotis tua inspiratione conceptis, ut in te sperantium et desideria iubeas perfici, et peccata deleri. Per Dominum,

Remotis obumbrationibus carnalium uictimarum, spiritalem tibi, summe Pater, hostiam supplici seruitute deferimus, que miro ineffabilique mysterio et immolatur semper, et eadem semper offertur, pariterque et deuotorum munus 326 et remunerantis est premium. Per Dominum.

Quesumus, Domine Deus noster, ut nostris desideriis expeditos, deuotionem tibi nos liberam atque oblationem offerre concedas. Per Dominum nostrum Iesum Christum.

uere dignum et iustum est, equum et salutare. uerbum tuum tibi per omnia ceternum. Qui semetipsum  exinaniuit, formam serui accipiens, factus obediens usque ad mortem, mortem autem crucis, in qua pius sanguis in remissionem fusus est peccatorum. uenit enim animam suam dare redemptionem pro multis, redditurus utique perenne fidei premium, pro quibus sustinuit crucis opprobrium. Bona quippe et mala erunt eterna, que dabit iudicaturus, qui bona et mala temporalia contemni docuit iudicatus. Non enim aliter natura delinquit humana, nisi aut amando que ipse contempsit, aut timendo que ipse sustinuit. Unde nos tua prouidentia regi, tua nos redemptos gratia gubernari, nullum est certius documentum; quam eius euidentia nascentis, patientia morientis, potentia resurgentis. Per Dominum.



XXIII. INCIPIT CANON ACTIONIS.

 Sursum corda. Resp. Habemus ad Dominum. Gratias agamus Domino Deo nostro. Dignum et iustum est.

uere dignum et iustum est, equum et salutare est, nos tibi semper et ubique gratias agere, Domine sancte, Pater omnipotens, eterne Deus, per Christum Dominum nostrum. Per quem Maiestatem tuam laudant angeli, adorant dominationes, tremunt potestates; celi celorumque uirtutes ac beata Syrafin socia exultatione concelebrant. Cum quibus et nostras uoces ut admitti iubeas deprecamur, supplici confessione dicentes: Sanctus, Sanctus, Sanctus, Dominus Deus Sabaoth.

Te igitur, clementissime Pater, per Iesum Christum Filium tuum Dominum nostrum supplices rogamus  et petimus, uti accepta habeas et benedicas nec dona, hec munera, hec sancta sacrificia inlibata: in primis que tibi offerimus pro tua sancta Ecclesia catholica; quam parificare, custodire, adunare et regere digneris toto orbe terrarum, una cum omnibus orthodoxis atque apostolice fidei cultoribus. Memento, Domine, 327 famulorum famularumque tuarum, et omnium circumadstantium; quorum tibi fides cognita est, et nota deuotio: [a 1Kb] qui tibi offerunt hoc sacrificium laudis pro se, suisque omnibus, pro redemptione animarum suarum, pro spe salutis et incolumitatis sue; tibi reddunt uota sua eterno Deo, uiuo et uero. Communicantes sed et memoriam uenerantes in primis gloriose semper uirginis Marie genitricis Dei et Domini nostri Iesu  Christi, sed et beatorum apostolorum ac martyrum tuorum Petri, Pauli, Andree, Iacobi, Iohannis, Thome, Iacobi, Philippi, Bartholomei, Matthei, Simonis, et Tathei, Lini, Ancleti, Clementis, Systi, Cornili, Cypriani, Laurenti, Crisogoni, Iohannis et Pauli, Cosme et Damiani, Helarii, Martini, et omnium sanctorum tuorum, quorum meritis precibusque concedas ut in omnibus protectionis tue muniamur auxilio. Per Christum Dominum nostrum.

Hanc igitur oblationem seruitutis nostre, sed et cuncte familie tue , quesumus, Domine ut placatus suscipias, diesque nostros  in tua pace disponas, atque ab eterna damnatione nos eripias, et in electorum tuorum iubeas grege numerari. Per Christum Dominum nostrum.

Quam oblationem tu Deus in omnibus, quesumus, benedictam, ascriptam, ratam, rationabilem, acceptabilemque facere dignare, que nobis corpus et sanguis fiat dilectissimi Filii tui, Domini autem Dei nostri Iesu Christi. Qui pridie quam pateretur, accepit panem in sanctas ac uenerabiles manus suas; eleuatis oculis suis ad celum ad te Deum Patrem suum  omnipotentem, tibi gratias egit; benedixit, fregit, dedit discipulis suis, dicens: Accipite et manducate: Hoc est enim corpus meum. Simili modo postquam cenatum est, accepit et hunc preclarum calicem in sanctas et uenerabiles manus suas; item tibi gratias agens, benedixit, dedit discipulis suis, dicens: Accipite et bibite ex hoc omnes. Hic est enim calix sanguinis mei, noui et eterni Testamenti, mysterium fidei, qui pro uobis et pro multis effundetur in remissionem peccatorum. Hec quotienscumque feceritis, in mei memoriam facietis. Inde et memores 328 sumus, Domine, nos tui serui, sed et plebs tua sancta, Christi Filii tui Domini nostri tam beate passionis, necnon et ab inferis resurrectionis, sed et in celos gloriose ascensionis: offerimus preclare Maiestati  de tuis donis ac datis hostiam puram, hostiam sanctam, hostiam immaculatam, panem sanctum uite eterne, et calicem salutis perpetue. Supra que propitio ac sereno uultu aspicere dignare, et accepta habere, sicuti accepta habere dignatus es munera pueri tui iusti Abel, et sacrificium patriarche nostri Abrahe, et quod tibi obtulit summus sacerdos tuus Melchisedech, sanctum sacrificium, immaculatam hostiam. Supplices te rogamus, et petimus, omnipotens Deus, iube perferri per manus sancti angeli tui in sublimi altari tuo, in conspectu diuine Maiestatis tue; ut quotquot ex hoc altari sanctificationis sacrosanctum Filii tui corpus et sanguinem sumpserimus, omni benedictione celesti et gratia repleamur. Per Christum Dominum nostrum.

 Memento etiam, Domine, et eorum  qui nos precesserunt cum signo fidei, et dormiunt in somno pacis. Ipsis, Domine, et omnibus in Christo quiescentibus locum refrigerii, lucis et pacis ut indulgeas deprecamur, per Christum Dominum nostrum. Nobis quoque peccatoribus famulis tuis, de multitudine miserationum tuarum sperantibus, partem aliquam et societatem donare digneris.


Cetera desunt.



uETUS MISSALE GALLICANUM.



I. MISSA SANCTI GERMANI EPISCOPI.


329. uenerabilem diem atque sublimem, fratres carissimi, prompta deuotione celebremus, misericordiam Domini nostri suppliciter exorantes, ut beatissimi Germani antistitis et confessoris sui, cuius exempla miramur, etsi equari factis eius non possumus, saltem uestigia sequi, et fidem nobis contingat imitari. Per Dom.


 Collectio.

Gratias tibi agimus, omnipotens Deus, pro uirtutibus beatissimi Germani antistitis tui: quas ei, Pater omnipotens, non immerito tribuisti, quia te apostolica confessione rebus omnibus plus amauit. Discussit a se diuitias, ut paupertate spiritus celorum regna conscenderet. Mansuetudinem tenuit, ut terram sui corporis spiritaliter possideret. Lugere delectatus est  in seculo, ut celestem consolationem ex muneris tui largitate perciperet. Iustitiam esuriuit adque sitiuit, ut tuis saturaretur eloquiis. Eleemosynam iugiter fecit, ut indesinenter non tantum sibi, sed et ceteris pietatis tue misericordiam obtineret. Puritatem cordis habuit, ut te uideret. Fidem seruauit, ut filiis tuis fraterna se participatione coniungeret. Per cuius interuentum precamur, qui illum hono. . . . . plis. Per Dominum.


Collectio post nomina.

Auditis nominibus offerentum, indeficientem diuinam clementiam deprecemur, ut has oblationes plebis, quas in honore beatissimi Germani antistitis et confessoris offerimus, . . . signatum diem hodierne solemnitatis celebremus cum inconcussa fidei libertate, quam ille constanti mente defendit: precantes  ut robur patientie eius. . . . . . . . . . . . . . . . . . . . . . . . . . . . . . . . . . . . . . . . . .

Oremus etiam et pro spiritibus carorum nostrorum , ut omnium memoriam faciat, omnium peccata dimittat. Per Dominum nostrum.


[Collectio ad pacem.]

330 Deus, pro cuius sacro nomene beatus Germanus antistes tuus desiderauit pati persecutionem propter iustitiam, ut etsi martyrium non perferret, fide tamen pertenderet; nec timeret odiis hominum et maledictionibus subiacere, dummodo mercedem copiosam consequeretur in celo et ad illas beatitudines euangelicas perueniret; te per huius interuentum precamur, ut pacem quam, te iubente, dilexit in  seculo, perpetualiter Ecclesie possidendam tribuas in futuro. Per Dominum nostrum.


Contestatio.

Dignum et iustum est. uere equum et iustum est, nos tibi gratias agere, et pietati tue in honore summi sacerdotis tui Germani episcopi et confessoris gratias agere, laudes canere, uota persoluere, eiusque enarrare uirtutes, quas ei, Domine Pater omnipotens, non immerito tribuisti, quia te apostolica confessione rebus omnibus plus amauit. Discussit a se diuitias, ut paupertate spiritus celorum regna consequeretur. Mansuetudinem tenuit, ut terrena sui corporis spiritaliter possideret. Lugere delectatus est in seculo, ut celestem consolationem ex muneris tui largitudine perciperet. Iustitiam esuriuit atque sitiuit, ut tuis  saturaretur eloquiis. Eleemosynam iugiter fecit, ut indesinenter non tantum sibi, sed et ceteris pietatis tue misericordiam obtineret. Puritatem cordis habuit, ut te uideret. Pacem seruauit, ut filiis tuis fraterna se participatione coniungeret. Desiderauit pati persecutionum propter iustitiam, ut si martyrium non perferebat, fide tamen pertenderet ad coronam: nec timuit omnium modis maledictionem subiacere, dummodo mercedem copiosam consequeretur in celo. Dilexit te, Domine, ex toto corde et ex tota mente, et ex tota anima sua, et proximum suum tamquam seipsum; ut secundum quod in his duobus  mandatis uniuersa lex et prophete pendebant, ad eas quas diximus euangelicas beatitudines perueniret. Et quia tu, Domine Iesu Christe, apostolis tuis dixeras ut, euntes per uniuersum mundum, uniuerse creature Euangelicum predicarent, et uirtutes efficerent, hec tuus deuotissimus Germanus episcopus Tartarum, eorum uestigiis subsecutus, per totas Gallias, Roma, inectalia [a 1Kb] , in Brettania annis triginta corpore adflictus, Ianuis iugiter in tuo nomine predicauit; hereses abstulit; adduxit populum ad plenam et integram 331 fidem; eiecit demones; mortuos suscitauit; egris reddidit pristinam sanitatem; impleuitque omnia signa, uirtutes utique adeptus. Sic cepit, ut cresceret; sic pugnauit, ut uinceret; sic consummauit, ut mortis tenebras preteriret,  martyriis se coniungeret, stolam cum centesimo fructu perciperet, et uita hac peracta regnum inhabitaret eternum. Quod credentes, Deus Pater omnipotens, supplices exoramus, ut in eius apud te patrociniis et intercessionibus pietati tue commendati, nos in omnibus tuam misericordiam consequamur, angelica te exultatione laudantes et dicentes: Sanctus, Sanctus, Sanctus.


Collectio post Sanctus.

Benedictus plane qui uenit in nomine Domini; benedictus Deus Rex Isrel, pax in terra, gloria in excelsis per Dominum nostrum Iesum Christum Filium tuum. Qui pridie quam pateretur.


Post secreta.

Descendat, precamur omnipotens Deus, super hec, que tibi offerimus, uerbum tuum sanctum; descendat  inestimabilis glorie tue Spiritus; descendat antique indulgentie tue donum; ut fiat oblatio nostra hostia spiritalis in odorem suauitatis accepta; etiam nos famulos tuos per sanguinem Christi tua manus dextera inuicta custodiat. Per Dominum.


Collectio ante orationem Dominicam.

Agnosce, Domine, uerba que precepisti, ignosce presumptioni quam imperasti: ignoranti est non nosse meritum; contumacia est non seruare mandatum, quo dicere iubemur: Pater noster.


Collectio post orationem.

Libera nos a malis omnibus, auctor bonorum Deus, ab omni temtatione, ab omni scandalo, ab omni opere tenebrarum, et constitue nos in omni bono, et da pacem in diebus nostris, Auctor pacis et caritatis.  Per Dominum nostrum Iesum Christum.


Collectio post Eucaristia.

Sumsimus ex sacris altaribus Christi Domini ac Dei nostri corpus et sanguinem . . . credentes unitatem beate Trinitatis oremus, ut semper nobis fide plenis, esurire detur ac sitire iustitiam; sicque opus eius, confortati salutaris esce gratia, faciamus, ut non in iudicium, sed in remedium Sacramentum quod accepimus habeamus. Per Dominium Nostrum Iesum Christum.


Collectio.

Aspice, Domine, qui et tuo uesci corpore, et tuum  corpus effici uis fideles: fac nobis in remissionem peccatorum esse quod sumpsimus; atque ita se anime nostre diuina alimonia 332 per benedictionem tuam facta permisceat, ut caro spiritui subdita, et in consensum pacificum subiugata obtemperet, non repugnet per Spiritum sanctum, qui in unitate Patris et Filii ceternus uiuit et regnat in secula seculorum. Amen.



II. PRAEFATIO AD uIRGINEM BENEDICENDUM.

Fauentes, dilectissimi fratres, his uirtutibus, quas prestare paucorum est, Deum semper pudicitie castitastisque custodem acceptis eidem precibus oremus, ut hanc famulam suam, omnibus seculi inlecebris liberam carnalibus, ac spiritu integram, Regis eterni thalamo reseruandam, addita celestis propositi  uirtute corroboret; et ad sexagesimum fructum, que propria deuotione presumit, addat sua libertate centesimum. Per Dominum.


Collectio eiusdem.

Omnium quidem laudum atque uirtutum, sed precipue castitatis adsertor, custos, auxiliator, effector, dicate tibi in sanctis corporibus pariter ac mentibus puritatis; qui uirginitatem ideo plus intues et diligis, quia tibi origo uirginitas; quique in hunc mundum natus ex uirgine, id in aliis probas, quod in matre elegisti; adque ideo aptissime tibi sponso uir [a 1Kb] , sponsam uirginem dedicamus. Tu, Domine, tribue hanc puelle iam tue semper optabilem magno proposito perseuerantiam, et contra multiformis inimici instantiam semper agitantis insidias indeflexam,  inexpugnabilemque constantiam; ut tibi debeat felicem consummationem, que iam ante habuit bonam uoluntatem. Per Dominum.



III. PRAEFATIO uIDUALIS.

Deux rerum omnium, Deus noster, qui inter cetera documenta uirtutum salutem nostram castitatis uigore reparasti, ut sancti Spiritus domicilium fieret pro uiduitatis conseruatione, atque ut isto figuretur exemplo, maiestatis uerbum parituram fecundatam, presta ut hec famula tua, que conscientiam sue puritatis spondet, te custode adque rectore, conseruata et inuiolata permaneat; qui nostrorum nichil magnum est uoluisse, quod te non fuerit custodiente perfectum. Per Dominum.


Benedictio uidualis.

 Deus, qui Annam filiam Fanuelis [b 1Kb] . . . . . . .


Desunt hic folia. . . . . . . . . . . . . . . . . . . . . . . . . . . .

333 Deus, qui creature tue misereri potuis eligis quam irasci, cordis nostri infirma considera, et tue nos gratia pietatis inlustra. Per Dominum.



Iu. INCIPIT MISSA DE ADuENTU DOMINI NOSTRI IESU CHRISTI.

Excita potentiam tuam, Domine, et ueni; et quod Ecclesie tue usque in finem seculi promisisti, clementer operare. Per.


 Collectio sequitur.

Excita, quesumus, Domine, corda nostra ad preparandas Unigeniti tui uias, ut per eius aduentum purificatis tibi seruire mentibus mereamur. Per.


Post nomina.

Placare, Domine, quesumus, humilitatis nostre precibus et hostiis; et ubi nulla suppetunt suffragia meritorum, tue nobis indulgentie succurre presidiis; et eorum nomina qui nos precesserunt [c 1Kb] cum signo fidei, et dormiunt in somno pacis, ipsis et omnibus in Christo quiescentibus locum refrigerii, lucis et pacis, ut indulgeas deprecamur. Per.


Collectio ad pacem.

Grata tibi sint, Domine, munera, quibus mysteria celebrantur nostre libertatis et uite; et qui unitate  letaris, tribue nobis fidem integram, pacem perpetuam, caritatem puram. Per.


Contestatio.

uere dignum et iustum est . . . Deus, cui proprium est ac singulare, quod bonus es, et nulla umquam a te es commutatione diuersus. Propitiare supplicationibus nostris; et Ecclesie tue misericordiam tuam, quam confitentur, ostende, manifestans plebi tue Unigeniti tui mirabile Sacramentum; ut uniuersitate nationum perficiatur, quod per uerbi tui Euangelium promisisti; et habeat plenitudo adoptionis, quod pretulit testificatio ueritatis. Per.

Post hec, Hanc igitur obl.


Benedictio populi.

Da, quesumus, omnipotens Deus, cuncte familie  tue hanc uoluntatem in Christo Filio tuo, Domino nostro uenienti in operibus iustis aptos occurrere, ut eius dextere osciati, regnum mereantur possidere celeste. Quod ipse prest.


Collectio post communionem.

Anime nostre, quesumus omnipotens Deus, hoc potiantur desiderio, ut a tuo Spiritu inflammentur; ut sicut lampades 334 diuino munere satiati, ante conspectum uenientis Christi Filii tui uelut clara lumina fulgeamus. Per.


Collectio sequitur.

Repleti cibo spiritalis alimonie, supplices te deprecamur, omnipotens Deus, ut huius participatione mysterii doceas nos terrena despicere, et amare celestia; atque omni nexu mortifere cupiditatis exutos,  regno perpetue libertatis consortes efficias. Per Dominum nostrum.



u. ITEM MISSA DE ADuENTU DOMINI NOSTRI IESU CHRISTI.

Excita, quesumus, Domine corda nostra ad preparandas Unigeniti tui uias, ut per eius aduentum purificatis tibi seruire mentibus mereamur.


Collectio.

Conscientias nostras, quesumus, omnipotens Deus, cotidie uisitando purifica, ut ueniente Domino Filio tuo, paratam sibi in nobis inueniat mansionem Per.


Collectio post nomina.

Fac nos, quesumus, Domine Deus noster, peruigiles  adque sollicitos aduentum expectare Christi Filii tui Domini nostri: ut dum uenerit pulsans, non dormientes peccatis, sed uigilantes, et in suis inueniat laudibus exultantes; carisque nostris, quorum nomina recitata sunt, placita requies, secura expectatio, resurrectio desiderata contingat.


Ad pacem.

Sacrificium tibi, Domine, celebrandum placatus intende: quod et nos a uitiis nostre conditionis emundet, et tuo nomini reddat acceptos, et communicatio presentis osculi perpetue proficiat caritati. Per Dominum.


Immolatio nunc.

uere dignum et iustum est nos tibi hic et ubique semper gratias agere, Domine sancte, Pater omnipotens, eterne Deus: cui proprium est ueniam delictis  impendere, quam penaliter inminire. Qui fabricam tui operis per eumdem rursus Lapidem es dignatus erigere; ne imago, que ad similitudinem tui facta fuerat uiuens, dissimilis haberetur ex morte, munus uenialis indulgentie prestitisti, ut unde mortem peccato contraxerat, inde uitam pietas repararet inmensa. Hec postquam prophetica sepius uox predixit, et Gabrihel angelus Marie iam presentia nunciauit: mox Puelle credentis in utero, fidelis uerbi mansit aspirata conceptio; et illa proles nascendi sub lege latuit, que cuncta suo nasci nutu concessit. Tumebatur uirginis sinus, et fecunditate suorum uiscerum 335 corpus mirabatur intactum. Grande mundo spondebatur auxilium, femine partus sine uiro mysterium, quando nullius macule nebula fuscata tenso  nutriebat uentre precordia, mox futura sui genitrix Genitoris. Per quem omnes angeli.


Collectio post Sanctus.

uere sanctus, uere benedictus, Domine Deus Pater omnipotens, salus credentium, et omnium Redemptor in Christo. Per quem te deprecamur et quesumus, ut hanc oblationem gratam adque acceptabilem suscipere, benedicere ac sanctificare digneris: quam tibi offerimus pro pace Ecclesie tue, pro sacerdotum tuorum et ministrorum omnium puritate, pro statu loci huius adque omnium habitantium in eo, pro uotis adstantium, et omnium commemoratione sanctorum, ac pro requie defunctorum, per ipsum Dominum nostrum. Qui pridie quam pro nostra  et omnium salute pati dignaretur.


Collectio post secreta.

Descendat, precamur, omnipotens Deus, super hec, que tibi offerimus, uerbum tuum sanctum; descendat inestimabilis glorie tue Spiritus; descendat antique indulgentie tue donum, ut fiat oblatio hec Hostia spiritalis in odorem suauitatis accepta; etiam nos famulos tuos per sanguinem Christi tua manus inuicta custodiat. Per Dominum.


Collectio ante orationem Dominicam.

Conscientiarum nostrarum errore suspecti, uel peccatorum recordatione confusi, omnipotens Deus, indignos nos ad inuocationem tui nominis iudicamus,  ut orationem, quam precepisti, dicere audeamus; sed quia permittis, et dicimus: Pater noster.


Collectio post orationem Dominicam.

Libera [a 1Kb] nos ab omni malo omnipotens eterne Deus; et quia tibi soli est prestandi potestas, tribue ut hoc sollemne sacrificium sanctificet corda nostra, dum creditur; deleat peccata, dum sumitur. Per Dom.


Collectio post communionem.

Gratia tua, Domine, quesumus, populum supplicem benignus inlustra; et donorum tuorum largitate prosequere, ut a malis omnibus, te protegente, defensos, ad ineffabile mysterium spiritaliter celebrandum et mente preparetur et corpore. Per.


Collectio.

Sumptis muneribus, Domine, quesumus ut cum  frequentatione mysterii crescat nostre salutis affectus. Per.


Benedictio populi.

Gregem tuum, Pastor bone, placatus intende, et oues, quas 336 pretioso sanguine Filii tui redemisti, diabolica non sinas incursione lacerari. Per.


Item benedictio.

Preces populi tui, quesumus Domine, clementer exaudi; ut qui de aduentu Unigeniti tui secundum carnem letantur, in secundo, cum uenerit in maiestate sua, premium eterne uite percipiant. Quod ipse prestare dignetur, qui ui.



uI. PRAEFATIO AD uESPERUM NATALIS DOMINI.

Deus, qui omnium mirabilium et uirtutum pius es  effector; qui omnia auxilia contra audaciam inimici ipse credentibus prestas; qui Sarram sterilem, Annam de successione tristantem, adque Helisabeth senectute prouectam sanctorum hereditate dedisti, singulis premium partus in successione restituens, ut Isaac admoueretur holocaustum, Samuhel clamaretur in templo, Iohannes prophetaret ex utero. Deus, qui excellentem gloriam nouitatis ostendens, supra hanc magnitudinem quam donasti omnibus terrenis, et quod erat pretiosius prestasti, ut per Spiritum sanctum serui sponsa conciperet, et paritura Dominum suum uirgo Maria portaret; et per eam Lumen seculi natum, angelo nunciante pastoribus, sollicitudo cognoscit; offerendum eum in Ierusalem mater adducit; Symeon quoque in manu sua eum suscepit  adque benedixit; et prolata in ieiuniis Anna conlaudat; per celestis exercitus preconium clamoris extollit, dicens: Gloria in excelsis Deo, et in terra pax hominibus bone uoluntatis. Et magis stella noui fulgoris innotuit mirum in natiuitate mysterium, creature Dominus adoratur; in munere aurum offertur; uno denique momento regnum, sacrificium, sepultura, adque omnia tempore suo ratione complentur; diuerso apice litterarum in titulum dignitatis Pilatus obsequitur; et ipse pro nobis Hostia uiua, ut nos saluaret offertur; per Ioseph sepultura sancti corporis impetratur. Implentur ergo omnia; ac nos de plenitudine eius impleti sumus, et accipimus gratiam  pro gratia. Implentur ergo omnia laudibus, celum et terra signis et prodigiis; et ipse inferni terroribus descendit. Per ipsum inimicus occiditur, resurrectio in carne monstratur, liber uite perennis aperitur. ueniamus ergo ad eum omnes, qui onerati sumus peccatis, quia iugum eius sanctum, suaue, adque onus eius leue est. Nemo formidet uel dubitet. Non taurorum aut hircorum sanguis expetitur, sed in simplicitate 337 cordis sacrificium laudis postulatur. Hec ergo Deus in nobis, ad nationes nationum celebratissimam noctem, id est Natiuitatem Filii sui, propitiatus nobis indulgeat; sanctificet Ecclesiam; edificet sacerdotes [a 1Kb] ; exaltet seniores; inlustret leuitas; benedicat populum suum; extinguat omnia peccata nostra; uitam eternam consequamur. Per.


 Collectio nunc sequitur.

Sublimem ineffabilis clementie Rectorem annuis supplicationibus in hac uespertina prece, fratres dilectissimi, unitis animis deprecemur, ut nobis transacti temporis hactenus debita donet, superuenture noctis sollemnitatem Natalis Filii sui prosperam prestet, assiduam futuri anni [b 1Kb] custodiam reddat, ad eterne uite gaudia spiritali defensione nos perducat orantes. Per Dominum.


Collectio sequitur.

Rege nos, Domine, brachio tuo excelso, et conserua nos per alternas dierum et temporum successiones; ut adiuti sanctorum precibus, qui diem hunc per munus misericordie tue duximus, noctem quoque istam placitam tibi animarum et corporum puritate ducamus. Per Dominum.



uII. INCIPIUNT ORATIONES AD INITIUM NOCTIS NATALIS DOMINI. ISTA AD DUODECIMA.


Dei Patris omnipotentis uiuum uerbum te, Domine Iesu Christe, deprecamur eternum, uti nos in fide tui nominis robores per spei perseuerantiam, et caritatis excellentiam; renouans nostra in melius desideria, ut semper in bono perseuerantes, te pio sensu intelligere, et mundo corde uidere possimus: qui ex utero ante luciferum paterno natus ineffabiliter, Deus de Deo, unus de uno, lumen de lumine, de sempiterno Patre ceternus Filius. Cum quo semper et Spiritu sancto in splendoribus sanctorum sine principio et sine fine regnas et permanes in secula.


Collectio sequitur.

Mirabili iterum sacramento nobiscum Deus ab angelis  Emmanuel nominatus, Filius hominis, hoc est Marie uirginis, iehsu nasceris in salutem populi tui; in cuius numero nos esse pie Domine concedas Christe, cuius Natalis salutare mysterium celebrantes, in noctis huius magne initio primitias precum acsi offerentes, rogamus tui nominis uim nascendo nobis quoque a 338 te donari, Saluator mundi. Qui uiuis.



uIII. ITEM ORATIO IN MEDIA NOCTE NATALIS DOMINI.


Te oramus, Domine sancte Pater omnipotens, eterne Deus, in hac nocte Natalis Filii tui; noctisque medie tempore tibi adsistentes, quesumus, ut sicut separasti lucem a tenebris. . . . . . . . . . . . . . . . Et hic desunt folia.



IX. AD FACIENDUM [c 1Kb] SCRUTINIUM.

. . . . . . . . . . . . . . . . . . . . . . . . . . . da illi misericordiam tuam et pietatem, per lauacri regenerationem, perduc eum ad gratiam spiritalem, ut nobiscum pariter tibi Domino Deo Patri omnipotenti laudes et gratias referat: induc eum in uia ueritatis, doce eum iustificationes tuas. Per Dominum.



X. INCIPIT EXORCISMUS.

 Adgredior [d 1Kb] te, immundissime damnate spiritus, qui es inueterator malitie, materies criminum, origo peccati, qui fraudibus, sacrilegiis, stupris, cedibus gaudes. Te, inuocato Domini nostri Iesu Christi nomine, in o . . . . . mus et adiuramus per eiusdem maiestatem adque uirtutem, passionem ac resurrectionem, aduentum adque iudicium; ut in quacumque parte membrorum latitas, propria te confessione manifestes: exagitatusque spiritalibus flagris inuisibilibusque tormentis, uas quod occupasse estimas, fugias, expiatumque post habitationem tuam Domino derelinquas. Sufficiat quod prioribus seculis per hominum corda pene toto orbe dominatus es. Iam in dies singulos destruitur tuum regnum, tuaque cotidie usque in finem tela deficiant. Iam pridem prefigurata  sunt ista que, pateris. Iam tu uastatus Aegyptiorum plagis, tu in Pharaone demersus, in Hierico destructus, in septem Chananeis gentibus stratus, per Sansonem in Allophylis subiugatus, truncatus in Golia per Dauid, per Mardoceum in Aman suspensus, per Daninel in Bel deiectus, in Dracone punitus, per Iudith in Holopherne transfossus, per Dominum humanis imperiis subiugatus, per Paulum cecatus in Mago, ustus in uipera, per Petrum in Simone disruptus, per omnes sanctos fugaris, torqueris, elideris, eternis ignibus et infernis tenebris deputatus. Unde hominem Dominus 339 noster iehsu Christus in Adam secundo dum de te triumphat, eximit. Abscede, abscede quocumque es, et corpora Deo dicata ne repetas. Interdicta sint tibi ista in perpetuo. In  nomine Patris et Filii et Spiritus sancti, et in gloria dominice passionis, cuius cruore saluantur, cuius aduentum expectant, iudicium confitentur. Per Dominum.



XI. INCIPIT [e 1Kb] EXPOSITIO uEL TRADITIO SYMBOLI.

Sermo et sacramentum totius Symboli, fratres dilectissimi, fides est Christiani hominis et uita: fides in presenti, uita in futuro; fides in uia, uita in  patria; fides in spe, uita in re; fides in prelio, uita in regno: fides in opere, uita in retributione. Ac sic qui fidem cum operibus habuerit in hoc seculo, uitam eternam recipiet in futuro: et ideo statim in principio Symboli habet: Credo in Deum; et postea in conclusione Symboli: uitam eternam. Sic ergo est Symbolum, dilectissimi, quasi pulcherrimum edificium bene ceptum; cuius et firmissimum est fundamentum, et inmortale fastigium, cum in principio habeat Deum, et in fine uitam eternam. Deus est fundamentum, et uita eterna fastigium. Fides, fratres carissimi, uite ostium, uie principium, salutis est fundamentum. Qui diuina mysteria intelligendo se magis capere estimat quam credendo, sic facit, quomodo si aliquis, relicta uia, petat deuium,  uel sine fundamento construat edificium, uel per obiectum parietem requirat ingressum. Adhibendum est itaque credulitatis salubre compendium, ubi imbecilla mens capere non potest celeste secretum. Totum ergo credulitatis pectoris sinum ad uitalis carminis expandamus oraculum, quod ita incipit:

Credo in Deum Patrem omnipotentem, Creatorem celi et terre. Credo et in Iesum Christum, Filium eius unigenitum sempiternum. Qui conceptus est de Spiritu sancto, natus est de Maria uirgine. Passus est sub Pontio Pilato; crucifixus, mortuus, et sepultus. Descendit ad inferna. Tertia die resurrexit a mortuis, ascendit ad celos. Sedit ad dexteram Dei Patris omnipotentis. Inde uenturus iudicare uiuos et mortuos. Credo in sanctum Spiritum; sanctam Ecclesiam  catholicam, 340 sanctorum communionem; remissionem peccatorum; carnis resurrectionem; uitam eternam. Amen.

Symbolum, fratres carissimi, non in tabulis scribitur, sed in corde susceptum memoriter retinetur. Et ideo iuuat iterare, quod numquam conuenit obliuisci.

Credo in Deum Patrem omnipotentem. Sicut optime nouit caritas uestra, carissimi, fides omnium Christianorum in Trinitate consistit; et ideo etiam tertium uobis textum Symboli repetimus, ut ipse numerus repetitionis, in signo conueniat Trinitatis. Credo in Deum Patrem omnipotentem. Symbolum, fratres carissimi, quod audistis, totum uos in auris auditum conuertite, ut semen uerbi paratos sulcos inueniat, quibus salubriter insidens, et radices fortiter  figere, et tempore retributionis uberes iustitie fructus possit afferre. Sic ergo habet exordium Symboli: Credo in Deum Patrem omnipotentem. Deum cum audis, substantiam intellige sine initio, sine fine. Patrem cum audis, Filii intellige Patrem. Hoc ergo ipso nomine quod Deus Pater appellatur, cum Patre pariter subsistere etiam Filius demonstratur. Quomodo sane Deus Pater genuerit Filium, nolo discutias. Credendus est ergo Deus esse Pater unici Filii sui Domini nostri; non discutiendus. Neque enim fas est seruo de natalibus Domini disputare. Contestatus est Pater de celis dicens: Hic est Filius  meus dilectus, in quo mihi bene complacuit, ipsum audite. Pater ipsum esse dicit Filium suum, et ipsum audire iubet; quis est qui neget esse uerum, quod ueritas dicit? Sequitur.

Credo et in Iesum Christum Filium eius unigenitum sempiternum. iehsu hebraici uocabuli nomen est, quod aput nos Saluator dicitur. Christus a chrismate, id est ab unctione appellatur. Unigenitum, inquit. Unicus est namque Patri Christus, ut splendor igni, ut forti uirtus, ut sapientia sapienti.

Conceptus, inquit, de Spiritu sancto. Spiritus ergo sanctus refertur dominice carnis et templi creator. Incipe iam hinc intelligere etiam sancti Spiritus maiestatem. Sic enim ait Euangelium: Spiritus sanctus superueniet in te, et uirtus Altissimi obumbrabit tibi.  uidete ergo cooperantem sibi inuicem Trinitatem. Spiritus sanctus uenire dicitur super uirginem; et uirtus Altissimi [a 1Kb] , nisi ipse 341 Christus, qui est Dei uirtus et Dei Sapientia? Iam iam si iubetis, hec que dicta sunt, caritati uestre sufficiant; et die crastina, secundum sanctam consuetudinem uestram, per ministerium fratrum nostrorum ea que restant maturius audietis. Quod ipsi.

Natus, inquit, de Maria uirgine; conceptus est de Spiritu sancto; passus sub Pontio Pilato. Requiramus, dilectissimi, cur Symboli conditores necessarium iudicarunt, ut ipsius etiam Pilati nomen insererent. Ideo utique, quia Antichristi multi futuri erant, ut nulla heresis Christum alium esse diceret, cum unum utique esse constaret, quem sub Pilato passum  Symbolum tradidisset. Crucifixus, mortuus, et sepultus, tertia die resurrexit. De manifesta et reprobata a multis Domini resurrectione licet euidentissime Euangelia testata sint, tamen etiam Apostolus predicauit dicens resurrexisse ab inferis Saluatorem die tertia.  Et quia uisus est Cefe, et post hec illis undecim, deinde uisus est plusquam quingentis fratribus simul. O miram Domini et inestimabilem  pietatem! Parum ad confirmandum Ecclesie fidem existimauit, quod eum post resurrectionem omnes apostoli uiderant, nisi uidendum se etiam turbis adstantibus prebuisset. Sequitur autem in Symbolo:

Ascendit ad celos; sedit ad dexteram Dei Patris omnipotentis. Non corporaliter hic Dei dextera ostenditur, dilectissimi, quia diuina Maiestas non secundum humanam speciem designatur sedere. Ideo ad dexteram Patris Filius dicitur, quia in eo nulla sinisteritas inuenitur. Cum enim in Scripturis sacris semper quod dexterum est ad meliora, quod sinistrum ad deteriora pertineat, idcirco in Deo dextera, id est  bona sunt; ubi sinistra, id est mala possumus suspicare.

Inde, inquit, uenturus iudicare uiuos et mortuos.

Credo in sanctum Spiritum. Ad excludenda hereticorum omnium calamitosa commenta, eodem uerbo credulitatis quo in principio sui Symbolum Patrem honorauit et Filium, in conclusione textus sui nunc honorat Spiritum sanctum, cum ait: Credo in sanctum Spiritum. Ne inferioris ergo fortasse contumeliam 342 pateretur, iure eum sibi equaliter uindicare et Deitatis ostendit plenitudinem, et Patris ac Filii dignitatem; quia in Trinitate diuina non est quod maius minusue credendus sit, siquidem ubi unus maior dicitur, deesse minor aliquis indicatur. In hac ergo ipsa Diuinitate, si aliud maius quis, aliud minus  adserat, ei ipse maiestati contumeliam facit, quam maiorem putat: quia cum equalis potestas ac dignitas Trinitatis sit, quidquid uni detrahitur, cuncte proculdubio Deitati equaliter derogatur.

Credo, inquit, sanctam Ecclesiam catholicam. Sanctorum communionem. Carnis resurrectionem. uitam ueternam. Amen. Aeternam uitam bene in conclusione Symboli coaptauit, quia ipsius Symboli fides premium est eternitatis. Ac per hoc ordo Symboli salutis ascensio est; quia si fideliter quisque ad summitatem illius uenerit, certissime salutis eterne cardinem possidebit, regnante Domino nostro Iesu Christo, cuius est honor et imperium per omnia secula seculorum.


Collectio.

Exaudi, Domine, supplicationem familie tue, qui  fidelium tuorum consortio desiderant sociari, ut in die sancte sollemnitatis, clementia tua donum baptismatis percipere mereantur. Per Dom. nostrum Iesum Christum.



XII. EXPOSITIO EuANGELIORUM IN AURIUM APERTIONE AD ELECTOS.

Aperturi [a 1Kb] uobis, filii carissimi, Euangelia, id est gaudia diuina, prius ordine insinuare debemus quid Euangelium, et unde descendat, et cuius in eo uerba ponantur, et quare quatuor sint qui hec gesta scripserunt; uel qui sunt ipsi hii quatuor qui diuino Spiritu, adnunciante propheta, ante signati sunt, ne forte sine hac ordinis ratione uel causa stuporem uobiscum in mentibus relinquamus. Et quia ad hoc uenistis ut aures uobis aperiantur, ne incipiat sensus  uester obtundi, Euangelium dicitur proprie bona adnunciatio. Que utique adnunciatio est Iesu Christi Domini Dei nostri. Descendit autem Euangelium ab eo quod adnunciet et ostendat, quod is qui per prophetas suos loquebatur, uenit in carne, sicut scriptum est: Qui loquebar, ecce adsum. Explicantes ergo breuiter quid sit Euangelium, uel qui sunt hii quatuor, qui per prophetam ante monstrati sunt, nunc figuras adque nomina singulis adsignemus indiciis. Ait enim propheta Hezechiel. Et similitudo uultus eorum ut facies hominis, ut facies leonis 343 a dextris illius; et facies uituli, et facies aquile a sinistris  illius. Hii quatuor has figuras habentes, euangelistas esse non dubium est; sed nomina eorum, qui Euangelia scripserunt, hec sunt, Mattheus, Marcus, Lucas, Iohannes.

Post hec legit diaconus initium Euangelii secundum Mattheum. Et postquam legerit, tractat presbyter his uerbis.

Filii carissimi, ne diutius ergo uos teneamus, exponamus uobis quam rationem et quam figuram unusquisque in se contineat; et quare Mattheus in se figuram hominis habeat, quia initio suo nichil aliud agit, nisi natiuitatem Saluatoris pleno ordine generationis enarrat. Sic enim cepit: Liber generationis Iesu Christi filii Dauid, filii Abraham. uidetis quia non immerito huic hominis adsignata persona est,  quando ab hominis natiuitate initium comprehendit, nec immerito  huic mysterio adsignata est Matthei persona. Explecit secundum Matth.


Incipit secundum Marcum.

Legit diaconus initium Euangelii secundum Marcum. Exponit presbyter:

Marcus euangelista leonis gerens figuram, a solitudine incipit dicere: uox clamantis in deserto: Parate uiam Domini, scilicet quia regnat inuictus. Huius leonis multifaria inuenimus exempla, ut non uacet dictum illut: Iuda filius meus, catulus leonis, de germine mihi ascendisti: recubans dormisti ut leo, et sicut catulus leonis; quis excitabit eum?


Incipit secundum Lucam.

Legit diaconus initium Euangelii secundum Lucam. Tractat presbyter:

 Lucas euangelista speciem uituli gestat, ad cuius instar Saluator noster est immolatus. Hic enim Christi Euangelium locuturus, sic cepit de Zaccaria et Helisabet, de quibus Iohannes Baptista in summa natus est senectute. Et ideo Lucas uitulo comparatur, quia duo cornua, duo Testamenta; et quatuor pedum angulas, et quatuor Euangelia quasi tenera infirmitate nascentia, in se plenissime continebat.

Item legit diaconus initium Euangelii secundum Iohannem. Tractat presbyter his uerbis:

Iohannes habet similitudinem aquile, quod nimis alta petierit. Ait enim: In principio erat uerbum; et uerbum erat apud Deum, et Deus erat uerbum. Hoc erat in principio apud Deum. Et Dauid ex persona Christi dicit: Renouabitur sicut aquile iuuentus tua,  id est Iesu Christi Domini nostri, qui resurgens a mortuis, ascendit in celos; unde iam uobis conceptis regnans gloriatur Ecclesia, 344 omni festiuitate uotorum ad noua tendere Christiane legis exordia; ut adueniente die uenerabilis Pasche, lauacro baptismatis renascentes, sicut sancti omnes mereamur fidele munus infantie a Christo Iesu Domino nostro percipere. Qui uiuit et regnat Deus.



XIII. PRAEMISSIONES AD SCRUTAMEN.

Te, Domine, deprecamur et poscimus, ut hos famulos tuos firmiter stabilire digneris. Aperi eis totos aditus fidei, ut credulitatis possint muris includi; et  uiam ueritatis eis plenius reuelare dignare, ut nesciant per semitas falsitatis errare. Agnoscant que sunt salutaria, ut possint uitare mortifera; et thesauros intelligant uite, ut nouerint mortis foueam euitare; et residuum quod cum caligine habent, deponant, ut inlustrationem totius luminis sumant; nichil intra illos restet secularium macularum, ut digni sanctificatione baptismatis preparentur. Per Dom. nostrum.


Collectio sequitur.

Christe Iesu, qui cunctis portas aperis, et uiam salutis ostendis, uenientes famulos tuos ad notitiam nominis tui libenter amplectere; ut hii diuine legis initiis auspicati, te desiderent sensibus sequi, quem ceperunt sermonibus confiteri; et ab his plasmatibus tuis repelle diaboli incursantes insidias, ut ab omni  loco, ab omni fraude deiectus, nec anime umquam possit nocere, nec corpori; ut inimicus diuine inscriptionis character agnoscens, quod esse iam cepit tuum, a se fateatur alienum per signum crucis, quod numquam delebit impressum in secula seculorum. Amen.



XIu. INCIPIT PRAEFATIO ORATIONIS DOMINICAE.

Dominus [a 1Kb] et Saluator noster discipulis suis petentibus quemadmodum orare deberent, non solum formam orationis concessit, uerum etiam qua mente et puritate precarentur ostendit, ut in presenti sacra hec lectio demonstrauit: Tu autem cum orabis, intra in cubiculum tuum; et clauso ostio, ora Patrem tuum. Cubiculum quod nominat, non occultam domum ostendit, sed cordis nostri secretum: id est ut male cogitationi pectus nostrum mystica fidei claue  claudamus; ac labiis clausis, incorrupta mente Deo loquamur. Deus enim noster fidei, non uocis auditor est. Ergo unde sermo est, id est sapientia, Christus Dominus noster hanc orationem nos docuit, ut ita oremus:

345 Pater noster, qui es in celis. Hec libertatis uox est, et plena fiducia. Ergo his moribus est uiuendum, ut et filii Dei, et fratres Christi esse possimus. Nam Patrem suum Deum qua temeritate dicere presumit, qui ab eius uoluntate degenerat? unde uos dignos exhibete adoptione diuina, quoniam scriptum est: Quotquot crediderunt in eum, dedit eis potestatem filios Dei fieri.

Sanctificetur nomen tuum. Non quod Deus nostris sanctificetur orationibus, qui semper est sanctus: sed  petimus ut nomen eius sanctificetur in nobis; ut qui in baptismate eius sanctificamur, in id quod esse cepimus perseueremus.

Adueniat regnum tuum. Deus namque noster quando non regnat, maxime cuius regnum est immortale? Sed cum dicimus: ueniat regnum tuum, nostrum regnum petimus aduenire, a Deo nobis promissum, Christi sanguine et passione quesitum.

Fiat uoluntas tua, sicut in celo et in terra. Id est in eo fiat uoluntas tua ut quod tu uis in celo, hoc nos in terra positi inreprehensibiliter faciamus.

 Panem nostrum quotidianum da nobis hodie. Hic spiritalem cibum intelligere debemus. Christus enim panis est noster, qui dixit: Ego sum panis uiuus, qui de celo descendi. Quem cotidianum dicens, ita nos semper immunes precepit esse peccati, ut digni simus celestibus alimentis.

Et dimitte nobis debita nostra, sicut et nos dimittimus debitoribus nostris. Hoc pactum est, significans, non nos aliter peccatorum posse ueniam promereri, nisi prius nos in nobis delinquentibus aliis ueniam relaxemus, sicut in Euangelio Dominus noster dicit: Nisi dimiseritis peccata hominibus, nec uobis Pater uester dimittet peccata.

Et ne nos inducas in tentationem. Id est ne nos patiaris induci ab eo qui tentat, prauitatis auctore.  Nam dicit Scriptura: Deus enim intentator est malorum. Diabolus uero tentator est. Ad quem euincendum Dominus dixit: uigilate et orate, ne intretis in tentationem.

Sed libera nos a malo. Hoc ideo ait, quia dixit Apostolus: Nescitis quid uobis oporteat orare. Unde Deus omnipotens ita a nobis orandus est, ut quidquid humana fragilitas cauere et uitare non preualet, hoc ille propitius nobis conferre dignetur iehsu Christus Dominus noster, qui uiuit et regnat cum Deo Patre omnipotente et Spiritu sancto per omnia secula seculorum.

346 Patefactum uobis, dilectissimi nobis, Orationem et Symbolum catholice fidei cognouistis: nunc autem habetis magistros illum Primicerium, et Secundum  eius illum, qui uos edoceant nullo mutato sermone, sed ut audistis in presenti. Potens est Dominus noster, ut uos qui ad fidem curritis, ad lauacrum aque regenerationis perducat; et nos qui uobis mysterium fidei catholice una tradimus, uobiscum ad celestia regna faciat peruenire, prestante Domino nostro Iesu Christo, cui est honor et imperium in secula seculorum. Amen.



Xu. MISSA IN SYMBOLI [b 1Kb] TRADITIONE.

In geminas partes diem hunc excolendum complectitur, Domine, nostre seruitutis famulatio, uel die ieiunii cultu sacrato, uel de insignibus tuis que hodie fulserunt mirabilibus: qua Lazarum reduxisti post Tartara, cum ad uocem intonantem exsiliuit; et quatriduani iam fetentis funus uiuificans animasti;  uel etiam causa miraculi obstupefacta plaudens turba Bettania occurrit cum palmis tibi obuiam Regi. Exaudi nos in hoc geminato seruitutis nostre obsequio, et presta propitiatus atque placatus, ut anime nostre, que tumulo sunt peccatorum concluse, et cicatricum morbidata corrupt [c 1Kb] . . . . . .

Desunt hic multa.

. . . . . . . . . . . . . . . . . . . . . . . . . . . Pater ex alto clarificat; ad commune gaudium concutitur plebs hominum; mouetur et celum. Ante cuius conspectum adstant angeli, et archangeli non cessant clamare, dicentes: Sanctus.


 Post secreta.

Aspice [a 1Kb] sincero uultu, pie miserator, hec munera, qui semper es propensus ad dona; ut ipsa contemplatione oblata sanctifices naturali maiestate, qui perpetue sanctus es, et sancta largiris. Per Dominum nostrum Iesum Christum Filium tuum.


Collectio ante orationem.

uenerabilibus informati preceptis, incitati munere pietatis, qui Marie flentis lacrymas non spernis, Lazaro dignanter cognomentum fratris imponis, Ecclesie soboles appellas ore gratie coheredes, tibi supplices clamamus et dicimus: Pater noster.


Post orationem Dominicam.

Exerce, liberator, in nobis iuris proprii facultatem, qui Lazarum uirtute, Mariam pietate, Martham labore remuneras; fauorem plebis excipis, et pacis  uoce concina gloriaris. Per Dom. nostrum.


Benedictio populi.

347 Perseueret in his, Domine, celeste signaculum, quod in eis conferre dignatus es +; ut protecti Spiritu sancto, incrementum fidei, tutelam mentium, sanitatem corporum consequi mereantur +.

Concede in his immaculate uite diuitias, fidem rectam, pacem sinceram, patientiam sanctam, humilitatem religiosam, et conscientiam puram +. Prosperet eis sanitatis letitia, plena incolumitatis gaudia, et inluminatione eterna +; ut sancte uiuentes, de hac humili terrenaque prosapia heredes celestes in illo beate glorie regno cum electis angelis te hymno confessionis sine fine conlaudent. Per Dominum  nostrum.


Prefatio post Eucaristiam.

Acceptis, fratres carissimi, spiritalibus cibis, et Christi cruore gustato, petamus ut possideat pectora, qui nostra ora dignatus est sanctificare per munera: ipse corporis nostri purget hospitium; totoque intrisecus homine deterso, sanctificatis membris innouet spiritum sanctiorem.


Collectio.

Panis uite nostre aspice, Deus: sis custodia corporum, sis saluificator animarum, ut pectora nostra tanto poculo ciboque firmata, inimica subdoli serpentis blandimenta non quatiant. Per Dom. nostrum Iesum Christum Filium.



XuI. + INCIPIT EXPOSITIO SYMBOLI.

 Fratres dilectissimi, uirtus est sacramenti inluminatio anime; plenitudo est credendi in eo, qui docetur, ac discitur; et Unitas est Trinitatis, et Trinitas distincta personis, et opulentia Creatoris, et redemptio passionis. Hoc nexus infidelitatis absoluitur, hoc uite ianua panditur, hoc gloria confessionis ostenditur. Symbolus, dilectissimi, breuis est uerbis, sed magnus est sacramentis; parum ostendens imminutione latitudinis, sed totum continens compendio breuitatis; exiguus ut memoriam non obruat, diffusus ut intelligentiam supercedat; confirmans omnes perfectione credendi, desiderio confitendi,  fiducia resurgendi. Digne ergo adtentiores et frequentiores pro ratione temporis ipsius, puriores ad audiendum Symbolum conuenitis. Quicquid enim preformatum est in patriarchis, quicquid denunciatum est in Scripturis, quicquid predicatum est in prophetis, uel de Deo ingenito, uel ex Deo in Deum nato, uel de Spiritu sancto  uel de suscipiendi hominis sacramento, uel de morte Domini, resurrectionisque 348 mysterio, totum hoc breue tantum iuxta oraculum propheticum Symbolus in se continet, continendo et salutem nostram, conlationem fidei, et gratiam, professionem mysterii memorie instruens commendandam. Sed iam ad istius sacramenti plenitudinem textumque ueniamus, quod in hoc modo incipit.

 Credo in Deum Patrem omnipotentem, Creatorem celi et terre. Et in Iesum Christum Filium eius unicum, Dominum nostrum. Qui conceptus est de Spiritu sancto; natus ex Maria uirgine; passus sub Pontio Pilato; crucifixus, mortuus, et sepultus; tertia die resurrexit a mortuis; ascendit uictor ad celos; sedit ad dexteram Dei Patris omnipotentis; inde uenturus iudicare uiuos et mortuos. Credo in sancto Spiritu, sancta Ecclesia catholica, sanctorum communionem, ac remissionem peccatorum, carnis resurrectionem, uitam eternam.

Symbolum istud, dilectissimi, non atramento depingitur, sed humanis cordibus insertum memoria retinetur. R\ Credo.

Iterato uobis repetimus, quo facilius eum tenere  possitis. R\ Credo.

Credo in Deum Patrem. Et quia lex nostre fidei in Trinitate consistit, tertio repetimus, ut ipse numerus repetitionis cum signo ueniat Trinitatis. Credo in Deum Patrem. Ergo in primo habet Credo. uides quod Deus noster non uos iubet discutere iudicia diuina, sed credere; nec rationem requirere, sed fidem simpliciter et immobiliter adhibere. In Deum Patrem. Aduertite quod dum Dei Patris nomen in confessione coniungit, ostendit quod non ante Deus esse ceperit, et postea Pater, sed sine ullo initio et Deus semper et Pater. Quia ergo semper fuit Pater, semper habuit Filium cuius Pater est. Omnipotentem uero ideo dixit, quia omnia potest; cuique nichil impossibile est: quia celum, terram, mare, homines,  adque omnia animalia, non aliquo operis actu aut artificio, sed solo creauit imperio. Et ideo non uenit in cogitatione, quomodo hoc aut illud potuerit fieri, qui Omnipotentem precamur confiteri. Creatorem celi et terre. Hoc ait, quod superius dixit, quia omnia sola uerbi potestate perficit.

Credo in Filium eius. Aduertite quomodo in Patrem, sic et in Filium sit credendum: et qui cum Patre . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .

Desunt etiam hic folia.



XuII. FERIA u IN CeNA DOMINI.

. . . . . . . . . . . . . . . . . . . . . . . . .  349 gratiam utilitatis indulsit; et plenitudinem tue benedictionis adiecit. Per hunc ergo te, Domine, per quem omnes, licet indignorum, attamen credentium preces placabili aure exaudis, suppliciter oramus, ut huic, quod offerimus, unguento ex aromatibus horti tui et paradisi tui flore perpetuo odorem suauitatis iniicias; accumules insuper eam gratiam, eamque uirtutem, qua quondam reges, sacerdotes, prophetas, cornu a dilectione tua exundante perfusos, plenus officiorum suorum dignitatibus induisti; ut cum exinde nouam tibi familiam unxerimus, superueniens in eos, cooperatione Spiritus tui sancti, aura gratie celestis adspiret; ut his quoque uere Christi tui et Filii tui, sancti Spiritus inlapsa uirtute, efficiantur huius semper nominis coheredes.  Per Dominum nostrum Iesum.


Post Sanctus, Te igitur.

Communicantes, et diem sacratissimum celebrantes, quo traditus est Dominus noster iehsu Christus; sed et memoriam uenerantes.

Hanc igitur oblationem, quam tibi offerimus ob diem ieiunii Cene Dominice, in qua Dominus noster iehsu Christus Filius tuus in nouo Testamento sacrificandi ritum instituit, dum panem ac uinum  in sacramento [Leg. sacramentum] sui corporis et sanguinis transformauit, quesumus, Domine, ut placatus accipias, diesque nostros.

Qui pridie quam pro omnium salute pateretur,  hodierna die stans in medio discipulorum suorum, accepit panem. Et rel.


Collectio ante orationem Dominicam.

Precamur nunc, Domine Deus, ut quemadmodum Filius tuus Dominus noster in illa gratiarum actione mortem nostram suscepturus auditus est, ita nunc et nos qui ipsum et uitam eius querimus, audiri mereamur in oratione, quam nos paterno alloquio orare docuit, dicens: Pater.


Post orationem.

Domine Deus omnipotens, libera nos a malo, et in tempore accepto salua nos; ut sicut in condemnatione tui perfidorum piaculum salus omnium fuit, sic pro misericordia communis gratie sit cultus iste credentibus. Quia tibi est gloria aput eternum Patrem, cum quo beatus uiuis.


 Benedictio ad populum.

Benedic, Domine, hanc familiam tuam, quam plasmare dignatus es ex ceno, et deinceps 350 uiuificare per lauacrum: presta, ut quos perdidit uita per gustum, mors reddidit per patibulum, merita glorificent per aduentum +. Ut non in eis inueniat dolosus hostis per eos quod capiat, diuina pietas quod repellat, ultrix flamma quod seuiat +. Sed cum terribile illud iudicii tempus aduenerit, tuba euocentur ad celum, meritis ducantur ad premium, palmam accipiant post triumphum. Quod prest.


Post communionem.

Acceptis [a 1Kb] , carissimi, spiritalibus cibis, et Christi  cruore gustato, petamus ut possideat pectora, qui nostra ora dignatus est; ipse corporis nostri purget ostium; totoque intrinsecus homine deterso, sanctificatis membris innouet spiritum sanctiorem. Per.


Collectio sequitur.

Panis uite nostre aspice, Deus: sis custodia corporum, sis saluificator animarum; ut pectora nostra tanto poculo ciboque firmata, inimica subdoli serpentis blandimenta non quatiant. Per Dominum.



XuIII. INCIPIT ORATIO IN uI FERIA. Eadem uero die non salutat, non psallit. Legitur Lectio

Osee. Resp. Domine audiui. Item alia: Mensis iste principium. Cantat:

Deus a quo et Iudas reatus sui proditor penam, et confessionis sue latro premium sumpsit, concede  nobis pie petitionis effectum; ut sicut in Passione sua iehsu Christus Dominus noster diuersa utrisque intulit stipendia meritorum, ita, a nobis ablato uetustatis errore, et resurrectionis sue gratiam largiatur. Per.


Item post lectionem Euangelii orationes sollemnes.

Oremus, dilectissimi nobis, in primis pro Ecclesia sancta Dei; ut eam Deus et Dominus noster pacificare, multiplicare et custodire dignetur toto orbe terrarum, subiiciens ei principatus et potestates, detque nobis tranquillam et quietam uitam degentibus glorificare Deum Patrem omnipotentem. Per.


Oremus.

Omnipotens sempiterne Deus, qui gloriam tuam omnibus in Christo gentibus reuelasti, custodi opera  misericordie tue, ut Ecclesia toto orbe diffusa, stabili fide in confessionem tui nominis perseueret. Per Dominum nostrum.

351 Oremus et pro beatissimo papa nostro, ut Deus omnipotens, qui elegit eum in ordine episcopatus, saluum et incolumem custodiat Ecclesie sancte ad regendum populum sanctum Dei.


Oremus.

Omnipotens sempiterne Deus, cuius eterno iudicio uniuersa fundantur, respice propitius ad preces nostras, et electum nobis antistitem tua pietate conserua; ut Christiana plebs, que tali gubernatur auctore, sub tanto pontifice credulitatis sue meritis augeatur. Per.

Oremus et pro omnibus episcopis, presbyteris,  diaconibus, acolytis, exorcistis, lectoribus, ostiariis, confessoribus, uirginibus, uiduis, et pro omni populo sancto Dei.


Oremus.

Omnipotens sempiterne Deus, cuius Spiritu totum corpus Ecclesie sanctificatur et regitur, exaudi nos pro uniuersis ordinibus supplicantes, ut gratie tue munere ab omnibus tibi gradibus fideliter seruiatur. Per Dominum.

Oremus et pro Christianissimis regibus, ut Deus et Dominus noster subditas illis faciat omnes barbaras nationes ad nostram perpetuam pacem. Per.


Oremus.

Omnipotens sempiterne Deus, in cuius manu sunt  omnium temporum potestates, et omnia iura regnorum, respice propitius ad Romanum benignus imperium, ut gentes que in sua feritate confidunt, potentie tue dextera conpremantur.

Oremus et pro catechumenis nostris; ut Deus et Dominus noster adaperiat aures precordiorum ipsorum, ianuamque misericordie, ut per lauacrum regenerationis accepta remissione omnium peccatorum, et ipsi inueniantur in Christo Iesu Domino nostro.


Oremus.

Omnipotens sempiterne Deus, qui Ecclesiam tuam noua semper prole fecundas, auge fidem et intellectum catechumenis nostris, ut renati fonte baptismatis, adoptionis tue filiis adgregentur. Per Dominum.

 Oremus, dilectissimi nobis, Deum Patrem omnipotentem, ut cunctis mundum purget erroribus, morbos auferat, famem depellat, aperiat carceres, uincla dissoluat; peregrinantibus reditum, infirmantibus sanitatem, nauigantibus portum salutis indulgeat.


Oremus.

Omnipotens et misericors Deus, mestorum consolatio laborantium fortitudo, perueniant ad te preces de quacumque tribulatione clamantium, ut omnes sibi in necessitatibus suis misericordiam tuam gaudeant adfuisse. Per Dominum.

352 Oremus pro hereticis et schismaticis; ut Deus ac Dominus noster eruat eos ab erroribus uniuersis, et ad sanctam matrem Ecclesiam catholicam  atque apostolicam reuocare dignetur. Per Dominum.


Oremus.

Omnipotens sempiterne Deus, qui saluas omnes, et neminem uis perire, respice ad animas diabolica fraude deceptas; ut omni heretica prauitate deposita resipiscant, et ad ueritatis tue redeant firmitatem. Per.

Oremus et pro perfidis Iudeis, ut Deus et Dominus noster auferat uelamen de cordibus eorum, ut et ipsi cognoscant Iesum Christum Dominum nostrum. Qui uiuit et reg.


Oremus.

Omnipotens sempiterne Deus, qui etiam Iudaicam perfidiam tua misericordia non repellis, exaudi preces nostras, quas pro illius populi obcecatione deferimus;  ut agnita ueritatis tue luce, que Christus est, a suis tenebris eruantur. Per.

Oremus et pro paganis, ut Deus omnipotens auferat iniqua de cordibus eorum; et relictis idolis suis, conuertantur ad Deum uerum, et unicum Filium eius Iesum Christum, cum quo uiuit et regnat cum Spiritu sancto in secula seculorum.


Oremus.

Omnipotens sempiterne Deus, qui non mortem peccatorum, sed uitam semper inquiris, suscipe propitius orationem nostram; et libera eos ab idolorum cultura, et adgrega Ecclesie tue sancte ad  laudem et gloriam nominis tui. Per Dominum nostrum Iesum Christum Filium tuum, qui uiuit et regnat in secula seculorum.



XIX. ITEM ORATIONES [a 1Kb] IN CeNA DOMINI, SIuE IN BIDUANA.

Da nobis, Domine, perpetue benedictionis munus accipere, pro quibus Unigenitus tuus sputis inlitus, palmas accepit et colaphos. Per.


Collectio sequitur.

Respice, Domine, propitius super hanc familiam tuam, pro qua Dominus noster iehsu Christus non dubitauit manibus tradi nocentum et crucis subire tormentum. Per.


Item alia.

Deus, qui pro redemptione nostra accepisti sanguinem Iesu Christi, solue opera diaboli, et omnes  laqueos disrumpe peccati, ut creaturam regenerationis nulla polluant contagia uetustatis.



XX. ITEM ORATIONES IN BIDUANA.


Oratio ad Secunda incipit.

353 Commemorantes, carissimi, Dominice traditionis horam, qua sicut ouis ad occisionem ductus, et sicut agnus tonsus mansuetudine os suum non aperiens, ad crucem quam pro nobis ascendit uoluntarius ducebatur, et oblatus est, quia ipse uoluit, animas nostras Christo Domino Deo pio commendemus, nostra peccata Agno immaculato  illo fauente  imponamus, ut nostras iniquitates, quas ille non habuit, portet et perdat. Qui cum Patre uiuit, dominatur et regnat.


 Item oratio ad Tertia.

O pia Dei uiui Sapientia, o tu uiuum eterni Patris Dei sempiternum uerbum, sempiternaque uirtus, quia et sempiterna natiuitas; qui sempiterni Patris sempiternus Filius Dei es et Deus; extra quem nichil, et per quem omne; in quo quod est constat; qui es Deus super nos, et homo propter nos; pro nobis enim quod nos esse uoluisti; da nobis quod promisisti, da nobis, indignis licet, quod omnibus communiter obtulisti, passionem scilicet tuam, nostram esse libertatem, et tuam mortem nostram esse uitam, et tuam crucem, nostram esse redemtionem, et tuum uulnus nostram esse sanitatem; ut tecum crucifixi, tuo dono sursum exaltemur ad Patrem tuum. Cum quo beatus uiuis et regnas in.


 Oratio ad Sexta.

Christe Deus, Adone magne, nos tecum quasi huic mundo crucifige, ut uita tua in nobis sit; nostraque peccata super te pone, ut ea crucifigas; nos quoque ad te ipsum trahe, cum pro nobis exaltatus es a terra, ut nos eripias ab adultero tyranno: quia licet carne et uitiis diabolo noxii sumus, tibi tamen, non illi, optamus seruire; et sub tuo iure uiuere desideramus, et a te gubernari rogamus, qui nos mortales et a morte inuasos per mortem crucis liberare uoluisti. Pro quo singulari beneficio hodierna tibi nostra famulatur deuotio; teque nunc hodie supplices  adoramus, imploramus, inuocamus, ut ad nos properes, uirtus eterna Deus: quod nobis proficiat tua crux, triumphans scilicet de mundo in nobis per crucis uirtutem; atque tua pietas nobis illud antiquum restituat beneficium, uirtutem scilicet, et gratiam: qui per potentiam futura preterita, per presentiam facis similiter preterita presentia, redde, ut nobis tua passio 354 sic salutaris sit, quasi presens et hodierna; et sic nobis hodie illa gutta sancti sanguinis tui super terram olim de cruce stillantis sit salus, ut omnia terre nostre delicta lauans, et corporis nostri humo quodammodo immixta, nos de terra tuos efficiat, nos quoque tibi quasi corpus idem reconciliati Capiti. Qui regnas cum Patre semper et Spiritu sancto, nunc nobis regnare incipe, Homo Deus Christe Iesu,  Rex in secula seculorum.


Oratio ad Nona.

O salutaris hora passionis! o magna maximarum gratiarum! Nona hodierna, maxima horarum hora. Hac nunc tu, noster dilecte Sponse, osculare de cruce, licet post crucis tropheum. Osculare, precamur: salutare tuum impertire nobis, triumphator mirabilis, auriga supreme, Deus pie, gloriosissime propugnator. Auete, ualete, inualescite et uiriliter agite, confortamini dicito, loquere cordibus nostris, inspector Christe. An qui olim hec fecisti, nunc eadem non potes facere? Potes utique, potes; quia omnipotens es: potes, amantissime, potes facere, quod nos non possumus cogitare; quia nichil tibi impossibile est, Deus omnipotens. Iesu osculare, queso,  dilectissime , quia osculum tuum dulce est; et ubera tua uino dulciora, fragrantia optimis unguentis; et nomen tuum super oleum, quem adolescentule dilexerunt, quem recti diligunt, quos trahis post te, cuius lectus floridus, cuius tropheum, crux. Qui hac hora rubeus de Edom, de cruce, tinctis uestibus de Bosra, solus quasi calcator magni illius torcularis ad celos ascendisti; cui occurrunt angeli, archangeli, dicentes: Quis est iste, qui ascendit tinctis uestibus de Bosra? Quibus te interrogantibus: Quare ergo rubrum est uestimentum tuum? respondisti: Torcular calcaui solus, et uir de gentibus non fuit mecum. uere, Saluator, uere rubrum est tuum propter nos corpus,  rubrum est sanguine uue. Lauasti enim in uino stolam tuam, et pallium tuum in sanguine uue, qui es Deus solus; crucifixus pro nobis, quos antiqua preuaricatio morti tradidit; cuius uulnere omnium innumera peccatorum uulnera sanata sunt. Et nos, pie Crucifixe Christe, cum tuis redime, salua, pia bonitas Deus. Qui regnas cum Patre et Spiritu sancto unus in eternum et in secula seculorum.



XXI. ORATIONES POST LECTIONES SABBATI.

355 Deum omnipotentem, Patrem et Filium et Spiritum sanctum, uniuersitatis unum creatorem, in hac magna Matutina Sabbati, Dominici scilicet corporis requie, fratres carissimi, supplices deprecemur; ut qui Adam de profundis infernalis limi misericorditer  eripuit, nos eius Filius de luto fecis huius, cui inhesimus, sola misericordia tantum clamantes eruat. Clamamus namque et oramus, ne urgeat inferni puteus super nos os suum; eruti de luto peccati, ne infigamur. Per.


Collectio sequitur.

Domine Christe Iesu, Deus pie, exaudi nos et presta, precamur, que corde rogamus: et hoc rogamus, ut tibi placeamus, tibi hereamus sine fine; ut semper tibi gratias agamus, quia tu, Domine, redemisti nos in eternam uitam de eterna morte. Qui descendisti in lacum, ut ex inferis uinctos educeres, descende nunc quoque, precamur, uisceribus tue pietatis, ut ex uinculis peccatorum, quibus unusquisque constringitur, nos absoluas. Per.


 Item oratio in Sabbato requiei dominici corporis.

Succumbente Agno nostra pro salute, Agno figurato diu, demum eodem uincente letum, illo et Leone Iuda ueriore, antea tempus captiuate reditus fideliter Adame, fratres carissimi, expectemus prede; ut compilatis inferi spoliis, cuius mortem commemorauimus, eodem pietatis cultu illius cum suis regressum ex mortuis celebrare, illo fauente, tempore possimus redeunte.


Collectio sequitur.

Christe Iesu, celorum conditor, Deus, pro tua crucifixe creatura, ineffabili pietatis sacramento nos quoque tuis redime, precamur, iussis: Saluator custodi nos, paruulorum, Domine, custos tuorum;  quo tibi semper placentes, tuo et per te Patri ac una sancto Spiritui gratias agere perseueremus. Qui tecum uiuit et regnat.


Item oratio ad Sexta die Sabbato.

Hac hora auspicatur obrui ferrugine Titan senante profunda nonatenus parente tuito stipitis in summo Hebreis nequaquam suspendi flammiuouam sui hiare olim non ferens rimam, conspectansque nefas; quo uersa uice orbi medetur per eum qui Patri conuiuit regnatque ante mundi ortum et in secula seculorum.


Oratio in Sabbato hora Nona

O Domine, Pater omnipotens, qui Adam nouum ex persona ueteris Adam clamantem, quasi ex 356 inferis et abyssis, profundisque laci, liberum tamen  solum inter mortuos, pro sua exaudisti reuerentia, exaudi nos, precamur, per ipsum; ut quasi consepulti cum Iesu Filio tuo, sua uita resuscitati, in hac sue superueniente sancte resurrectionis nocte, magne sollemnitatis gratia, suo dono, tuo quoque bono, et Spiritus sancti consilio et mysterio mereamur absolui. Per eum qui tecum.


Collectio sequitur.

Christe, faue desideriis et precibus nostris, et presta prosperam hanc superuenientem sancte Pasche noctem, in qua tecum resurgentes de morte, transire mereamur ad uitam Saluator mundi. Qui uiuis.



XXII. INCIPIT ORATIO IN uESPERA PASCHAE.


Domini gratia [a 1Kb] per aquam et sanctum Spiritum renati, et per multiplicem paterne dilectionis prouisionem innumeris laqueis abstracti, huius diuine dignationis auctorem Dominum, incenso uespertine precis sacrificio, et in celesti patina per spiritum erecto, et igne illo, quem ipse in nobis accendi desiderat, sollemniter assato, precariis affectibus, fratres carissimi, deprecemur; ut totius uite crimina, et cotidiani erroris maculas, et humane fragilitatis debita, in annis septimane dierum quadraginta, ac sepulti corporis sui Sabbato nobis concedat; nos quoque in numero ueri Israhelis Aegypto egredi faciat; et inimicis percussis, in una Ecclesia catholice domus, Pascha Domini celebrantes, Agni immaculati sanguine corporum nostrorum postibus aspersis, in  istius noctis uenerabilis sollemnitate, uastatura mundum morte, defendat, orantibus nobis. Per.


Collectio sequitur.

Christe Iesu, in uespera mundi uespertinum sacrificium per crucem effectum, dignare nos noua corpori tuo fore sepulchra. Qui cum eterno Patre uiuis et regnas.


Oratio ad duodecima [b 1Kb] .

Auctorem lucis, principem luminis, inspectorem cordis, credentium redemptorem, fratres dilectissimi, cunctis confessionibus ueneremur; ut uergente die, uocis rugitus exaudiat, et superueniente caligine noctis, nos luminis sui splendore inlustret; ne sit in nobis ulla tentandi uexandique occasio tenebrarum: sit noster defensor, qui est uere lucis indultor; ut  semper simus in lumine eius, qui Christum Dominum gloriamur auctorem. Per eum qui secum.


Collectio sequitur.

357 Rege nos, Domine, per alternas temporum uices, et conserua nos per dispares dierum ac noctium successiones; ut adiuti sanctorum tuorum precibus, qui diem hunc per munus misericordie tue duximus, noctem quoque istam placita tibi animarum et corporum puritate ducamus. Per.


Prefatio cere incipit

Omnipotentem Deum, fratres dilectissimi, suppliciter deprecemur; ut uinculis peccatorum nostrorum in noctis istius solemnitate disruptis, procedamus in uoce exultationis et confessionis, sonus epulantis. Accensis luminaribus ad inluminationem nostram, et  candoris fidei fulgore rutilantes, alter alterius quoque animam inluminet, sicut discipuli Domini nostri Iesu Christi: quia ipse in hac nocte uita et resurrectio infernum inluminauit, et portas ereas penetrauit, et uectes ferreos confregit; et mors deuicta est in uictoria; et antiqua sententia damnauit eam, ut nos de perpetua morte liberaret. Per.


Collectio sequitur.

Non est similis tibi in diis, Domine, et non est secundum opera tua, qui per magnam misericordiam tuam saluasti nos a descendentibus in lacum. Rex  glorie, introitu tuo inferni fauces inluminasti, stupentibus inferis: quia solus inter mortuos liber a recurso tuo per eamdem noctem Protoplasto ut spolia reuocasti, per quem tibi nunc, Domine, omnes sancti gratias agunt, et in perpetuo exaltant nomen tuum. Qui cum et.



XXIII. INCIPIT BENEDICTIO CERAE BEATI AUGUSTINI EPISCOPI, QUAM ADHUC DIACONUS CUM ESSET, EDIDIT ET CECINIT FELICITER.

Exultet iam angelica turba celorum; exultent diuina mysteria, et pro tanti Regis uictoria tuba intonet salutaris. Gaudeat se tantis illius inradiata fulgoribus; et eterni Regis splendore illustrata, totius orbis se sentiat amisisse caliginem. Letetur et mater Ecclesia, tanti luminis adornata fulgore; et magnis  populorum uocibus hec aula resultet. Quapropter adstantibus uobis, fratres carissimi, ad tam miram sancti huius luminis claritatem, una mecum, queso, Dei omnipotentis misericordiam inuocate; ut qui me non meis meritis intra leuitarum numerum dignatus est adgregare, ut luminis sui gratia infundente, cerei huius laudem implere precipiat.

Sursum corda. Gra.


Contestatio nunc.

Dignum et iustum est. uere quia dignum et iustum est inuisibilem Deum omnipotentem Patrem, Filiumque Unigenitum 358 Dominum nostrum Iesum Christum toto cordis ac mentis affectu et uocis mysterio personare. Qui pro nobis eterno Patri Ade debitum soluit, et ueteris piaculi cautionem pio  cruore detersit. Hec sunt enim festa Paschalium [c 1Kb] , in quibus uerus ille Agnus occiditur, eiusque sanguis postibus consecratur; in qua primum patres nostros filios Israhel educens de Aegypto, Rubrum mare sicco uestigio transire fecisti. Hec igitur nox est, in qua peccatorum tenebras columne inluminatione purgauit. Hec nox est que hodie per uniuersum mundum in Christo credentes, a uitiis seculi segregatos et caligine peccatorum, reddit gratie, sociat sanctitati. Hec nox est in qua, destructis uinculis mortis, Christus ab inferis uictor ascendit. Nihil enim nobis nasci profuit, nisi redimi profuisset. O mira circa nos tue pietatis dignatio! o inestimabilis dilectio caritatis, ut seruum redimeres, Filium tradidisti! O certe necessarium Ade peccatum nostrum, quod Christi morte  deletum est! o felix culpa, que talem ac tantum meruit habere Redemptorem! O beata nox, que sola meruit scire tempus et horam in qua Christus ab inferis resurrexit! Hec nox est de qua scriptum est: Et nox ut dies inluminabitur; et: Nox inluminatio in deliciis meis. Huius igitur sanctificatio noctis fugat scelera, culpas lauat, et reddit innocentiam lapsis, mestis letitiam: fugat odia, concordiam parat, et curuat imperia. In huius igitur noctis gratia suscipe, sancte Pater, incensi huius sacrificium uespertinum, quod tibi in hac cerei oblatione sollemni per ministrorum  tuorum manus de operibus apum sacrosancta reddit Ecclesia. Sed iam columne huius preconia nouimus, quam in honore Dei rutilans ignis accendit; qui licet diuisus in partes, mutuati luminis detrimenta non nouit. Alitur liquantibus ceris, quam in substantia pretiose huius lampadis apis mater eduxit. Apis ceteris que subiecta sunt homini animantibus antecellit; cum sit nimia corporis paruitate, ingentes animos angusto uersat in pectore: uiribus imbecilla, sed fortis ingenio. Hec, explorata temporum uice, cum canitiem pruinosa hyberna posuerint, et glaciale senium uerni temporis moderata deterserint, statim prodeundi ad laborem cura succedit; disperseque per agros, libratis paululum pinnibus, cruribus suspensis insedunt: parte ore legere floscolos,  onerate uictualibus suis, ad castra remeant; ibique alie inestimabili 359 arte cellulas tenaci glutino instruunt; alie liquantia mella stipant; alie uertunt flores in ceram; alie ore natos fingunt; alie collectis e foliis nectar includunt. O uere beata et mirabilis apis! cuius nec sexum masculi uiolant, fetus non quassant, nec filii destruunt castitatem: sicut sancta concepit uirgo Maria, uirgo peperit, et uirgo permansit. O uere beata nox, que exspoliauit Aegyptios, ditauit Hebreos! nox in qua terrenis celestia iunguntur. Oramus te, Domine, ut cereus iste in honore nominis tui consecratus, ad noctis huius caliginem destruendam indeficiens perseueret; in odorem suauitatis acceptus, supernis luminaribus misceatur. Flammas eius Lucifer matutinus  inueniat; ille, inquam, Lucifer, qui nescit occasum; ille qui regressus ab inferis, humano generi serenus inluxit. Precamur ergo te, Domine, ut nos famulos tuos, omnem clerum, et deuotissimum populum, quiete temporum concessa, in his paschalibus conseruare digneris. Per.


Collectio sequitur.

Sancte Domine, omnipotens Deus, qui ad nostram contemplationem tenebrarum hec in mundi huius obscuro luminaria micare iussisti, presta ut dum ad illum eternitatis diem et Unigeniti tui properamus occursum ad hanc interim, quam tenebris nostris preparasti, lucernam, dum nox ista transcurritur, sine peccatorum offendiculo ambulemus. Per Dominum nostrum.


 Collectio post hymnum cerei.

Deus templum ignis eterni, Deus uere lucis habitaculum, Deus sedes perpetue caritatis, uota tibi, Domine, sollemnia diei consummationis et noctis inchoationis celebramus; ac luminibus altaris tui incensis, corporalium lumen offerentes, ut famulis tuis uerum ac perenne lumen largiaris oramus. Per.



XXIu. INCIPIUNT ORATIONES IN uIGILIA PASCHAE PRO SOLLEMNITATE SANCTA.

Inter prima celebrande sancte Pasche sollemnia uotorum contestatione et gratiarum actione sumamus exordium; ut passum et immolatum pro nobis Christum credentes, sacris mysteriis fidem concinentibus exultationis plausibus preferamus; ac per ipsum,  inque ipsum nostre sit deprecationis ascensio, manente in eo et cum eodem diuinitatis gloria. Per.


Collectio sequitur.

Respice, Domine, Ecclesiam tuam que admirabile nomen tuum toto terrarum orbe concelebrat, et super populum 360 tuum uultum tue pietatis inlumina. Per.


Pro Ecclesie unitate.

Deum Patrem, carissimi fratres, uno spiritu deprecemur, ut omnes fidei catholice uinculis inligati, unum sentiamus in Christo.


Collectio sequitur.

Deus, qui unus et uerus es, te supplices deprecamur, ut in omnibus placita tibi semper fides catholica perseueret. Per Dominum nostrum.


 Pro sacerdotibus et omni clero

Deum nostrum, carissimi fratres, supplices deprecemur; ut sacerdotes suos, quos ceremonie religione deuinxit, sacri mysterii compotes prestet, omnemque clerum citra culpam alicuius macule iubeat permanere. Per Dominum.


Collectio sequitur.

Supplicantibus domus tue sacerdotibus ac ministris, Deus omnium dignitatum, perpetim gratiam benignus infunde. Prest. sal.


Pro regibus et pace.

Apicem omnium potestatum et supereminentem dominationem Dominum deprecemur, ut regum nostrorum exercitum ita sua uirtute conroboret; ut per eosdem gentibus subditis uel fugatis, Deo uiuo iugiter seruiamus. Per Dominum nostrum.


 Collectio sequitur.

Respice famulos tuos, Domine, quibus orbis regimen, et rerum habenas dedisti, et presta ut tua uirtute muniti, populum tuum summa felicitate defendant; ut pace nobis ubique concessa, tibi diebus ac noctibus seruiamus.


Pro uirginibus.

Unum uirginis Filium deprecemur, ut omnibus castitatis amore flagrantibus perseuerantie palmas impertiat. Per Dominum.


Collectio sequitur.

Sancte, omnipotens Deus, eam uirginitatis cultoribus gloriam tribue, quam uirgo mater obtinuit. Qui cum Patre.


Pro uiduis et orphanis.

 Deum, necessitatum omnium consideratorem, Dominum postulemus, ut uiduis orphanisque clementie sue more subueniat. Per.


Collectio sequitur.

Religiosa uiduitate potientes, adque orbati paruuli, nullo se presidio destitutos, te Domine adiuuante, nunc sentiant.


Pro egrotantibus.

Medicine celestis auctorem Dominum, fratres carissimi, ea qua competit supplicatione rogemus, ut actus animorum nostrorum, corporumque languores uirtutis sue uerbo sanare dignetur. Per.


Collectio sequitur.

361 Infirma egritudine laborantibus, omnipotens,  eterne Deus, paterna miseratione succurre. Per.


Pro captiuis, uel qui in carceribus detinentur.

Deum, qui mestas clades dissoluit, unianimiter deprecemur, ut omnes captiuitatis iugo depressos, et in carcerum septa detrusos, pius semper misericordie largitor absoluat. Per.


Collectio.

Deus omnium laborantium insigne presidium, libera carcere clausos, atque captiuos, eos presertim qui opem tue pietatis implorant.


Pro peregrinantibus.

Habitatorem celi, inspectoremque omnium regionum, Dominum pro peregrinantibus unianimiter deprecemur, ut eis pro sue pietatis clementia maturum reditum largiatur. Per.


 Collectio.

Saluatorem omnium, qui es uia et ueritas et uita, itinerantibus angelorum ducem, quesumus, pius Pater, adtribue. Per.


Pro eleemosynis largitore.

Auctorem boni operis, et fidelissimum retributorem, Dominum deprecemur, ut omnes qui plenas indigentibus manus aperiunt, et hic multiplicatum sui operis fructum capiant, et in futurum gloriam consequantur eternam. Per.


Collectio.

Respice, Domine, eorum uiscera benedictione celesti, qui te pauperum pastu reficiunt. Per.


Pro penitentibus.

Summe pietatis Dominum, qui non uult mortem  morientium, dummodo renascantur et uiuant, pro penitentibus Dominum deprecemur, ut indulta suorum . . . , remissionis sue plenitudinem largiatur. Per.


Collectio sequitur.

Tribue, Domine, munere fontis exutis ut fidelis penitentie premiis iterum glorientur. Per.


Pro neophytis.

Pro negligentibus tardisque Domini nostri cultoribus, id est neophytis, Dominum deprecemur, ut eis desiderium beate et perpetue regenerationis infundat.


Collectio.

Deus, qui semper bona facis inuenire querentes, presta ut eorum rudimenta tyronum mercedem consummati operis consequantur. Per Dominum.


 Pro competentibus.

Dominum maiestatis oremus, ut cerui more fonte iam proximo sitientes, mox ad celestis palme lauream consequantur. Per.


Collectio.

Sitiunt ad te Deum uiuum 362 tuorum, Domine, corda famulorum; suscipe cupientes seculo mori, ut tibi, Domine, renascantur; da presentem petentibus gratiam, uitam credulis daturus eternam. Per



XXu. OPUS AD BAPTIZANDUM. Prefatio antequam exorcidietur [a 1Kb] .

Auctorem ac reparatorem nostrum omnipotentem,  fratres carissimi, qui ornamenta nature amissa per culpam dignatus est reparare per gratiam, sub reuerendo mysterii presentis officio suppliciter exoremus, ut aquis his uirtutem transfundat, in animas benedictiones infundat, et ad peragendum sacratissime regenerationis effectum presentia trine Maiestatis adsistat: confringat et conterat super has aquas caput draconis; ut sub undis fecibus transactione secreta chirographum pristinum euacuetur, et debitoribus cum Christo per baptismum consepultis, ita hic agatur mortis imitatio, ut saluatis perditis sola se sentiat in terris perditione. Per D.


Collectio sequitur.

Omnipotens sempiterne Deus, adesto magne pietatis tue mysteriis, adesto sacramentis; et ad creandos  nouos populos, quos tibi fons baptismatis parturit, spiritum adoptionis emitte, ut quod nostre humilitatis gerendum est ministerio, tue uirtutis compleatur effectu. Per Dominum.


Exorcismus aque fontis.

Exorcizo te, fons aque perennis; per Deum sanctum, et Deum uerum, qui te in principio ab arida separauit, et in quatuor fluminibus terram rigare precepit. Sis aqua sancta, aqua benedicta, abluens sordes, et dimittens peccata: in illius te nomine exorcidio qui dedit discipulis suis nouum sacramentum dicens: Ite in gentibus, baptizantes eos in nomine Patris et Filii et Spiritus sancti. Fiat nunc, Domine, aqua sancta exorcidiata ad expiandos filios Dei. Per Patrem et Filium eius Iesum Christum  Dom. nostrum, qui uenturus est cum Spiritu sancto iudicare mundum per ignem.


Prefatio ad benedicendum fontes.

Dominum immortalium munerum et salutarium gratiarum, fratres dilectissimi, concordi mente et humili oratione poscamus; ut per uerbum, Sapientiam, et uirtutem suam Dominum nostrum Iesum Christum Filium suum, concurrenti ad baptismum salutarem plebi sue gratiam noue regenerationis indulgeat; atque accessus hinc penitus maligne contagionis auertens, 363 infundat uitali lauacro Spiritum suum sanctum; ut dum sitiens fidem populus aquas salutaris ingreditur; uere  per aquam et Spiritum sanctum renascatur; et consepultus in lauacro Redemptori suo, in similitudinem  sacri diuinique mysterii, cui conmoritur per baptismum, eidem conresurgat in regno. Per.


Benedictio fontis.

Benedic, Domine, hanc aquam salutaris, et sanctifica eam, omnipotens Trinitas, qui humanum genus formare creareque iussisti; quique etiam dedisti nobis per tui baptismatis mysterium gratiam renascendi, respice propitius super istius aque creaturam religionis mysterio procuratam, spiritalem tuam benedictionem perfunde, ut sit eis, qui in ea baptizandi sunt, fons aque salutaris in remissione ueterum criminum  in uitam eternam. Per D.


 Contestatio fontis.

Dignum et iustum est. uere equum et iustum est nos tibi gratias agere, Domine Deus eterne, qui solus habes inmortalitatem; eamque ne solus possideas, nobis quoque renouata etate tribuisti; qui humano generi amissam per transgressionem pristine originis dignitatem reformare in melius tam pretioso quam felici baptismatis munere uoluisti. Adsiste, quesumus, ad inuocationem nominis tui; sanctifica fontem hunc, sanctificator generis humani: fiat locus iste dignus, in quem Spiritus sanctus influat; sepeliatur hic illic Adam uetus, resurgat nouus; moriatur omne quod carnis est, resurgat omne quod spiritus; exuantur sordentes uitiis, et discissis criminibus, amictus splendoris et immortalitatis indumenta  sumantur. Quicumque in Christo baptizabuntur, induant Christum. Quicumque hic renunciauerint diabolo, da eis triumphare de mundo. Qui te in hoc loco inuocauerit, tu eum cognoscas in regno. Sic in hoc fonte extinguantur crimina, ne resurgant; sic inualescat aque istius beneficium, ut eterni ignis restinguat incendium. Mitte fontis altaribus tuis, quos altaria regnis tuis mittant. Totus hic horror mortis intereat. Quicumque hic tuus esse ceperit, tuus esse non desinat. Quicumque hic se sibi negauerit, te lucrifaciat; et per ministerium nostrum et mysterium tuum consecratus tibi populus, eternis ad te premiis consecretur. Per Dominum nostrum Iesum Christum.

Postea facis tres cruces super aquam de chrisma, et  dicis:

Deus, ad quem sitientes anime, bibendique immortalitatis amore festinant, da eis famulis tuis supplicantibus inuenire munus 364 quod cupiunt, adipisci gratiam quam merentur; ingrediantur fontem regenerationis auctorem, in quo letiferam illam primi parentis offensam, mutata in nouum hominem caduce carnis fragilitate, deponant. Per Dom.

Interrogatio: Quis dicitur? R\. Illi.

Abrenuncias Satane, pompis seculi, et uoluptatibus eius? R\. Abrenuncio.

Credis Patrem et Filium et Spiritum sanctum unius esse uirtutis? R\. Credo.

Dicis. Credis Patrem et Filium et Spiritum sanctum eiusdem esse potestatis? R\. Credo.

 Credis Patrem et Filium et Spiritum sanctum trine ueritatis [Forsan, unitatis], una manente substantia, Deum esse perfectum? R\ Credo

Dicis. Baptizo te? R\. Bap.

Baptizo te credentem in nomine Patris et Filii et Spiritus sancti, ut habeas uitam eternam in secula seculorum.


Infusio chrisme.

Deus, Pater Domini nostri Iesu Christi, qui te regenerauit ex aqua et Spiritu sancto, quique tibi dedit remissionem peccatorum, ipse te lenit chrismate suo sancto, ut habeas uitam eternam in secula seculorum.


 Ad pedes [a 1Kb] lauandos.

Dominus et Saluator noster iehsu Christus apostolis suis pedes lauit; ego tibi pedes lauo, ut et tu facias hospitibus et peregrinis qui ad te uenerint. Hoc si feceris, habebis uitam eternam in secula seculorum. Amen.


Post baptismum.

Deus, ad quem scubias [b 1Kb] ueteris homines infundit, et depositas nouelle sobolis propago descendit, dum in nouam eternamque substantiam salutaribus aquis eluimur et nascimur, conserua in nos tui laticis purum liquorem, ut nequam superinduere maculas non ualeat inimicus; nec auferatur Pater a filiis, nec Patri subtrahatur hereditas.



XXuI. MISSA IN uIGILIA PASCHAE.


 Prefatio.

Omnipotens sempiterne Deus, qui hanc sacratissimam noctem per uniuersa mundi spatia gloria dominice Resurrectionis inlustras, conserua in noua familie tue progenie sanctificationis Spiritum, quem dedisti, ut corpore et mente renouati, puram tibi animam et purum pectus semper exhibeant. Per Dom.


Collectio.

Deus, qui hanc sacratissimam noctem gloriose dominice resurrectionis inlustras, concede populo tuo, originalis delicti 365 errore mundato, post sacratissimum fontem terram tue promissionis intrare, ut dulcia Sacramentorum tuorum alimenta percipiant.


 Collectio post nomina.

Auditis nominibus offerentum, fratres dilectissimi, omnipotentem Deum supplicemus, ut super hanc oblationem celestem gratiam suam diuini illius odoris infundat, quam in commemoratione dominice resurrectionis offerimus; ut acceptio benedicti corporis et sacri poculi prelibata communio defunctis opituletur ad requiem, uiuentibus proficiat ad salutem.


Collectio ad pacem.

Suscipe, Domine, preces populi tui cum oblationibus hostiarum, ut Paschalibus initiata mysteriis, ad eternitatis nobis medelam, te operante, proficiant; ut in nobis hoc recipientibus holocaustum, pacem quam in labiis proferimus, in intimis teneamus  uisceribus. Per Dom.


Contestatio nunc.

uere dignum et iustum est, te quidem omni tempore, sed in hac potissimum nocte gloriosius predicare, cum Pascha nostrum immolatus est Christus. Ipse enim uerus est Agnus qui abstulit peccata mundi. Qui mortem nostram moriendo destruxit et uitam resurgendo reparauit. Propterea, profusis paschalibus gaudiis, totus in orbe terrarum mundus exultat; sed et superne uirtutes atque angelice concinunt potestates hymnum glorie tue, sine fine dicentes: Sanctus, Sanctus, Sanctus Dominus.


 Benedictio populi.

Benedic, Domine, populo isti, quem liberauit effusio sanguinis, ne damnaret conditio seruitutis. Quibus mortis tue uita redditur, numquam inimici hostis decipulis includantur; et quos dignatus es redimere per iustitiam, nequaquam predo perfidus obtineat per ruinam. Permaneat in eis secunde prerogatiua nature per baptismum, quam perdiderat primi hominis presumptio per delictum. Fulgere semper faciat uiui fontis unda quos abluit, protegat eelestis gratia quos redimit. Et sicut in diebus Dominicis mysterium diuinum excolitur, ita in omnium pectoribus splendor tui luminis conseruetur. Quod prestare dignetur, qui cum et.


Collectio post communionem.

Impleatur in nobis, quesumus, Domine, Sacramenti  paschalis sancta libatio, nosque de terrenis affectibus ad celeste transferat institutum. Per.


Collectio sequitur.

Exuberet, quesumus, Domine, mentibus nostris paschalis gratia Sacramenti, ut donis suis ipsa nos dignos efficiat.



XXuII. INCIPIT MISSA IN DIE SANCTO PASCHAE.


Prefatio.

366 Deus, qui per Unigenitum tuum eternitatis nobis aditum, deuicta morte, reserasti, da nobis, quesumus, ut qui Resurrectionis dominice sollemnia colimus, per innouationem tui Spiritus a morte anime resurgamus. Per.


Collectio sequitur.

Deus, qui nos Resurrectionis dominice annua sollemnitate  letificas, concede propitius ut per temporalia festa que agimus peruenire ad gaudia eterna mereamur. Per Dominum.


Collectio post nomina.

Quesumus, Domine, iam non teneamur obnoxii damnationis humane sententie, cuius nos uinculis hec Hostia paschalis absoluit.


Collectio ad pacem

Omnipotens sempiterne Deus, qui resurgens a mortuis, passione cassata, potentiorem te tuis discipulis reddidisti, concede propitius ut nos quoque Maiestati tue hoc paschale sacrificium in bonis operibus efficiat promptiores, et gratiam tue pietatis adquirat.


Contestatio nunc.

uere dignum et iustum est, te quidem omni tempore,  sed in hoc precipue die, quo tua Resurrectio celebratur, omni festiuitate laudare, benedicere et predicare quod Pascha nostrum immolatus est Christus. Per quem potestas diabolica cecidit, tartarea inferni sunt uincula resoluta, chirographum est antique preuaricationis extinctum, aculeus mortis obtritus; nos quoque de seruitutis iugo dominationis Aegyptie per spiritales aquas educens, triumphans resurrexit in gloriam, et libertati nos, misericordie tue munere, donauit. Per quem Maiestatem tuam.


Benedictio populi.

Deus, qui chirographum quo tenebamur obnoxii pretiosi sanguinis effusione delesti, omnium in te sperantium precibus annue, cunctorum necessitatibus  propitiatus adsiste; ut presidio tue pietatis adiuti, et presentia possint uitare discrimina, et ad eternam peruenire coronam. Quod prestare dignetur.


Post communionem.

Concede, quesumus, omnipotens Deus, ut paschalis perfectio Sacramenti mentibus nostris continua perseueret. Per Dominum.


Collectio sequitur.

Digni nos tui nominis, quesumus, Domine, famulos tuos salutaris cibus et sacer potus instituat, et renouationibus conditionis humane, quam mysterio continet, 367 in nostris iugiter sensibus operetur. Per Dominum.



XXuIII. MISSA PASCHALIS.


Prefatio

 Deus, qui paschalium nobis remedia contulisti, populum tuum celesti dono prosequere, ut inde post in perpetuum gaudeat, unde nunc temporaliter exultat. Per Dominum.


Collectio sequitur.

Deus, qui omnes in Christo renatos genus regium et sacerdotale fecisti, da nobis et uelle et posse quod precipis, ut populo tuo ad eternitatem uocato una sit fides cordium, et pietas actionum. Per Dominum.


Collectio post nomina.

Sacrificia, Domine, paschalibus gaudiis immolamus, quibus Ecelesia tua mirabiliter et renascitur et nutritur. Per Dom.


Collectio ad pacem.

 Paschales hostias immolantes, quesumus, Domine, ut quod frequentamus actu, comprehendamus affectu. Per Dominum.


Contestatio.

uere dignum et iustum est, te quidem omni tempore, sed in hoc precipue, Domine, die laudare, benedicere, et predicare, quod Pascha nostrum immolatus est Christus. Per quem in eternam uitam filii lucis oriuntur, fidelibus regni celestis atria reserantur, et beate legis commercio diuinis humana mutantur, quia nostrorum omnium uita resurrexit. Quem in susceptione mortalitatis Deum maiestatis agnoscimus, et in diuinitatis gloria Deum et hominem confitemur. Qui mortem nostram moriendo destruxit, et uitam resurgendo restituit iehsu Christus.  Per Dominum nostrum.


Benedictio populi.

Presta, Domine, quesumus, famulis tuis tales fieri tue gratie largitate, ut bona tua et fiducialiter implorent, et sine difficultate sumant. Da eis, Domine, regnum tuum iustitiamque semper inquirere, ut quibus indigere eos perspicis, clementer facias abundare. Tribue, quesumus, ut piis sectando que tua sunt, uniuersa illis salutaria condonentur. Quod ipse.


Post communionem.

Adesto, Domine, quesumus, nostre redemptionis effectibus, ut quos sacramentis eternitatis instituis, iisdem protegas dignanter aptandos. Per Dominum.


 Collectio sequitur.

Purifica, Domine, quesumus, mentes nostras benignus, et renoua celestibus sacramentis, ut consequenter et corporum presens pariter et futurum capiamus auxilium. Per.



XXIX. ITEM MISSA III FERIA PASCHALIS.


Prefatio.

368 Deus, qui multiplicas Ecclesiam tuam sobole renascentium, facias eam gaudere propitius de suorum profectibus filiorum. Per Dominum.


Item alia.

Deus, qui nostram letitiam in tuo . . . presta timorem, ut in tuis uigilantes mandatis, placere tibi possimus. Per Dominum.


Collectio nunc.

 Presta, quesumus, omnipotens Deus, ut quos aqua suscepit ad abluendos, et regenerandos muniat et renatos.


Collectio super munera.

Suscipe, Domine, munera nomini tuo oblata, que in Filii tui Resurrectione triumphantis in gloria, uniuersalis, eius quesita sanguine, offert Ecclesia.


Immolatio.

Dignum et iustum est nos tibi gratias agere, omnipotens sempiterne Deus, per Iesum Christum Filium tuum, Dominum nostrum. Per quem humanum genus uiuificans, Pascha etiam per Moysen et Aaron famulos tuos agni immolatione iussisti celebrare: consequentibus temporibus usque ad aduentum Domini nostri Iesu Christi  eamdem consuetudinem in memoria obseruare  precepisti. Ipse est Agnus immaculatus qui prioris populi prima Pascha in Aegypto fuerat immolatus. Ipse est Aries in uertice montis excelsi de uepre prolatus, sacrificio destinatus. Ipse est uitulus saginatus qui in tabernaculo patris nostri Abrahe propter hospites est uictimatus. Cuius passionem et resurrectionem celebramus, cuius et aduentum speramus. Et ideo cum angelis et archangelis non cessamus clamare dicentes: Sanctus, Sanctus, Sanctus.


Benedictio populi.

Benedic, omnipotens sempiterne Deus, hanc familiam tuam benedictione perpetua, qui uitam humani generis, pro nobis Filio tuo moriente, saluasti; presta ut in hac populi tui deuotione fructus proueniat gaudiorum. Quod.


 Collectio post communionem.

Immortalitatis alimoniam consecuti, quesumus, Domine, ut quod ore percepimus mente sectemur. Per Dominum.


Collectio sequitur.

Repleamur, Domine, gratia muneris sacri, ut que gustu corporeo dulcia uenerati contingimus, dulciora mentibus sentiamus. Per eum.



XXX. MISSA PASCHALIS Iu FERIA.

369 Deus, qui populum tuum sacro Iordane flumine transacto, terram tue fecisti promissionis intrare, concede, quesumus, ut et nos quoque Maiestatis tue reuelato mysterio, diuina semper beneficia sentiamus. Per Dominum.


 Oratio sequens.

Annue nobis, quesumus, Domine, ut quemadmodum mysteria Resurrectionis Domini nostri Iesu sollemnia colimus, ita et in aduentu eius gaudere cum Sanctis omnibus mereamur. Per Dominum.


Collectio nunc.

Agnus Dei, qui tollis peccatum mundi, respice in nos, et miserere nobis, factus ipse hostia qui Sacerdos, ipse premium qui Redemptor: a malis omnibus quos redemisti, custodi, Saluator mundi.


Item alia.

Subiectum tibi populum, Domine, propitiatio celestis amplificet; et tuis semper faciat seruire mandatis. Per Dominum.


Immolatio nunc misse.

 Dignum et iustum est nos tibi semper laudes et gratias agere, omnipotens sempiterne Deus, per Iesum Christum Filium tuum Dominum nostrum. Qui sicut ouis ad occisionem pro nobis ductus est, et ut agnus coram tondente, sic non aperuit os suum. Hic enim est Agnus Dei, unigenitus Filius tuus, qui tollit peccatum mundi; qui se pro nobis offerendo non desinit, nosque apud te perpetua aduocatione defendit: quia numquam moritur immolatus, sed semper uiuit occisus. Pascha enim nostrum immolatus est Christus; ut iam non in fermento ueteri, neque in carnalium sanguine uictimarum, sed in azymis sinceritatis et corporis ueritatis immolemus. Per Christum Dominum nostrum. Per quem Maiestatem tuam laudant.


Benedictio populi.

 Faciat uos Deus ueros esse filios Ecclesie; multiplicet uos in timore suo, et abundare faciat ab ubertate celorum in omni abundantia sanitatis. Repleat uos omnibus bonis terrarum uestrarum, copia, frumento, uino repleat, et oleo sanctitatis letificet uos in filiis, exhilaret in familiis, et abundare faciat in amicis. Per Dom.


Post communionem.

Spiritum nobis, Domine, tue caritatis infunde, ut quos uno celesti pane satiasti, una facias pietate concordes. Per Dom.



XXXI. ITEM MISSA u FERIA.

370. Fac, misericors Deus, ut quod paschalibus celebramus officiis fructiferum nobis omni tempore  sentiamus. Per Dom.


Item collectio.

Benedictionem tuam, quesumus, Domine, sacre plebi copiosa pietate largire, que per tuam tibi gratiam semper reddatur accepta.


Item alia collectio

Deus, qui populum tue fecisti redemptionis participem, concede nobis, quesumus, ut et resurrectionis dominice in perpetuo gratuletur. Per Dom.


Collectio sequitur.

Famuli tui, Domine, qui ad tuam sunt gratiam uocati, tuo indesinenter protegantur auxilio, ut qui diuino sunt baptismo regenerati numquam a tui regni potentia possint euelli. Per Dom.


 Immolatio nunc.

Dignum et iustum est nos tibi gratias agere, sancte Pater, omnipotens, eterne Deus, per Iesum Christum Filium tuum Dominum nostrum, quem pro nobis omnibus tradi hostiam uoluisti. O mira circa nos pietatis tue dignatio! O ineffabilis dilectio caritatis, ut seruos redimeres, Filium tradidisti? O certe necessarium Ade peccatum, quod Christi morte deletum est! O fidelem [Forsan felicem] culpam, que talem ac tantum meruit habere Redemptorem! Numquam enim quanta circa nos pietatis tue dilectio esset, agnosceremus, nisi ex morte unici et ceterni Filii tui Domini ac Dei nostri Iesu Christi probaremus. uincit malitiam diaboli pietas tue dignationis; quia ubi abundauit peccatum, superabundauit et gratia.  Sed plus nobis tua misericordia reddidit quam inuidus inimicus abstulerat. Ille paradisum inuidit, tu celos donasti; ille mortem temporalem intulit, tu uitam perpetuam tribuisti. Propterea profusis gaudiis, totus in orbe terrarum mundus exultat. Sed et superne concinunt Potestates hymnum glorie tue sine fine dicentes.


Benedictio populi.

Benedic, Domine, hos populos tuos, respectui tuo se supplici oratione curuantes. Fac ante conspectum tuum cum iustitia uiuere; si secus egerint, iudicare. Tribue eis, Domine, in fide credulitatem, in labore uirtutem, in affectu deuotionem, in actu prosperitatem, in uictu abundantiam, in pace letitiam, in conuersatione gratiam, in luctatione uictoriam. Per Dominum.



XXXII. ITEM MISSA PASCHALIS uI FERIA.


371 Deus, qui per Unigenitum tuum eternitatis nobis aditum, deuicta morte, reserasti, da nobis, quesumus, ut qui Resurrectionis Dominice sollemnia colimus, per inuocationem tui Spiritus a morte anime resurgamus. Per Dom.


Item collectio.

Deus, per quem nobis redemptio prestatur et adoptio, erige ad te tuorum corda credentium, ut omnes regenerati sacro baptismate, adprehendant mente quod mysteriis susceperunt. Per.


Collectio.

Confirma, Domine, famulos tuos, quos ex aqua et  Spiritu sancto propitius redemisti, ut ueterem hominem cum suis actionibus deponentes, in ipsius conuersatione uiuamus, ad cuius substantiam per hec Paschalia mysteria transtulisti. Per.


Item alia collectio.

Concede, quesumus, omnipotens Deus, ut festa Paschalia, que deuotione colimus, moribus exsequamur. Per.


Immolatio.

Dignum et iustum est. uere dignum et iustum est nos tibi gratias agere, sancte Pater, omnipotens,  eterne Deus, Rex omnium, sanctificator et conditor generis humani. Qui Filio tecum eterna claritate regnante, cum de nullis exstantibus cuncta protulisses, hominem limosi pulueris initiis inchoatum ad speciem tui decoris animasti, eumque credula persuasione deceptum reparare uoluisti; spiritalis gratie eterna suffragia mitte nobis per Iesum Christum Filium tuum Dominum nostrum. Qui mortuus est propter peccata nostra, et resurrexit propter iustificationem nostram. Propterea cum angelis et archangelis non cessamus clamare.


Benedictio populi.

Benedicat uos Dominus, et custodiat semper. Ostendat Dominus faciam suam super uos, et misereatur uestri. Conuertat Dominus uultum suum ad uos, et det uobis pacem. Per Dominum.


 Post communionem.

Presta nobis, omnipotens Deus, ut uiuificationis tue gratiam consequentes, in tuo semper munere gloriemur. Per.


Collectio.

Sacramenta, que sumpsimus, Domine, et spiritalibus nos expient alimentis, et corporalibus tueantur auxiliis. Per Dom.



XXXIII. MISSA MATUTINALIS PER TOTAM [a 1Kb] PASCHAM PRO PARuULIS QUI RENATI SUNT, MATURE DICENDA.

372 Deus, qui credentes in te populos gratie tue largitate multiplicas, respice propitius ad electionem tuam, ut qui sacro baptismate sunt renati, regni celestis mereantur introitum. Per Dominum nostrum.


 Oratio super munera in die Sabbati exita [b 1Kb] Pascha.

Adesto, Domine, supplicationibus nostris, et oblationes famulorum tuorum, quas tibi offerimus, diem octauarum suarum spiritalium celebrantes  placitus ac benignus adsume.


Immolatio die Sabbati.

uere dignum et iustum est: quia uerus ille Agnus qui pro nobis est immolatus, qui mortem nostram moriendo destruxit, et uitam nostram resurgendo reparauit iehsu Christus Dominus noster. Cui omnes angeli atque archangeli incessabili uoce proclamant, dicentes: Sanctus.


Benedictio populi.

Benedicat uos Deus Pater omnipotens, qui in principio  cuncta creauit. Benedicat uos Filius, qui de superna sede pro nobis saluandis descendit. Benedicat uos Spiritus sanctus, qui in columba Iordanis fluuium in Christo requieuit. Ipse uos in Trinitate ac Unitate sanctificet, quem omnes gentes expectant uenturum Iudicem ad iudicandum. Quod ipse prestare dignetur.


Collectio post communionem.

Presta, quesumus, Domine, ut sancta nos tua expient, dignosque semper sua perceptione perficiant. Per Dominum.


 Collectio sequitur.

Adesto, Domine, Deus noster, ut per hec que fideliter sumpsimus, et purgemur a uitiis, et a periculis omnibus exuamur. Per Dom.



XXXIu. MISSA IN PASCHA DIE SABBATI.

Deus, qui nos Resurrectionis dominice sollemnitate letificas, concede propitius, ut per temporalia festa que agimus peruenire ad gaudia eterna mereamur.


Collectio.

Presta, quesumus, omnipotens Deus, ut huius Paschalis 373 festiuitatis mirabile Sacramentum, et temporalem nobis tranquillitatem tribuat, et uitam conferat sempiternam. Per Dominum.


Item alia collectio.

Respice, quesumus, Domine, et peccatorum nostrorum  tenebras auerte, ut quos exercet deuotio sollemnitatis, inlustret sollemnitas pie cognitionis. Per Dominum.


Item collectio.

Deus, qui in sollemnitate Paschali mundo remedia contulisti, populum tuum, quesumus, celesti dono prosequere, ut et perfectam libertatem consequi mereatur, et ad uitam proficiat sempiternam.


Immolatio in die Sabbati.

Dignum et iustum est, necessarium et salutare est, ut te Dominum ac Deum totis uisceribus humana conditio ueneretur, Rex mirabilis Christe. Cuius condemnatione tartareis uinculis absoluta credentium turba, libertatis insignia gratulatur. Qui uere ut Leo de tribu Iuda mundo ostensus, animarum deuoratorem  extinctum leonem diabolum omnis terra letatur. Permittis te clauorum nexibus alligatum, ad stipitem crucis tereri, ut non sit parua quam impius quondam expauescat potentiam. Ad cuius uocem emittens spiritum, terra tremuit, celum expauit, dies fugit, sol obscuratus est, astra abscondentia radios suos, simul omnia migrauerunt. Cuius descensu, confractis portis, luget infernus; quo resurgente, letantur angeli, et exultat terra cum habitatoribus suis. In quo triumpho conspicitur conminatio illa prophetico ore promissa: Ero mors tua, o inferne. Ubi est ergo uictoria tua? nec enim ab alio poterat nisi a uita mors deuorari. Qui descensu suo eos qui tenebantur a morte, superis reddidit resurgendo, ut eius resurrectio uiuorum uel mortuorum testimonio  firmaretur. Unde, sancte Pater, omnipotens, eterne Deus, per Iesum Christum Filium tuum Dominum nostrum gloria tibi semper, qui in te, et ex te, et tecum semper. Quem te etiam laudant angeli.



XXXu. INCIPIT MISSA CLAUSAE PASCHAE.

Concede, quesumus, omnipotens Deus, ut qui Resurrectionis dominice sollemnia colimus, per innouationem tui Spiritus a morte anime resurgamus. Per Dominum.


Post precem a missa.

374 Deus totius claritatis conditor et moderator, quem celestia mirantur, et terrena pauitant, inferna tremiscunt; cui angelorum turme et archangelorum exercitus militant, non uti mundum expugnes, quem  ipse fecisti, sed ut subruas mundi peccata, que diabolus adinuenit, quia ita dignatus es diligere hunc mundum, ut Unigenitum tuum traderes pro nostra salute, cuius cruce redempti sumus, morte uiuificati, passione saluati, resurrectione glorificati. Per ipsum te itaque supplices inuocamus, ut huic familie tue in omnibus adesse digneris; sicut adfuisti patribus nostris sperantibus in tua misericordia, sic et his omnibus adesse dignare, ut sit in sensibus eorum timor deuotionis tue, in corde fides, in opere iustitia, in actu pietas, in lingua ueritas, in moribus disciplina, ut digne riteque immortalitatis sibi premium consequi mereantur. Per Dom.


Collectio post nomina.

Deum, qui pro ruina totius mundi unicum Filium  suum, adsumpta ex carne uirginis ueri hominis forma, mittere dignatus est, fratres carissimi, suppliciter exoremus, ut sicut in hac die Resurrectionis eiusdem nos a morte perpetua cum illo resuscitauit, ita pietatis sue dono ab omnibus nos inimici tutans insidiis, inlesos faciat in matris Ecclesie gremio residere; et conscientie integritate de regeneratione gaudentes, eterne primitiuorum Ecclesie, quemadmodum deuotione ad presens, ita remuneratione adsociet in eternum; et hec munera plebis sue benedicere dignetur. Per Dom.


Immolatio clausum Pasche.

Dignum et iustum est, necessarium et salutare est, nos tibi gratias agere, omnipotens  redemptionis nostre preferre preconia. Dum hominum genus mancipatum  morte, inferorum sedibus tenebrarum uincla restringerent, spiritale uerbum  descendit in Mariam: que dum partum suum uirgo miratur, inclausum hominem edidit Deum. Que tamen tuum esse, summe, omnipotens, antequam nasceretur, cognouerat, quippe que sciebat mundi esse Principium. Is namque crucem spontanea deuotione propter redemptionem humani generis, de inimico tyranno triumphaturus, ascendit: et relicto paulisper corporis templo, inferorum 375 claustra confringens, pristine  uite restituit. Nec suffecerat solum hominis emendasse peccatum; sed per ablutionem celestem renatos, rediuiuo ac nouo natiuitatis genere remeans ad originem sue, nos ad celestia regna perduxit. O  consilium, o diuine prouidentie, o inestimandum reparationis auxilium! Per uirginem nobis gloriosa uita restituitur, que per ligni inobedientiam credebatur extincta. Per aquam mundi peccata diluuntur, per quam ante senserat mundus ipse naufragium. Tibi ergo, summe Genitor, pura deuotione immaculatum munus offerimus, et eleuatione manuum nostrarum iuxta Filii tui Iesu Christi dispositionem, pium sacrificium celebramus. Per quem te laudant angeli et archangeli, dicentes.



XXXuI. INCIPIT MISSA DOMINICALIS POST PASCHA.


Prefatio.

Deus qui in Filii tui humilitate iacentem mundum erexisti, letitiam concede fidelibus tuis, ut quos perpetue  mortis eripuisti casibus, gaudiis facias sempiternis perfrui. Per.


Collectio sequitur.

Deus, in cuius precipuis mirabilibus est humana reparatio, solue opera diaboli, et mortifera peccati uincula disrumpe, ut destructa malignitate, que nocuit, uincat misericordia que redemit. Per Dominum.


Collectio post nomina.

Benedictionem, Domine, nobis conferat salutarem sacra semper oblatio, ut quod agit mysterio, uirtute perficiat.


Collectio sequitur.

Deus, qui nos per huius sacrificii ueneranda commercia, unius summe Diuinitatis participes effecisti, presta, quesumus, ut sicut tuam cognoscimus ueritatem, sic eam dignis moribus adsequamur. Per.


 Contestatio nunc.

uere dignum et iustum est . . . . per Christum Dominum nostrum. Qui humanis miseratus erroribus, per uirginem nasci dignatus est; et per passionem mortis a perpetua nos morte liberauit, ac resurrectione sua eternam nobis contulit uitam. Quem laudant angeli.



XXXuII. ITEM MISSA POST PASCHA ANTE ASCENSA DOMINI.

376 Deus, qui hoc nobis confers gratia tua, ut iusti ex impiis, et beati efficiamur ex miseris, adesto tuis operibus, tuis adesto muneribus; ut quibus inest fidei iustificatio, non desit perseuerantie fortitudo. Per.


Collectio.

 Deus, qui es misericors in operibus, iustus in iudiciis, largus in donis, multiplica super nos misericordiam tuam: et quia tu nobis es bonorum causa meritorum, custodi quod tribuis, ut inuenias quod corones. Per.


Collectio post nomina.

Presta, Domine, quesumus, ueritati, ut illius salutis capiamus effectum, cuius per hec mysteria pignus accipimus. Per.


Collectio.

Respice, Domine, propitius ad munera que sacramus, ut et tibi grata sint, et salutaria semper existant. Per Dom.


Contestatio nunc.

uere dignum et iustum est, deuoto munere postulantes, ut tempora, quibus post Resurrectionem Dominus  noster iehsu Christus cum discipulis suis corporaliter habitauit, pia deuotione tractemus. Quem l.



XXXuIII. INCIPIUNT COLLECTIONES IN ROGATIONIBUS PER DIuERSA LOCA SANCTORUM NUNC.


In sancto Petro [a 1Kb] .

Omnipotens sempiterne Deus, qui beato Petro  apostolo, conlatis clauibus regni celestis, animas ligandi adque soluendi pontificium tradidisti, exaudi propitius preces nostras in die ieiunii huius; et intercessione eius, quesumus, ut a peccatorum nostrorum nexibus liberemur. Saluator mundi.


Oratio in sancto Stephano.

Presta, quesumus, omnipotens et misericors Deus, ut fragilitati nostre adflicte in diebus istorum ieiuniorum magnificus leuita beatus Stephanus auxilium interuentionis exhibeat, qui, imitator dominice passionis et pietatis, primus in cruore martyrii enituit; et semper sit perfectus suffragator, atque, te concedente, promptus adiutor. Per Dominum.


Item oratio in sancto Martino.

Porrige dexteram tuam, quesumus, Domine, plebi  tue in die ieiuniorum suorum tuam misericordiam postulanti, ut intercedente beato Martino, terrores imminentes declinemus; et solatia uite immortalis accipiamus, et 377 sempiterna gaudia comprehendamus. Per Dominum.


Oratio in sancto Gregorio.

Omnipotens sempiterne Deus, ieiuni de tuis etiam donis satiati, uel qualibet maceratione confecti, Maiestatem tuam supplices exoramus, ut expulsis de cordibus nostris peccatorum tenebris, in die ieiunii, intercedente summo antistite nostro et diuinorum mysteriorum capace Gregorio, ad ueram lucem, que Christus est, nos facias peruenire. Per Dominum nostrum.


Item collectiones in quo loco uolueris.

Quesumus, Domine Deus noster, uitia carnis spiritus  uirtute constringe, ut, interueniente ill. in hoc ieiunio, nostra in uirtutibus reficiatur infirmitas.


Collectio sequitur.

Propitiare, Domine, supplicationibus; et nos in ieiunii cultu uacantes, obtinente beato ill. peruigili protectione, custodi; ut nullius animam diabolus perfidie telo uulneret, nullius mentem ueneno falsitatis occidat.



XXXIX. INCIPIT MISSA IN ROGATIONIBUS.

Memores celestium preceptorum, peccata nostra coram Domino defleamus, serentes in lacrymis quid metamus in gaudiis: simus in oratione solliciti, ieiuniis prompti, in eleemosynis liberales, ut promisse retributionis gloriam deuota fide et fructuosa operatione  mereamur. Per Dom.


Collectio sequitur.

Deus, qui Niniuitis pro peccatis suis ieiunantibus pepercisti, te supplices deprecamur, ut et nobis in hoc ieiunio [b 1Kb] nostrorum indulgentiam per solitam misericordiam largiaris. Per.


 Collectio post nomina.

Recensitis offerentum nominibus, accincti abstinentie cibis, et deuoto pasti ieiunio, petamus a Domino Saluatore nostro uti hec adoranda sacrificia, que pro spiritibus pausantium et nostris nostrorumque peccatis cura pietatis offerimus, sicut munus Abel iusti sui . . . benedicat, et in no . . . ficata custodiat. Per.


Collectio sequitur.

378 Suscipe preces populi tui, clementissime  Pater, et directas in spiritu tuo oblationes, quasi odorem incensi flagrantis, adsume. Per Dom.


Contestatio nunc.

Dignum et iustum est tibi santificare ieiunium, quod nos ad animarum medelam et castigationem corporum seruare docuisti: quia restrictis corporibus, anime saginantur; et in quo homo noster exterior adteritur, dilatatur interior. Memento itaque, Domine, in hoc ieiunio miseration.


Reliqua desunt.

 Hactenus tria Missalia, que a Thomasio publici iuris facta sunt, retulimus: quorum primum, id est Gothicogallicanum, paucis exceptis, integrum est, ac potioris momenti; alia duo mutila sunt. Horum omnium capitulationes habentur initio huius operis. Notas numericas in capite singulorum articulorum suppleuimus in secundo et tertio Missali  pro commodo lectorum. Probationes quasdam coronidis loco adiiciemus ad calcem operis, id est uetera quedam monumenta, ad illustrandam tum Liturgiam Gallicanam, tum sequentem Disquisitionem. Utinam hoc opus cedat in Dei gloriam, et in utilitatem Ecclesie catholice, in primis Gallicane! Saltem is est scopus operis, utinam et fructus!


 FINIS LITURGIAE GALLICANAE.





DE CURSU GALLICANO DISQUISITIO.

 379 1. Post commentarios de Liturgia Gallicana, proximum est ut de diuinis officiis que in Ecclesia Gallicana iam inde a primis temporibus obtinuerunt breuiter disseramus. Neque uero id suasit argumenti modo affinitas, sed etiam Lectionarii Gallicani occasio, in quo nonnulla que ad officia ecclesiastica pertinent referuntur. Hanc autem Disquisitionem inscribimus De cursu Gallicano; quo nomine statas Ecclesie preces, que sub Breuiarii nomine per singulos dies decurri ac recitari debent, maiores nostri solebant significare. Hinc Gregorius Turonensis antistes librum e suis unum De cursibus ecclesiasticis inscripsit: qui liber si ad nos usque peruenisset, facilis et compendiosa esset hec de Gallicanis officiis commentatio. Sed quoniam in tenebris  hactenus delitescit curandum porro est ut ex aliis, qua fieri poterit, monumentis horum officiorum notitiam eruamus. Ubi in ipso limine lectorem monemus nos hic non tam de monachorum, 380 quam de clericorum officiis acturos, tametsi monachi multis in locis sacre psalmodie exemplum prebuerunt.



§ I. Quedam premittuntur de diuinorum officiorum origine, progressu, et incremento apud Orientales et Occidentales.

2. Atque ut clara et facili ratione procedat hec disquisitio, a uariis diuinorum officiorum modis, qui tam in Oriente quam in Occidente a primordiis instituti sunt, exordium ducimus. Et quidem si  constaret de nomine et auctoritate illius scriptoris, cuius de cursuum ecclesiasticorum origine libellus apud Spelmannum uulgatus est, expedita esset hoc de argumento sententia, modo ut sanior et integrior  fuisset. Sed quisquis, qualisue sit auctor, eo nobis utendum est, quando saltem eius antiquitas ex ipsa Codicis uetustate comprobatur. Suspicatus sum aliquando, hunc esse ipsummet Gregorii nostri librum de cursibus ecclesiasticis; sed postmodum aliter uisum est, tum quia de cursu sancti Columbani, qui uixdum Gregorio uiuente institutus erat, et de eius atque sancti Eustasii abbatis Actis post Gregorii obitum scriptis mentionem facit; tum quia potius Britonem aut Scotum refert stylus eius et oratio.

3. Quinque autem cursuum ecclesiasticorum genera totidemque eorum auctores distinguit ille anonymus. Primum Asiaticum appellare licet, quem a sancto Ioanne euangelista, eiusque discipulo Polycarpo Smyrneorum primo episcope institutum dicit;  ac deinde per Trophimum Arelatensem, tum per Photinum et 381 Ireneum Lugdunenses episcopos in Gallias propagatum. Alterum uoco Alexandrinum, auctore Marco euangelista: qui cursus in monasteriis Lerinensi et Massiliensi Cassiani receptus sit, atque inde per sanctos Germanum Antissiodorensem et Lupum Tricassinum antistites in Scotiam, et per Cesarium in Arelatensem Ecclesiam inductus, quem demum Columbanus apud Luxouium admiserit. Tertius cursus orientalis »a sancto Chromatio et Heliodoro, et beato Paulino, seu et Athanasio episcopo editus, qui in Gallorum consuetudine non habetur; quem sanctus Macarius decantauit; hoc est per duodenas horas,« nempe »unaquaque hora.« Quartus cursus Ambrosianus dici potest, seu Mediolanensis, quem  »beatus Ambrosius propter hereticorum Ordinem dissimilem composuit,« et quidem alium quam qui »in Italia antea decantabatur.« Ex quo Bellarmini sententia confirmatur, asserentis contra quorumdam  aliorum opinationem, Ambrosium psalmodie in occidentalibus Ecclesiis primum institutorem non fuisse, quod ex Augustini Confessionibus illi colligebant; sed id tantum curasse, ut secundum morem Patrum orientalium psalmi atque hymni a populo etiam canerentur, cum antea a singulis singuli, uel certe a solis clericis apud Italos recitati fuissent. Quintus denique cursus est sancti Benedicti, quem a cursu Romano parum discrepasse tradit uetustissimus ille scriptor, cuius libellum Spelmannus edidit in tomo 1 Anglie Conciliorum, pag. 176. Hic, quisquis ille est, cursus ecclesisticos cum Liturgia confundere uidetur. Nam agens de cursu per sanctum Marcum instituto, ita illum describit, ut »Sanctus, uel Gloria in excelsis, uel orationem Dominicam, et  Amen,« uniuersi, tam uiri quam femine decantarent.

382 4. uerum longe diuersam, et quidem accuratiorem psalmodie apud Orientales rationem nobis exhibent Cassianus, Socrates et Theodoritus. Cassianus quippe, omissis uariis typis, quos pro locorum uarietate dissimiles fuisse dicit, duo precipua psalmodie apud orientales monachos genera describit: unum eorum qui in Aegypto et Thebaide, alterum eorum qui in Palestina et in Mesopotamia uersabantur. His duobus accurate exponendis secundum ac tertium institutorum libros insumit.

5. Aegyptiorum typus in summa is erat. Primo duabus tantum uicibus in oratorium conueniebant, uesperi scilicet, ac media nocte, et singulis uicibus  psalmos duodenos cantabant, aliis horis psalmos in cellulis suis inter laborandum recitare soliti. Secundo hos duodecim psalmos unus tantum lector aut cantor, id est singuli singulos, uel unus admodum et alter senos, in medio fratrum consistentes decantabant, ceteris sedentibus et intentis. Tertio psalmos, presertim longiores, non continue et uno tractu, sed meditatione aut breui oratione interposita recitabant; et psalmos ipsos, non uersiculo Gloria Patri, sed alia breui precatione; duodecimum uero uoce Alleluia concludebant. Quarto finitis psalmis due lectiones recitabantur, una ex ueteri, altera ex Nouo Testamento; Sabbato ex Nouo. Quinto his peractis, omnes in genua procumbebant: et tunc abbas seu prepositus omnium fratrum uota precesque  in unum colligens, publica precatione  officium finiebat. Sexto denique reuersi in cellas suas, hora tertia, sexta, et nona ternos psalmos inter operandum persoluebant, priuatis de cetero precibus intenti. Illud tantum diebus 383 Dominicis et festis peculiare erat, quod ad tertiam horam in oratorium conueniebant, ut sacris mysteriis interessent. Et is quidem apud Aegyptios monachos psallendi ritus uigebat seculo u. Idem fere obtinebat in Palestine et Mesopotamie cenobiis, nisi quod ad singulas horas solemnes oratorium frequentabant, ut in publico conuentu ternos Deo psalmos persoluerent.

6. A Cassiano uenio ad Socratem, qui alterni cantus  originem Ignatio, tertio post Petrum Antiochie in Syria episcopo, tribuit in lib. uI, cap. 8. Scribit quippe »Ignatium uidisse aliquando angelos hymnis alternatim decantatis sanctam Trinitatem celebrantes; indeque canendi rationem, quam in illa uisione animaduerterat, ecclesie Antiochensi tradidisse; unde ista traditio ad omnes postea Ecclesias permeauerit.« Idem auctor eodem in loco commemorat hunc ritum a sancto Ioanne Chrysostomo Constantinopoli fuisse institutum ex emulatione Arianorum, »qui singulis hebdomadis, quoties festi dies occurrebant, id est Sabbato ac die Dominico, in unum congregati, hymnos apte ad suam heresim compositos, alternatim sibi respondentes canebant, nocturnis scilicet ac matutinis horis.« Hunc uero alternum  cantum Socrates antiphonarium, appellat; unde antiphone, que ad alternum psalmorum cantum precinuntur, nomen retinuerunt.

7. Henricus ualesius, uir cl., in annotatione ad hunc de Ignatio locum, ait se nescire unde hec hauserit Socrates. »Constat enim, inquit, primos omnium Flauianum ac Diodorum, regnante Constantio, psallentium choros Antiochie bifariam diuisisse, et psalmos Dauidicos 384 alternis canendos eis tradidisse; eamque rem primum Antiochie institutam, postea ad reliquas totius orbis ecclesias dimanasse,« testante Theodorito in lib. II Historie, cap. 24, et ante illum Theodoro Mopsuesteno. Imo eam psalmodie speciem iam ante Flauianum atque Diodorum a Syris fuisse usurpatam ualesius colligit ex Theodori  Mopsuesteni fragmento, quod refert Nicetas in Thesauro orthodoxe fidei, lib. u, cap. 30. Quidquid sit de auctore, alternum cantum tempore Gregorii Nazianzeni in monasteriis utriusque sexus iam receptissimum fuisse manifestum est ex iambico eius carmine de uirtute, sub finem, idque omnibus notissimum esse dicit. Eorum chorum angelicum uocat, »qui nunc simul, nunc uicibus alternis canit.«

, .
Itaque saltem inde constat, uno ante Cassianum seculo hunc alternis canendi ritum apud Orientales inoleuisse, qui sensim inde manauit ad Occidentales. Lege eruditissimum in lib. I Discipline ecclesiastice, capp. 34 et 35.

8. Quinam psallendi modus Rome per ea tempora  seruaretur, non facile est definire. Si certa et explorata esset uetusti illius apud Spelmannum auctoris sententia, nempe sancti Benedicti cursum a Romano parum discrepasse, obuia esset de Romano coniectura, cum Benedictinum in regula nostra expressum habeamus. At Romanum, saltem in aliquibus, ab eo diuersum fuisse hinc colligitur, quod sanctus Benedictus ad feriales matutinas Laudes »canticum unumquodque die suo ex prophetis, sicut psallit Ecclesia Romana,« instituat cap. 13, de aliis etiam id dicturus, si ipsius ritus cum Romano penitus conuenisset; nec sane reliquisset 385 in abbatis arbitrio ut suam psalmodie dispositionem mutare posset, si Romanum canonem in omnibus secutus fuisset.  Theodemarus abbas Casinensis, seu Paulus Diaconus eius nomine, in epistola ad Carolum Magnum questione proposita, cur sanctus Benedictus nullas in estate pro nocturnis uigiliis lectiones precipiat, hanc affert causam: quia »necdum eo tempore in Romana Ecclesia, sicut nunc leguntur, sacras Scripturas legi mos fuerit; sed post aliquot tempora hoc institutum, siue a beato papa Gregorio, siue, ut ab aliis affirmatur ab Honorio. Qua de re  nostri maiores instituerunt ut in hoc sacro nostro cenobio tres quotidianis diebus estiuo in tempore ex ueteri Testamento lectiones legantur, ne a sancta Romana ecclesia discrepare uiderentur.«

9. De Theodemari priori sententia, scilicet sacras  Scripturas in Romana Ecclesia tempore sancti Benedicti lectas non fuisse, legitima dubitandi ratio est. Neque enim uerisimile est aut nullas tunc in diuinis officiis lectiones; aut si alique ex aliis, non etiam ex sacra Scriptura institutas fuisse. Sane cum Gelasius papa I, in concilio Romano, qui libri legendi, quiue non legendi essent definit; id de lectione publica in ecclesiis facienda intelligere uidetur. In eo autem Decreto, etsi gesta sanctorum martyrum suscipiuntur; nichilo minus eorum Acta non probantur ad publicam lectionem. »Sed ideo secundum antiquam consuetudinem  singulari cautela in sancta Romana ecclesia non leguntur, quia et eorum qui conscripsere nomina penitus ignorantur; et ab infidelibus aut idiotis superflua,  aut minus apta, quam rei ordo fuerit, scripta esse putantur.« Quidam hoc decretam Gelasio abiudicant, atque Hormisde tribuunt. At Gelasium auctorem prefert uetustissimus 386 Codex Palatino uaticanus n. 493, in quo habetur Missale Francorum, scriptum litteris quadratis ante annos fere mille; in cuius fine, teste Thomasio, hoc decretum habetur sub hoc titulo: Incipit Decretale sancti Gelasii pape urbis Rome. Ad hec inter Codices qui Ludouici Pii principatu Ab Ansegiso abbate Flauiacensi monasterio concessi leguntur in Chronico Fontanellensi, recensetur uolumen unum, preter alia »continens decreta Gelasii pape de libris recipiendis, et non recipiendis.« Itaque nullatenus dubito quin hec epistola decretalis Gelasium auctorem habeat. Ceterum  predictum Romane ecclesie morem, ut martyrum passiones publice non legerentur, carpere uide antiquus auctor, qui Acta sanctorum Cantianorum scripsit, prout in consequentibus inter Probationes referentur.

10. Et quidem, ex eiusdem Gelasii decreto, »Actus beati Siluestri, licet eius qui conscripsit nomen ignoretur, a multis tamen in urbe catholicis legebantur, et pro antiquo usu multe hec imitabantur Ecclesie.« Unde apparet, non in tota Romana Ecclesia, sed plurimum in Lateranensi, eiusmodi Acta, que auctoris nomine destituta erant, lecta haud fuisse. Alia uero, que probabiles habebant auctores, seculo uIII in Ecclesia Romana legebantur. Cuius  rei testem habemus Adriani pape I epistolam 3: »uite Patrum sine probabilibus auctoribus minime in Ecclesia leguntur. Nam ab orthodoxis titulate et suscipiuntur, et leguntur.« Imo etiam tunc confessorum uitas in Ecclesia Romana recitari mos erat, probante Ioanne Diacono in prefatione ad uitam Gregorii Magni, in qua Ioannem papam uIII sic alloquitur: »Nuper ad uigilias beati Gregorii Romani pontificis, Anglorum scilicet gentis 387 apostoli, lectione de Paulino ciuitatis Nolane presule consuetudinaliter personante, uisus es a uenerabilibus episcopis, diuino quodam instinctu commotus, requirere, cur tantus pontifex, qui multorum sanctorum uitas texuerat, gestis propriis in propria duntaxat Ecclesia caruisset.«

 11. Hinc etiam patet tractatus Patrum defectu propriarum lectionum in eadem Ecclesia receptos fuisse: quorum delectus in arbitrio episcopi erat tempore Gregorii Magni, ut constat ex lib. X, epistola 22, ad Ioannem Subdiaconum Rauennatem, in qua non probat quod Marinianus eiusdem urbis episcopus »commenta beati Iob publice ad uigilias legi precepisset. Sed dic ei, inquit, ut commenta Psalmorum legi ad uigilias faciat, que mentes secularium ad bonos mores precipue informant. Neque enim uolo, dum in hac carne sum, si qua dixisse me contigit, ea facile hominibus innotescere.« Ita pontifex maximus et modestissimus.

12. Idem Gregorius Magnus in synodo Romana statutum edidit, ut ne diaconi, »quos ad predicationis  eleemosynarumque studium uacare congruebat,« in posterum cantorum officio fungerentur, dum cantores ipsi ob uocis suauitatem ad sacri altaris ministerium adhiberentur. »Unde fit plerumque ut ad sacrum ministerium, dum blanda uox queritur, queri congrua uita negligatur; et cantor minister Deum moribus stimulet, cum populum uocibus delectat. Qua de re presenti decreto constituo ut in sede hac sacri altaris ministri cantare non debeant, solumque euangelice lectionis officium inter missarum solemnia exsoluant; psalmos uero ac reliquas lectiones censeo per subdiaconos, uel, si necessitas exigit, per minores ordines exhiberi.« Hoc decretum refertur in lib. Iu, epistola 44, et apud Agobardum, de correctione Antiphonarii. Hec 388 de ritu Ecclesie  Romane; cuius normam, qualis postea in diuinis officiis obtinuit, ex Gregorii uII decreto intelligimus.

13. De Ambrosiano seu Mediolanensi psallendi ritu antiquo  id tantum compertum habemus, quod populus, id est uterque sexus, Psalmos promiscue, sed alternis cantaret. Huc facit ipsius Ambrosii expositio in psalmum I: »Mulieres Apostolus in ecclesia tacere iubet; psalmum etiam bene clamant. Quantum laboratur in ecclesia ut fiat silentium cum lectiones leguntur! Si unus loquitur, obstrepunt uniuersi; cum psalmus legitur, ipse sibi effector est silentii; omnes loquuntur, et nullus obstrepit.« Itaque cum lector  Scripturas recitaret, uix impetrari poterat silentium; cum uero psalmus cantaretur, obstrepebat nemo, quoniam omnes cantu occupati erant. Huiusce ritus originem describit sanctus Augustinus in lib. IX Confessionum, cap. 7: »Non longe ceperat Mediolanensis Ecclesia genus hoc consolationis et exhortationis celebrare, magno studio fratrum concinentium uocibus et cordibus. Nimirum annus erat, aut non multo amplius, cum Iustina, ualentiniani regis pueri mater, hominem tuum Ambrosium persequeretur heresis sue causa, qua fuerat seducta ab Arianis. Excubabat pia plebs in ecclesia, mori parata cum episcopo seruo tuo . . . Tunc hymni et psalmi ut canerentur secundum morem orientalium partium, ne populus meroris tedio contabesceret, institutum  est, et ex illo in hodiernum retentum, multis iam, ac pene omnibus gregibus tuis et per ceteras orbis partes imitantibus.« Idem sanctus Augustinus, in eiusdem libri IX cap. 4 exprimens animi sui affectum, cum legeret psalmos Dauid, subdit: »Quas tibi uoces dabam in psalmis illis, et quomodo in te inflammabar 389 ex eis, et accendebar eos recitare, si possem, toto terrarum orbe aduersus typhum generis humani! Et tamen toto orbe cantantur, et non est qui se abscondat a calore tuo.« Et in capite 6: »Quantum fleui in hymnis et canticis tuis, suaue sonantis Ecclesie tue uocibus commotus acriter! uoces ille influebant auribus meis, et eliquabatur ueritas tua in cor meum; et exestuabat inde affectus pietatis, et currebant lacryme, et bene mihi erat cum  eis.« Denique cantum cum suaui uocum modulatione coniunctum fuisse idem testatur in lib. X Confessionum, cap. 33. Psalmis interserebantur etiam hymni, qui ab auctore Ambrosiani dicti sunt. De his omnibus testis est Paulinus in Ambrosii uita: »Hoc in tempore primo antiphone  hymni, ac uigilie in ecclesia Mediolanensi celebrari ceperunt.« Et Ambrosius ipse in Hexemeron lib. III, cap. 5, Ecclesiam mari comparat, in qua »responsoriis  psalmorum, cantu uirorum, mulierum, uirginum, paruulorum, consonans undarum fragor resultat.« Idem hymnorum suorum meminit in opusculo de Spiritu sancto, et in epistola 32.

14. Que superius ex cantu psalmorum Mediolani  instituto sibi accidisse narrat Augustinus, ab baptismi ipsius tempus, id est ad annum 387 referenda sunt. Eumdem ritum in Africam ipse inuexit episcopus. Alternum porro fuisse colligimus ex eius enarratione in psalmum XXuI, num. 1: »uoces iste psalmi, quas audiuimus, et ex parte cantauimus,« etc. Tum enarrando psalmum XLuI, num. 1: »Itaque in hoc psalmo, quem cantatum audiuimus, cui cantando respondimus, ea sumus dicturi que nostis.« Alii ergo unum uersum, alii alium uicissim decantabant; ac deinde post psalmum sepe expositio ab episcopo facta subsequebatur. Cantabatur 390 autem a populo stante, ex sermone 3 in psalmum XXXuI, num. 2: »Certene uerum est quod cantaui? certe uerum est quod in  ecclesia stans tam deuote uoce personui: Nunquam uidi iustum derelictum,« etc. uerum non a populo, sed a lectore solo quandoque psalmum integrum fuisse cantatum alibi declarat uir sanctus, nempe initio enarrationis in psalmum CXXXuIII: »Psalmum nobis breuem paraueramus, quem mandaueramus cantari a lectore; sed ad horam, quantum uidetur, perturbatus, alterum pro altero legit. Malumus nos in errore lectoris sequi uoluntatem Dei, quam nostram in nostro proposito. Idem non obscure innuit statim ab exordio enarrationis in psalmum LXXXuI: »Psalmus, qui modo cantatus est, breuis est numero uerborum, magnus pondere sententiarum. Nam totus lectus est,« etc.

15. Sed dicendum uidetur, duobus modis in Africana  Ecclesia psalmos fuisse recitatos, nempe uel cantando ad Deum laudandum, uel alta uoce pronuntiando ad psalmum exponendum. Primus modus alternis choris, secundus per solum lectorem. Hec lectio in arbitrio exponentis erat; qui quem uolebat psalmum in argumentum sue concionis assumebat. Cantus uero ille certis aliquando psalmis pro dierum qualitate addictus erat, ut patet ex Augustini enarratione 2 in psalmum XXI, num. 28, et ex aliis locis, que breuitatis causa pretermittimus. Postmodum cum maiores in uita Christiana progressus fecisset sanctissimus Doctor, illam modulationis suauitatem, que tantopere ipsum aliquando affecerat, simplici psalmorum prolationi cum grauitate facte postponebat. Ita enim loquitur in lib. X Confessionnm, cap.  33: »Sed ualde interdum, ut melos omne cantilenarum suauium, quibus Dauidicum Psalterium 391 frequentatur, ab auribus meis remoueri uelim, atque ipsius Ecclesie: tutiusque mihi uidetur quod de Alexandrino episcopo Athanasio sepe mihi dictum commemini, qui tam modico flexu uocis faciebat sonare lectorem psalmi, ut pronuntianti uicinior esset, quam canenti.« Alius igitur erat tunc in Ecclesia ritus, quando Alexandrinum Augustinus preferebat. Denique in Africa psalmis etiam intermiscebantur certis diebus lectiones, »que ita erant annue, ut alie esse non possent,« ait idem Augustinus initio expositionis in primam Ioannis. In concilio Carthaginensi III statuitur canone 47: Ut preter Scripturas canonicas, nichil in ecclesia legatur sub nomine diuinarum  Scripturarum. Que clausula non excludit tractatus sanctorum Patrum, nec lectiones martyrum passionum, quas legi permittit concilium Africanum, cum anniuersarii dies eorum celebrantur. Caute uero ac religiose a Patribus synodi Mileuitane sub Innocentio I decretum est, canone 12, ut nulle preces dicantur in ecclesia, nisi que a prudentioribus tractate, uel comprobate in synodo fuerint: ne forte aliquid contra fidem, uel per ignorantiam, uel per minus studium sit compositum.

16. Ab Africa non tam disparata erat Hispania locorum interuallo quam psallendi ritu, qualis in Mozarabico nunc Breuiario exhibetur. Nam cum in Africa, sicut et in toto orbe, psalmi tam in nocturnis,  quam in diurnis fidelium conuentibus canerentur, ita ut »primus, medius, et nouissimus esset Dauid,« teste Chrysostomo apud Mozarabes, saltem recentiores, non ita utpote qui nec in uigiliis, nec in uesperis ullum psalmum prescribunt. In omnibus autem, preter Completorium, officiis hic ordo seruatur. Primo Kyrie eleison premisso, secreto recitant orationem Dominicam 392 cum salutatione angelica; statimque inchoant officium ab his uerbis: In nomine Domini nostri Iesu Christi lumen cum pace, ad que respondetur: Deo gratias. Nocturne preces breuissime constant quibusdam antiphonis, et responsoriis, que Laus et Sonus appellantur; item hymno et cantico, quod aliud est a cantico Zacarie, preterquam in festo Precursoris: sicuti canticum beate  Marie in uesperis nunquam dicitur, preterquam in festis beate Marie. In aliis horis canonicis quidam psalmi recitantur, adiectis etiam Laude, Sono, et antiphonis. Officia nocturna et uespertina claudit oratio Dominica, que elata uoce recitatur, populo ad singulas petitiones respondente Amen, preterquam ad Panem nostrum, etc., ubi respondetur: Quia Deus es, ut in missa. In fine: In nomine Domini nostri Iesu Christi perficiamus cum pace. Ad quod respondet populus: Deo gratias. Plura de officio Mozarabum qui uolet, legat tomum postremum Bibliothece Patrum defectu Breuiarii Mozarabici, cuius rara sunt exemplaria, aut cardinalis Bone librum II de diuina psalmodia, cap. 18, ubi ait hoc officium adhuc uigere ac seruari Toleti in quinque pareciis, et in sacello  Francisci Ximenez cardinalis, itemque Salmantice in sacello doctoris Talabricensis, quod est in claustro maioris ecclesie.

17. Hoc Breuiarium in editione cardinalis Ximenez inscribitur: Officium Gothicum siue mixtum secundum regulam beati Isidori. Sed uereor ut eiusmodi ritus, qualis in illo Breuiario descriptus est, ita antiquus sit, ut ad Isidori tempora possit referri. Constat siquidem ex eius Regule cap. 7 psalmos in omni synaxi recitatos fuisse. In uespertinis enim officiis primo »Lucernarium,« 393 id est precatio ad accendendas lucernas: »deinde psalmi duo, responsorium unum, Laudes, hymnus atque oratio dicenda est.« In nocturnis autem uigiliis primum »tres Psalmi canonici recitandi sunt; deinde tres misse psalmorum,  quarta canticorum, quinta Matutinorum officiorum. Quid sit hoc loco missa, obscurum est. Hoc uocabulum aliquando lectionem, aliquando uero collectam seu orationem, nonnunquam dimissionem significat. Menardus hunc locum de Collecta recte interpretatur: »In Dominicis uero diebus, uel festiuitatibus martyrum, solemnitatis causa singule superaddantur misse. uerum in uigiliis recitandi aderit usus, in Matutinis canendi psallendique consuetudo. Lectiones autem ex ueteri et Nouo Testamento tempore officii quotidianis diebus recitentur; Sabbato autem et Dominico ex Nouo tantum pronuntientur.« Hec omnia longe discrepant a uulgato Breuiario Mozarabum, in quo psalmi nulli, nulle lectiones ad uigilias  nocturnas. Isidorus ex reliquis officiis, preter uesperas, Completorium, uigilias nocturnas, et matutinas Laudes, recenset tantum Tertiam, Sextam, et Nonam, omissa Prime nedum Aurore officio, quod Aurore officium ante Primam in Breuiario Mozarabico singulare prescribitur. Atqui in his diurnis officiis Isidorus tres duntaxat psalmos assignat, responsorium unum, lectiones ex ueteri Nouoque Testamento duas, deinde Laudes, hymnum, atque orationem, que omnia cum Mozarabico ritu hodierno, non conueniunt. Ceterum Isidori tempore hec apud Hispanos disciplina erat, ut »quando psallitur, ait, psallatur ab omnibus; cum oratur, oretur ab omnibus; cum lectio legitur, facto silentio, eque audiatur a cunctis,« in lib. I de ecclesiasticis Officiis,  cap. 10.

18. Fructuosus, in regule prime cap. 2, ab Isidoro in nonnullis, sed in pluribus a Mozarabico ritu differt. 394 In hoc autem cum Isidoro conuenit, quod Psalmos in nocturnis uigiliis prescribit, sed plures quam Isidorus; ternos uero in diurnis, ut ille, officiis. Id peculiare, quod Primam et Duodecimam assignat, quas ille pretermittit; et Duodecimam quidem a uespera distinguit, cum hore canonice ab eo recensentur hoc modo: Tertia, Sexta, Nona, Duodecima uidelicet, atque uespera. Concilium uero Emeritense, canone 2, uesperarum officium ad modum aliarum ecclesiarum, scilicet Mozarabum, earumque tres partes, Lucernarium, uespertinum et Sonum distinguit. Sicut in Fide sancta, inquiunt Patres,  nostra est unanimitas, ita pro sancto Dei officio debet esse intentio  summa. Oportet igitur, ut sicut in aliis ecclesiis uespertino tempore, post lumen oblatum, prius dicitur uespertinum, quam Sonum in diebus festis; ita et a nobis custodiatur in nostris ecclesiis. Beatus abbas in lib. I aduersus Elipandum, de officio apud Hispanos ante seculum IX usitato hec habet: »Si in uespertinis lucernarium ante altare obtulerit, non potest aliter offerri, nisi dixerit: In nomine Domini nostri Iesu Christi lumen cum pace. Si etiam completo officio, non potest egredi sine hac solutione, nisi prius dixerit: In nomine Domini nostri Iesu Christi eamus cum pace. Sic in uespertinis, sic in matutinis, sic omnibus horis, quibus necessaria officia uel canonica in ecclesia peraguntur.«  Et hec quidem hactenus dicuntur in officio Mozarabum, quod in aliis multum recedit a regulis Isidori et Fructuosi.

19. Dicat forsan aliquis in his regulis monasticos ritus prescriptos fuisse, non communem, qualis in Hispanicis Ecclesiis obseruabatur. Confirmatur id ex concilii Bracarensis primi canone 1 relectionum, ubi decernitur, Ut unus 395 atque idem psallendi ordo in matutinis uel uespertinis officiis teneatur; et non diuerse ac priuate, neque monasteriorum consuetudines cum ecclesiastica sint permixte. uerum haudquaquam uerisimile est, Isidorum, qui tantopere pro ritu Mozarabico laborauit, ut eius auctor habeatur; non, inquam, uerisimile est in monasteriis ab ipso  prescriptum fuisse ritum tam diuersum ab eo qui in aliis Ecclesiis eodem auctore fuisset institutus: maxime cum in hoc antiqui Patres semper conspirauerint, ut in diuinis officiis uniformis, saltem in unaquaque prouincia, ritus obseruaretur. Certe in concilio Iu Toletano, canone 2, statutum est, Ut unus ordo orandi atque psallendi per omnem Hispaniam et Galliam conseruaretur, unus modus in missarum solemnitatibus, unus in uespertinis matutinisque officiis. Atqui in Gallia etiam Narbonensi psalmos semper ad uigilias nocturnas recitatos fuisse non dubito, tametsi fateor nullam huius rei fieri mentionem in conciliis Agathensi et Narbonensi, in quibus de uigiliis nocturnis signanter non agitur.



§ II. Psalmodie origo et progressus in Gallicanis Ecclesiis, Lugdunensi, Arelatensi, uiennensi, et Massiliensi. Ubi de Psalterio Gallicano.


20. In ecclesiasticis ritibus inuestigandis passim comprobatum experimur effatum concilii uI Toletani, in canone 6, nempe longinquitate sepe fieri temporis ut non pateat ratio originis. Id modo probauimus exemplo cursuum ecclesiasticorum, quorum obscura primordia in Ecclesia uniuersa, nec magis nota in singulis Ecclesiis, nedum in Gallicana, quod in presens inuestigare aggredimur.

21. In primis Galli antiquitus peculiari Psalterii uersione usi sunt, scilicet ea que a sancto Hieronymo emendata 396 est. Audiendus hac de re Walafridus Strabo de Rebus ecclesiasticis, cap. 23: »Psalmos  autem cum secundum LXX Interpretes Romani adhuc habeant, Galli et Germanorum aliqui secundum emendationem quam Hieronymus Pater de LXX editione composuit, Psalterium cantant: quam Gregorius Turonensis episcopus a partibus Romanis mutuatam in Galliarum dicitur Ecclesias transtulisse.« De re ipsa eadem est Bernonis Augiensis abbatis sententia; de tempore uero quo hec uersio a Gallis recepta est, hic cum Walafrido non consentit. Bernonis uerba eo lubentius refero, quod accepta sint ex eius epistola inedita ad Meginfridum et Bennonem, ubi de Hieronymo agens: »Inter cetera, inquit, ex emendata LXX Interpretum translatione Psalterium ex Greco in Latinum uertit, illudque cantandum omnibus Gallie ac quibusdam Germanie Ecclesiis tradidit.  Et ob hoc Gallicanum Psalterium appellauit, Romanis adhuc ex corrupta uulgata editione Psalterium canentibus, ex qua Romani cantum composuerunt, nobisque usum cantandi contradiderunt. Unde accidit quod uerba que in diurnis uel in nocturnis officiis canendi more modulantur, intermisceantur, et confuse nostris psalmis inserantur, ut a minus peritis haud facile possit discerni, quid nostre, uel Romane conueniat editioni. Quod pius Pater ac peritus magister intuens, tres editiones in uno uolumine composuit; et Gallicanum Psalterium, quod nos canimus, ordinauit in una columna, in altera Romanum, in tertia Hebreum.« Hactenus Berno in epistola ms. quibus in uerbis duo notanda sunt.

 22. Unum est, uersionem illam Gallicanis ac quibusdam Germanicis Ecclesiis ab ipso Hieronymo contraditam fuisse in sententia Bernonis, cum Walafridus eam a Gregorio episcopo Turonensi in Gallias inuectam 397 tradat. uerum post Gregorii tempus id factum uidetur, certe post Hieronymi etatem. Huius rei argumenta nobis suppeditat Gregorius ipse in Historia sua, ubi non uno in loco Psalmorum uersiculos refert ex alia uersione quam Gallicana. Duos tantum insigniores proferre iuuat Unus locus est in lib. u, cap. 14, ubi uersus 18 et 19 psalmi LXXII adducit in hunc modum: uerumtamen propter dolositatem posuisti eis mala; deiecisti eos dum alleuarentur. Quomodo facti sunt in desolationem, subito defecerunt; perierunt propter iniquitates suas.  Alter locus est in eiusdem Historie lib. uI, cap. 5, ubi hemistichium uersus noni ex psalmo XCu ita habet: Dominus regnauit a ligno. Que duo loca aliter leguntur in uersione uulgata seu Gallicana: magisque conueniunt cum uersione Romana, in qua premissum hemistichium totidem uerbis iacet: uersus autem 18 psalmi LXXII hoc modo: uerumtamen propter dolos disposuisti eis mala. Eadem fere lectio utrobique in argenteo Codice nostro in purpureis membranis exarato, id est in illo Psalterio quod sancti Germani Parisiorum episcopi fuisse creditur. Prioris enim loci hec lectio est in illo Codice: uerumtamen propter dolositatem posuisti illis mala. uarietas in his uerbis, perierunt propter iniustitiam suam. Posterioris autem loci eadem prorsus lectio est in  Codice Germanensi. Eadem uersione usus est Fortunatus, teste eius hymno de Cruce. Ex quo intelligimus eo tempore quo Gregorius Turonensis antistes Historiam suam scribebat, Psalterium ab Hieronymo emendatum, quod Gallicanum uocatur, nondum receptum in Gallia fuisse. Medio itaque Gregorium inter et Walafridum interuallo admissum est, fortasse opera sancti Bonifacii Moguntini pontificis, qui illud Gallicanis Germanicisque Ecclesiis tradiderit.

398 23. Alterum in Bernonis uerbis obseruandum illud est, nempe Romanos eius tempore, id est medio seculo XI sue uersioni adhesisse: qua ex uersione antiphone que in cantu Romano adhibentur excerpte sint. Atqui hoc Romanum Psalterium usui fuit in Urbis ecclesiis ad pontificatum Pii u, cuius iussu  ubique recepta est uulgata seu Gallicana editio, preterquam in una Rome uaticana ecclesia, et extra Urbem in Mediolanensi: que utraque antiquum suum Psalterium retinent, uti etiam ecclesia sancti Marci apud uenetias. Denique ille antiphonarum Romanarum usus ex Romana Ecclesia in Gallicanam inuectus est per Pippinum, cui Paulus papa Antiphonale et Responsale ex Urbe direxit.

24. His de Psalterio Gallicano premissis, iam disquirendum est quo ordine quibusue modis publicarum in Gallicanis Ecclesiis precum institutio facta sit, quaue ratione processerit. Si ab exordio recepte religionis hic ritus admissus esset, Lugdunensis Ecclesia primas sibi hac in re, ut in ipsa religione, uindicaret.  Sed etsi in publicis fidelium conuentibus iam inde ab Ecclesie nascentis exordio psalmi alieque preces recitate sint, tamen longe alia erat eo tempore quam subsequenti disciplina. Neque enim cantus in usu tunc erat, nec certa psalmorum aut lectionum dispositio. »Primitiua  Ecclesia ita psallebat, ut modico flexu uocis faceret resonare psallentem, ita ut pronuntianti uicinior esset quam canenti,« ait Rabanus in lib. de Institutione Clericorum cap. 48 . Idem subdit, quod ex Isidoro accepit: »Propter carnales autem in Ecclesia, non propter spirituales, consuetudo cantandi est instituta; ut quia uerbis non compunguntur, suauitate modulaminis moueantur.« Parum itaque 399 uerisimile est id quod scribit uetus auctor  apud Spelmannum, Photinum Lugdunensem, et Trophimum Arelatensem episcopos auctores fuisse, ut cursus Asiaticus in suis ecclesiis institueretur. Alio proinde eius rei origo querenda est.

25. De Lugdunensis ecclesie cursu nichil antiquius occurrit quam quod legitur in collatione episcoporum, anno 499 habita coram Gundobado Burgundie rege aduersus Arianos. Designata a rege collatio ad diem festum sancti Iusti. In uigilia ipsius solemnitatis, episcopi decreuerunt ad eius sepulcrum pernoctare, ut future collationis successum Deo commendarent. »Euenit autem ut ea nocte, cum lector secundum morem inciperet lectionem a Moyse, incidit in illa uerba Domini: Sed ego indurabo cor eius, etc. Deinde cum post psalmos decantatos recitaret ex prophetis,  occurrerunt uerba Domini ad Esaiam dicentis: uade, et dices populo huic: Audite audientes, etc. Cumque adhuc psalmi fuissent decantati, et legeret ex Euangelio, incidit in uerba, quibus Saluator exprobrat Iudeis incredulitatem: ue tibi Corazaim, etc. Denique cum lectio fieret ex Apostolo, pronuntiata sunt uerba illa: An diuitias bonitatis eius, etc. Quod cum ab omnibus episcopis obseruatum fuisset, cognouerunt lectiones illas sic occurrisse, uolente Domino, ut scirent induratum esse cor regis.« Ex hoc insigni loco quinque discimus de antiqua psallendi apud Lugdunenses disciplina. Primum, in uigiliis nocturnis quatuor lectionum genera facta fuisse, nimirum ex Heptateucho, ex Prophetis, ex Euangelio, et ex Apostolo. Deinde lectiones illas fortuito in illum diem  incidisse, forte quod Pentateuchum et sequentes libri, 400 tum prophete, Euangelia, et Pauli Epistole consequenter legerentur; et in sequenti officio inde lectio inciperet, ubi in superiori desiisset. Tertium, nocturnas uigilias a lectione incepisse. Quartum uero, lectionibus Psalmorum cantum fuisse interpositum. Quintum denique, nullas de passione sancti Iusti lectiones factas. Quod quam ob rem obseruemus, ex consequentibus intelligetur.

26. Ab eo tempore ad seculum IX nichil de cursu Lugdunensi reperio in uetustis monumentis, preter id, quod nobis suggerit Agobardus eius urbis antistes in libro de diuina Psalmodia, itemque in aliis libris de Correctione Antiphonarii, et contra Amalarium.  In primo ex his tribus libris asserit uindicatque usum Ecclesie Lugdunensis, que nulla cantica, nisi ex Psalmis, nullos hymnos a petis scriptos, nullas preterquam ex sacra Scriptura lectiones in Dei laudibus tunc admittebat. »Sed et reuerenda concilia patrum, inquit, decernunt, nequaquam plebeios psalmos in Ecclesia decantandos; et nichil petice compositum in diuinis laudibus usurpandum.« Hic locus respicit canonem duodecimum concilii primi Bracarensis, quo decernitur, Ut extra Psalmos, uel canonicarum Scripturarum Noui et ueteris Testamenti, nichil petice compositum in Ecclesia psallatur, sicut et sancti precipiunt canones, nempe concilii Laodiceni, cuius canon 59 plebeios psalmos in Ecclesia cani uetat; nec alios libros Preter Canonem legi. Alia fuit disciplina  concilii Iu Toletani in canone 12, alia etiam quorumdam Gallie conciliorum, ut Agathensis, canone 30, et Turonensis, canone 23, ubi hymni, et quidem Ambrosiani ad ecclesiastica officia probantur, imo et aliorum auctorum, qui digni sunt forma cantari. Agobardus 401 addit, cuiuis contra sentienti sufficere debere, quod »sicut in diebus ad missas nonnisi diuina generaliter eloquia decantantur, ita et in noctibus ad sacras Deo uigilias exhibendas ea procul dubio lex debeat obseruari.« Idem probat in sequenti libro de Correctione Antiphonarii, ubi hec uerba: »Non ergo cuiuscunque figmentis, sed Spiritus sancti eloquiis Maiestas diuina laudanda est.« Et paulo post laudat quosdam »religiosos uiros, qui subiectis sibi fratribus preceptum tale dederunt,« ut »nullus  presumat responsoria, aut antiphonas, que solent aliqui composito sono pro libitu, non ex canonica Scriptura assumpta canere, in congregatione ista uel meditari, uel dicere.« Que uerba sunt sanctorum Pauli et Stephani in regule sue cap. 14. Demum ita concludit Agobardus: »Quapropter, auxiliante Dei gratia, omni studio pietatis instandum atque obseruandum est, ut sicut ad celebranda missarum solemnia habet Ecclesia librum mysteriorum fide purissima, et concinna breuitate digestum, habet et librum lectionum, ex diuinis libris congrua ratione collectum, ita etiam et hunc tertium officialem libellum, id est Antiphonarium, habeamus omnibus humanis figmentis et mendaciis expurgatum, et per totum anni circulum ex purissimis sancte Scripture uerbis sufficientissime  ordinatum; quatenus in sacris officiis peragendis . . . una a nobis atque eadem custodiatur forma orationum, forma lectionum, et forma ecclesiasticarum modulationum.«

27. Hunc ritum in aliquibus etiam nunc retinet ecclesia Lugdunensis; sed in plerisque, maxime in Psalmorum distributione, cum Romana conuenit. Nullos hymnos habet, nisi ad Completorium; lectiones ex Actis sanctorum admittit.

28. Eumdem ferme ritum seruat Ecclesia uiennensis, que nullos pariter hymnos canit, nisi ad Completorium, 402 uarios pro uariis festis. In officio pro mortuis uesperas collocat post Laudes. Unde in solemni anniuersario omnium defunctorum uesperas  differt in diem secundam Nouembris. Et quidem hoc ordine prescribuntur in uetusto Ordine Romano ms. In Actis sancti Clari abbatis, qui seculo uII floruit, recensentur utriusque sexus monasteria duodecim, in quibus numerosus chorus assiduas Deo laudes persoluebat. De cathedrali sancti Mauricii, aliisque eiusdem urbis ecclesiis hec subdit auctor: »Porro in domo maiori sanctorum martyrum apostolicam uitam tenentes, in unumque uiuentes plurimi clerici erant; ita ut turmis dispositis, officiorum ministeria peragerent. Apud sanctum Seuerum quoque cetus clericorum uenerabilis. Alia quoque uenerabilia sanctorum in unum conuersantium habitacula ad sexaginta, sub cura pontificis degentia, in uiennensi diecesi satis ordinabiliter sita erant. Sic tunc temporis  ad gloriam omnipotentis Dei uiennensis Ecclesia florebat.« Ad hec sacra loca, que uienne illis temporibus erant, pertinere uidetur Auiti sanctissimi eius episcopi fragmentum 5: »Nouerunt siquidem sceptra seculi nostri in quo sit uirtus temporis sui; quorum inexpugnabiliter, recte ut confidimus, plus hec basilicis, quam propugnaculis urbs munitur. Cingitur undique sacrarum edium tutamine diues accessus; et ad portarum, quamuis patentium, limina tutiora, nisi sanctis ianitoribus, non uenitur. Desistat hinc plane nutu superno usus armorum.« In his porro sanctis locis psallendi ritum uiguisse colligitur ex his fragmenti 7 uerbis: »Gallia nostra florescat. Orbis desideret quod locus inuexit. Incipiatur hodie exustioni eternitas, dignitas regioni. Laudantibus  in presenti seculo Deum, laudaturis pariter in futuro, renouet magis obitus, quam terminet actionem,« etc. Idem in fragmento 6, meminit 403 »lecte passionis« sanctorum Agaunensium in eorum festiuitate, quod »ex consuetudinis debito« factum dicit.

29. Quod sancto Trophimo Arelatensium primo episcopo tribuit uetus auctor apud Spelmannum, non adeo antiquum uidetur institutum. Apud Sidonium Apollinarem, in lib. Iu, epistola 11, Claudianus monachus, Mamerti uiennensis episcopi germanus et uicarius, laudatur, quod psalmos precinuerit, et lectiones per annum ordinauerit.

Psalmorum hic modulator et phonascus,
Ante altaria, fratre gratulante,
Instructas docuit sonare classes.
 Hic solemnibus annuis parauit,
Que quo tempore lecta conuenirent.
Secundum Claudianum, diuini in illa Ecclesia officii amplificator censendus est sanctus Cesarius episcopus, teste Cypriano episcopo Tolonensi in libro primo de eius uita. Sic enim legitur num. 10: »De profectibus itaque cunctorum sollicitus et prouidus Pastor statim instituit ut quotidie Tertie, Sexteque, et None opus in sancti Stephani basilica clerici cum hymnis cantarent; ut si quis forte secularium uel penitentium sanctum opus exsequi ambiret, absque excusatione aliqua quotidiano interesse posset officio.« Et num. sequenti: »Adiecit etiam atque compulit, ut laicorum popularitas Psalmos et hymnos pararet,  altaque et modulata uoce, instar clericorum, alii Grece, alii Latine, prosas antiphonasque cantarent, ut non haberent spatium in ecclesia fabulis occupari.« Nimirum non solum Latini sermonis homines ibi erant, sed etiam Greci propter coloniam Phocensem, que Massiliam immigrauerat. Neque uero per id tempus Latina lingua in Galliis ita familiaris erat, ut quiuis eam absque preceptore intelligerent. Testem 404 huc appello Gregorium, Gallie nostre scriptorem insignem, qui in cap. 12 de uitis Patrum agens de Brachione abbate, qui »cum esset adhuc laicus  in nocte bis aut ter de stratu suo consurgens, terre prostratus orationem fundebat ad Dominum; nesciebat tamen, ait, quid caneret, quia litteras ignorabat,« id est linguam Latinam.

 30. Redeo ad Cesarium, qui de instituta psallendi disciplina animi sui letitiam sic effundit in sermone 288 appendicis noue Augustiniane: Gaudium, quod mihi Dominus de uestra sancta et fideli deuotione concessit, uerbis non preualeo explicare. Plures enim erant anni quod pro hac re estuabat anima mea, et tota cordis intentione desiderabam ut istam psallendi consuetudinem uobis pius Dominus inspiraret. Unde benedico Dominum meum, et quantas possum iugiter gratias ago, qui dignatus est implere desiderium meum. Cum enim uos ego ita psallere desiderarem, quo modo in aliis uicinis ciuitatibus psallebatur, taliter Deus preparauit animum uestrum, ut hoc etiam melius, Domino adiuuante, compleatis.« Ad hec in sermone 140: »Et ideo rogo uos, fratres karissimi,  ad uigilias matutinas surgite: ad Tertiam, ad Sextam, ad Nonam ante omnia conuenite. Nullus se a sancto opere subtrahat, nisi quem infirmitas, aut publica utilitas, aut forte certa et grandis necessitas tenuerit occupatum. Nec solum uobis sufficiat, quod in ecclesia diuinas lectiones auditis; sed etiam in domibus uestris aut ipsi legite, aut alios legentes requirite, et libenter audite.« Ita Cesarius ad laicos homines ciuitatis Arelatensis: qui »frequenter etiam ad Matutinos et Lucernarium propter aduenientes recitabat homilias,« ex Cypriano episcopo Tolonensi in eius uita, num. 4, »ut nullus esset qui se de ignorantia excusaret.« In his uigiliis matutinis non solum Scripturas sacras, sed etiam passiones 405 martyrum lectas fuisse ex eodem Cesario intelligimus  in sermone 300 appendicis noue Augustiniane: »Ante aliquot dies propter eos, qui aut pedes dolent, aut aliqua corporis inequalitate laborant, paterna pietate sollicitus consilium dedi, et quodam modo supplicaui, ut quando aut passiones prolixe, aut certe alique lectiones longiores leguntur, qui stare non possunt, humiliter et cum silentio sedentes, attentis auribus audiant que leguntur. Nunc uero alique de filiabus nostris putant, quod hoc aut omnes, aut certe plures que sane sunt corpore, frequenter debent facere. Nam ubi uerbum Dei ceperit recitari, quasi in lectulis suis, ita iacere uolunt,« etc.

31. Ex his colligimus, primo publicarum precum institutionem non minus in gratiam populi quam  cleri factam fuisse. Deinde lectionum tempore fideles stetisse in pedes, exceptis infirmis. Ad hec nullam hic de Prime officio fieri mentionem, sicut nec etiam in constitutione Iniuriosi episcopi Turonensis, de qua inferius. Postremo hanc psallendi normam in uicinis Ecclesiis, antequam in Arelatensi, fuisse institutam.

32. Non multum distat Arelate Massilia, ubi medio seculo u uersatus est Cassianus. Is duobus in locis cursus Gallicani meminit, et primo quidem in lib. II Institutionum, cap. 8: »Illud etiam quod in hac prouincia uidimus, ut uno cantante, in clausula psalmi omnes adstantes concinant cum clamore, Gloria Patri et Filio et Spiritui sancto, nusquam per omnem Orientem audiuimus, sed cum omnium silentio  ab eo qui cantat, finito psalmo, orationem succedere; hac uero glorificatione Trinitatis tantummodo solere antiphonas terminari,« id est, si bene interpretor, cantum alternum. Nam hunc antiphone nomine apud antiquiores auctores intelligi 406 superius uidimus. Alter locus est in lib. III, cap. 4, ubi duo nos docet Cassianus. Primum, matutinam solemnitatem, id est Laudes, »expletis nocturnis psalmis et orationibus, post modicum temporis interuallum,« in Gallie monasteriis fuisse celebratam. Quod etiam in regula sua precipit sanctus Benedictus; atque de Emeritensi Ecclesia hiemis tempore in more fuisse tradit Paulus Diaconus in lib. de Patribus Emeritensibus, cap. 1. Secundum est, alteram »matutinam solemnitatem,« quod Prime officium est,  »in occiduis uel maxime regionibus« obseruatam. Et tamen Cesarius, ut modo uidimus, Cassiano inferior etate, nullam Prime facit mentionem; sed tamen in appendice regule sue eam diebus Dominicis ac festis prescribit, ut postea uidebimus.

33. Non pretermittendus hoc loco Museus, seu  Maseus, qui »hortatu sancti uenerii episcopi  excerpsit ex sanctis Scripturis lectiones, totius anni festiuis aptas diebus, responsoria etiam et psalmorum capitula temporibus et lectionibus congruentia. Quod opus tam necessarium a lectore in Ecclesia comprobatur, ut expeditum et sollicitudinem tollat, et moram; plebique ingerat scientiam, et celebritati decorem.« Hec ex Gennadii cap. 79, ubi obserua lectiones ad dies tantum  festiuos designari, non ad feriales.

34. Qua ratione ordinata fuerint Massilie diuina officia, non liquet; at de Arelatensi ritu coniectare possumus ex regulis Cesarii et Aureliani, qui longe diuersum a Lugdunensi modum prescribunt. Ambo uero duos tantum nocturnos passim in uigiliis nocturnis assignant, et lectiones uterque missas appellant. Et tria quidem folia ad unamquamque exigit Cesarius; tres aut quatuor paginas, pro mensura libri, Aurelianus, 407 qui lectiones de passionibus martyrum in eorum festis prescribit, ut permittit tertium concilium Carthaginense. Ad hec Cesarius et Aurelianus in matutinis Laudibus canticum Magnificat et hymnum Gloria in excelsis pro diebus paschalibus  precipiunt, itemque pro singulis Dominicis et maioribus festiuitatibus. Ab eodem Cesario conditi sunt canones concilii II uasensis, cuius canone 3 statuitur, ut Kyrie eleison ad Matutinos, et ad missas, et ad uesperam frequentetur. Eam ob rem Aureliani regula id aliquando ter, aliquando etiam duodecies repeti iubet. Eiusdem concilii canon 5 decernit, Ut in omnibus clausulis psalmorum post Gloria dicatur Sicut erat in uniuersis eius prouincie ecclesiis.

35. Preter ea Ferreolus Ucetiensis antistes, in regule sue cap. 18: »Gesta martyrum, inquit, id est passiones sanctorum fidelium, que quorumdam compaginata studio et sermone digesta sunt, tempore quo nobis diem migrationis eorum anni meta cursus  sui legibus representat, recenseri in oratorio audientibus cunctis omnino decernimus.« Quod etiam de uiennensi et Arelatensi Ecclesiis superius obseruauimus. Denique Faustus ex monacho Lerinensi episcopus Regiensis, teste Sidonio in lib. IX, epist. 3, fuit »precum peritus insulanarum, quas de palestra eremitidis et de senatu Lerinensium cellulanorum, in urbem quoque  transtulit, nichil ab abbate mutatus per sacerdotem.« His omnibus adiungere par est metropoles Narbonensem, Burdegalensem, et Bituricensem, quarum episcopi in concilio Agathensi anni 506, canone 30, sancierunt, ut idem ordo in diuinis officiis ubique seruaretur, quem canonem integrum in consequentibus referemus. Ad hec Gregorius in Historie lib. I, cap. 29, tradit apud  Biturigas, 408 a primis accepte fidei temporibus, clericos ordinatos fuisse, qui »ritum psallendi susceperunt.«

36. Hec fere sunt que de Lugdunensi, uiennensi, Arelatensi, aliisque uicinis ecclesiis nobis obseruanda occurrerunt: ex quibus intelligimus, primo quidem psalmos ab uno lectore aliquando fuisse recitatos, testante Cassiano, et post finem singulorum uersiculorum Gloria Patri ab omnibus cantatum; deinde uero eam psalmodie disciplinam successisse, ut omnes canerent, quod Cesarius Arelate uicinarum Ecclesiarum exemplo instituit. Nunc ad alias Ecclesias progrediamur.



§ III. De origine et propagatione diuinorum officiorum in Lugdunensi secunda, tertia, et quarta, et in utraque Belgica.


37. Psalmodie antiquitatem in secunda Lugdunensi, id est in Rothomagensi Ecclesia, nullum illustrius commendat testimonium, quam Paulini epistola ad uictricium eius urbis episcopum. »Denique nunc Rothomagum, et uicinis ante regionibus tenui nomine peruulgatum, in longinquis etiam prouinciis nominari uenerabiliter audimus, et inter urbes sacratis locis nobiles cum diuina laude numerari. Haud immerito, cum totam illic, qualis in Oriente memoratur, Hierusales faciem, apostolorum quoque presentiam meritum tue Sanctitatis adduxerit: qui peregrinam memoriis suis urbem, affectu sanctorum  spirituum, et affectu operum diuinorum, sedibus suis comparant, qui in te ipso aptissimum sibi diuersorium repererunt . . . . . Ubi quotidiano sapienter psallentium per frequentes ecclesias et monasteria secreta concentu, castissimis ouium tuarum et cordibus delectantur 409 et uocibus,« scilicet amici Dei. Erat ergo iam tunc, id est sub finem seculi Iu, in illa ciuitate quotidianus psallentium concentus, non modo in monasteriis, sed etiam in aliis ecclesiis, exemplo monachorum, quos huic institutioni exemplum prebuisse facile esset demonstrare.

38. De ecclesia Turonensi, que tertia est Lugdunensis, id memorie prodidit Gregorius sub finem Historie sue, Iniuriosum episcopum ibidem instituisse »Tertiam et Sextam« in illa Ecclesia, »quod  modo, subdit, in Dei nomine perseuerat.« Hec sub annum 530. Paulo post, id est anno 567, concilium Turonense II ordinem psallendi prescripsit, qui tam in ipsa basilica sancta beati Martini, quam in aliis ecclesiis seruaretur. Huius rei gratia conditus est canon 18, in quo quid singulis anni mensibus ad Matutinum psallendum sit, definitur, nulla aliarum horarum mentione facta, nisi Sexte et Duodecime, sed tantum comparando ueterum de Sexta et Duodecima institutum cum Matutini obseruatione, quam concilii Patres instituerunt, nempe ut non minus quam sex psalmi in Matutino, id est in nocturno officio, persoluantur, cum ad Sextam et Duodecimam totidem psalmos Patrum statuta preceperint, scilicet Aegyptiorum, de quibus Cassianus in libro II suarum Institutionum,  capitibus 5 et 6, ubi hunc numerum duodecim psalmorum, tam in uespertinis, quam in nocturnis conuenticulis custodiendum angeli magisterio institutum fuisse dicitur. Ubi nocturna conuenticula non alia sunt quam Matutinum concilii Turonensis, cuius Patres ad hunc locum respexerunt. Itaque ad Tertiam et Sextam, quas Iniuriosus in dies ordinauerat, concilium adiecit singulis etiam 410 diebus Matutinum. Ante id tempus sub Perpetuo metropolita habitum est anno 465 concilium ueneticum, cuius canone 15 sancitum est Ut idem ordo sacrorum et psallendi obseruaretur intra prouinciam, et sicut unam, inquiunt Patres, cum Trinitatis confessione fidem tenemus, unam et officiorum regulam teneamus. Et canone 14: Ut clerici, qui in ciuitate fuerint, matutinis  hymnis intersint. Iam ergo in prouincia Turonensi ordo psallendi erat institutus, sed fortasse non pro singulis diebus, sed pro diebus festis. Unde Iniuriosus in dies feriales Tertiam et Sextam instituit.

39. Turonensi Ecclesie adiungere mihi liceat Pictauensem, que licet alteri metropoli, nempe Burdegalensi, subiecta, magnam tamen cum ea affinitatem habet, tum ob uiciniam, tum ob sanctum Martinum, quem Turonibus concessit Hilarius sanctissimus Pictauorum antistes. Huic inter primos psalmodie originem esse tribuendam coniiciebam, tum ex eo quod in Phrygiam ob catholicam fidem relegatus, hunc psallendi morem ex Asia in Galliam facile inuehere potuit: tum quia Latinorum primus librum  hymnorum composuit, teste Hieronymo, et post eum Isidoro. Exciderunt hymni illi; sed eos uiderat Hieronymus, ex quo discimus, in hymnorum carmine Gallos indociles ab Hilario uocari, ut ipse Hieronymus testatur in prefatione libri II commentarii ad Galatas. Unus ex his integer hymnus inter Hilarii opera nobis reliquus est, iambicis uersibus constans, qui filie eius Abre missus dicitur. In eo hymno fit mentio Matutine, cui hore is aptatus est. Memoratu dignum id, quod Baudoniuia in fine libri II de uita sancte Radegundis tradit, scilicet morem tunc fuisse »in festiuitate heati Hilarii reliquis monasteriis circumcirca 411 proximis, usque in mediam noctem uigilias celebrare; et de media nocte unumquemque abbatem cum suis fratribus ad suum reuertisse monasterium  ad suum cursum celebrandum.« Denique in Ecclesia Pictauensi Collectarum usus nondum inualuisse uidetur tempore Fulberti episcopi Carnutensis, ut colligo ex epistola 79 ad Hildegarium sancti Hilarii ecclesie decanum: »Finitis autem capitulis, post orationem Dominicam, ubi dicitur, Domine, exaudi orationem meam, statim esset subdenda oratio, que ex libro Sacramentario recitatur. Patere tamen Ecclesiam retinere suum usum usque ad presens.«

40. Ad quartam Lugdunensem tunc pertinebat Parisiorum ciuitas, cuius cleri feruens in diuinis laudibus persoluendis studium testis locuples asserit uenantius Fortunatus. Is in libello de uita sancti Germani huius urbis episcopi, eum laudat ab indefessa  uigiliarum constantia, que ea erat, ut »quinquaginta psalmos uel amplius in templo sui pectoris Domino decantaret,« id est recitaret, »antequam reliquos de sopore commoneret assurgere:« deinde ut »se mutantibus clericis, sine uicissitudine ipse decantandi modulamina non finiret.« Postremo »tertia noctis hora ingrediens in ecclesiam, non est egressus ulterius psallentium ab ordine, donec clarescente die, decantatus solemniter cursus uniuersus consummaretur ex canone.« Hic de multis nos admonet Fortunatus. Primo, episcopo moris fuisse ut clericos suos ad uigilias nocturnas excitaret, ac proinde sub eodem tecto cohabitasse omnes. Deinde clericos sibi inuicem in canendi uices successisse. Ad hec tertia noctis hora uigilias fuisse inchoatas in  Ecclesia Parisiaca: que laudabile hoc institutum etiam nunc religiose seruat, nocturnas uigilias ad mediam noctem persoluendo. Postremo sacri cursus canonem tunc ratum 412 ac fixum fuisse. De Lupo Senonensi episcopo id etiam litteris mandauit eius uite scriptor, ipsum »ea hora qua clero incumbebat matutina peragere solemnia, suis manibus signum pulsasse.«

41. Preclarum uero est eiusdem cleri Parisiacensis ob assiduam psalmodiam elogium apud eumdem Fortunatum, in lib. II, carmine 10:

Celsa Parisiaci cleri reuerentia pollens
   Ecclesie genium, gloria, munus, honos;
Carmine Dauidico diuina pemata pangens,
   Cursibus assiduis dulce reuoluit opus.
 Inde sacerdotes, leuiticus hinc micat ordo:
   Illos canities, hos stola pulchra tegit.
Illi iam senio, tamen hi bene uestibus albent,
   Ut placeat summo picta corona Deo.
In medio Germanus adest antistes honore,
   Qui regit hinc iuuenes, subrigit inde senes
Ex sequentibus uersibus colligi uidetur, psalmorum cantum a media nocte ad lucem continuum fuisse. Atque huc fortasse spectat quod ex Germani uita mox retulimus, clericos sibi in canendo successisse.

Miles ad arma celer, signum mox tinnit in aures,
   Erigit excusso membra sopore toro.
Aduolat ante alios mysteria sacra requirens
   Undique quisque suo templa petenda loco.
Flagranti studio populum domus irrigat omnem,
   Certatimque monent quis prior ire ualet.
Peruigiles noctes ad prima crepuscula iungens,
   Construit angelicos turba uerenda choros.
Neque tantum uocum, sed etiam musicorum instrumentorum  usum in Parisiaca Ecclesia tunc fuisse subdit idem Peta.

413 Hinc puer exiguis attemperat organa cannis;
   Inde senex largam raptat ab ore tubam.
Cimbalice uoces calamis miscentur acutis,
   Disparibusque tropis fistula dulce sonat.
Tympana rauca senum puerilis tibia mulcet,
   Atque hominum reparant uerba canora lyram.
Postremo non solum clericos, sed etiam laicos cantandis Dei laudibus dedisse operam constat ex sequenti uersu:

Pontificis meritis clerus, plebs psallit et intans.

42. Hec sunt que de antiquo cursu Gallicano apud probatos auctores reperire nobis licuit. Ceterum ex aliis intelligimus serius apud quasdam Ecclesias quotidianum psallendi morem admissum fuisse.  In Ecclesia uirdunensi Paulus episcopus, qui sub annum 647 uiuere desiit, hunc ritum instituit, aut certe restituit, prediis hanc in rem a Dagoberto rege et a Grimone in dotem canonicorum impetratis. Nam ante id tempus ecclesia illa »ita rebus destituta erat, ut nemo clericorum esset qui assidue  missarum solemnia, uel consuetum psalmorum inibi compleret cursum; sed pre inopia uix et cum magno labore per singulos dies adueniebat aliquis forensis presbyter, et citissime, satisque indecenter horarum et misse simul complens officia, mercede accepta, reuertebatur ad propria. Similiter secundus et tertius, ceterique, donec idem ordo confusus a nouissimo rediret ad primum.« Hactenus ex ipsius Pauli Actis, que in seculo uII nostro  habentur

43. Nec fere alio modo hic ritus in Ecclesia Antissiodorensi sub finem seculi uII fuit institutus.Tetricus quippe episcopus, primo sue ordinationis anno, constituit ut abbates, archipresbyteri et parochi 414 rurales cum dominicis  clericis, in ecclesia sancti Stephani diuinum persoluerent officium; ita ut sua cuique monasterio, archipresbytero, uel parocho hebdomada incumberet, assignato singulis stipendio ex dominico cellario.

44. Eodem tempore apud Rhemos Rigobertus pontifex »canonicam clericis religionem restituit,«  eisque »sufficientia uictualia constituit, et predia quedam illis contulit, necnon erarium commune usibus eorum instituit.« Ita Frodoardus in lib. II cap. 11. At Rigoberti uite scriptor paulo aliter idem attestatur his uerbis: »Canonicam clericis religionem instituit. Iuxta numerum quoque eorum, quotus illo in tempore erat, sufficientia et continua eis uictualia constituit, quatenus diuino cultui liberius atque instantius insistere quiuissent. Prius quippe quam exoptabilis hic altor ac pater eorum adueniret, non eis dabatur canonicus panis, et non erant, ut sunt hodie, canonici, sed sicut matricularii. Et ad hec res proprias cum habitatoribus earum illis contulit, qui singulis necessitatibus eorum perpetuo deseruirent. Primus Rhemensium hic episcopus fertur commune  eis instituisse erarium, generaliter illorum usibus in secula profuturum.« Quod Rigobertus hic dicitur, canonicam clericis religionem instituisse, siue, ut Frodoardus habet, restituisse, id ita intelligendum est, ut eos ad communem uitam composuerit, commune eis tribuendo erarium: cum antea reditus communes non haberent, sed stipem suam in dies ab episcopo acciperent, sicut matricularii, ecclesie catalogo ascripti. Beatus Remigius in suo ipsius testamento clerum ecclesie Rhemensis et matricularios designat his uerbis: »Subdiaconis solidos duodecim, lectoribus solidos duos, ostiariis et iunioribus solidos duos iubeo dari. Pauperibus in matricula positis, 415 ante fores ecclesie exspectantibus stipem, duo solidi, unde se reficiant, inferentur.«  Similiter agendo de Ecclesia Lugdunensi seu Laudunensi, solos subdiaconos, lectores, ostiarios et iuniores nominat, nulla presbyterorum aut diaconorum mentione facta. Per id tempus clerum Ecclesie Rhemensis ad officia diuina satis numerosum fuisse inde colligi potest. Sed cum temporum procellis imminutus fuisset, eum restituit sanctus Rigobertus. Ab huius tempore auctus est sine dubio in Rhemensi Ecclesia diuinus cultus, qui fortean prius ob canonicorum penuriam non ita solemnis erat. Nunc uero tanta illic maiestate et rituum grauitate celebratur, quanta uix in ulla alia cathedrali ecclesia.



§ Iu. Diuinorum officiorum institutio in parochialibus aliisque ecclesiis.

 45. Cum officia diuina non magis ad clericorum pensum quam ad fidelium exemplum instituta sint, non parum intererat ut non solum in cathedralibus, sed etiam in parochialibus aliisque ecclesiis celebrarentur, quatenus per ecclesie cuiusque facultates id liceret. Huiusce instituti nullum antiquius inuenio monumentum, quam in concilio Epaonensi, cuius canone 25 id constitutum est: Sanctorum reliquie in oratoriis uillaribus non ponantur, nisi forsan clericos cuiuscunque parochie uicinos esse contingat, qui sacris cineribus psallendi frequentia famulentur. Mos igitur eo tempore erat, id est seculo uI ineunte, ut in locis ubi sanctorum reliquie asseruabantur, officia diuina per proprios aut uicinos. clericos persoluerentur.  Consentanea est huic sanctio concilii Cabilonensis medio seculo uII 416 celebrati, in canone 13, de oratoriis que per uillas fiunt, ut sint in potestate episcoporum; qui ex facultatibus ibidem collectis procurent ut officium diuinum possit impleri, et sacra libamina consecrari.

46. Concilium Emeritense in Lusitania, post medium seculum uII de parochianis presbyteris statuit, canone 19, Ut de ecclesie sue familia clericos sibi faciant, quos per bonam uoluntatem ita nutriant, ut et officium sanctum digne peragant, et ad seruitium suum aptos eos habeant. Item apud Anglos, anno 787, decretum est in concilii Celichitensis cap. 7, Ut omnes ecclesie publice canonicis horis cursum suum cum reuerentia habeant. Unde Eadgarus rex seculo X edixit,  cap. 45, »Ut quis statis temporibus campanas pulset, et ut omnis tunc sacerdos cantum suum horarium in ecclesia psallat.« Non alia apud nos disciplina. Nam apud Reginonem, in Collectione canonum, lib. I, cap. 208, refertur concilii Namnetensis caput 19, in hec uerba: Presbyter, mane matutinali officio expleto, pensum seruitutis sue canendo  Primam, Tertiam, Sextam, Nonamque persoluat; ita tamen ut postea, horis competentibus, iuxta possibilitatem, aut a se, aut a scholaribus publice compleantur. uerbum canendo interpretor de priuata recitatione, nec aliam interpretationem sequentia patiuntur. Sic autem hec uox alieque similes aliquando sumuntur apud eiusmodi auctores, ut alias probauimus. Et quia hec obseruatio alicuius momenti est in  nostro argumento, unum affero indubitatum Remigii Antissiodorensis monachi testimonium, qui in explicatione super Canonem misse, ubi rationem reddit, cur Canon tacite recitetur: »Idcirco, inquit, uenit consuetudo in Ecclesia, ut tacite ipsa obsecratio atque consecratio a 417 sacerdote cantetur, ne uerba tam sacra uilescerent.« Non aliter accipitur uerbum canendi in predicto canone concilii Namnetensis; quod quo tempore celebratum sit, incertum est. Hoc capitulum totidem uerbis refert Hincmarus in primi Capitularis articulo 9. Porro psalmodiam in ruralibus etiam ecclesiis seculo uII uiguisse illud argumento est, quod sanctus Eligius Nouiomensis antistes, »cum dieceses suas,« id est parochias, »ut episcopis mos est, uisitaret;« ob prauos cuiusdam presbyteri  mores, »in una basilica interdixit cursum uel oblationem,« ut legitur in eius uite lib. II, cap. 20.

47. Sane Riculfus seculo IX episcopus Suessionensis eamdem fere constitutionem habet articulo 3 ad suos parochos: »Habete, queso, studium in psalmos cantando, in diuinos libros legendo, in canonicas horas custodiendo, id est Primam, Tertiam, Sextam, missarum quotidiana celebratione, Nonam, uesperas et Completorium, atque matutinale officium decantando; et inuitate parochianos uestros, ut si ad alios cursus uenire non sufficiunt, saltem missas audire frequentius studeant, et Dominicis, atque aliis diebus festis, uesperas, Matutinas et missas frequentare non pretermittant.« Primis Ecclesie seculis,  fideles ad nocturnas preces surgebant, ex Tertulliano, in Apologie cap. 2; ex Plinii epistola ad Traianum, de Christianis; et Eusebii lib. III, cap. 33; atque Nicephori lib. III cap. 17, quibus adde Hilarium in psalmum CXuIII, et Ambrosium uariis in locis. Solemnis erat etiam Lucernarii hora sub finem diei, teste Prudentio cum aliis, antequam uesperarum nostrarum ritus esset institutus. Scriptor Constitutionum apostolicarum, in lib. uIII, cap. 34, fideles omnes uniuersim alloquens: »Precationes, inquit, facite mane, tertia, sexta, nona, uespere, atque ad galli cantum.« 418 Postea refrigescente pietate, diebus festis ac Dominicis fideles a Matutinis abesse religioni duxerunt. Unde Ebroinus die Dominico, cum ab hoc Matutinarum officio in edes suas rediret, ab aduersariis  necatus est. Nunc eo deuenit pietas, ut qui a missa uel priuata non abfuerit diebus preceptis, egregie religiosus habeatur. Quod tamen citra offensam dictum sit piorum hominum, qui nostra etiam etate, priscorum Christianorum religionem ac mores pro modulo imitantur.



§ u. Diuinorum officiorum in Gallicanis ecclesiis antiqua ordinatio describitur.

48. Hactenus quid de cursu Gallicano in uariis Ecclesiis obseruare licuit, rudi opere exposuimus; sed in quo hic cursus consisteret, nondum ex superioribus satis distincte intelligitur. Id uero accurate describere difficile est, tum quia diuersi fuerunt in uariis Galliarum Ecclesiis ritus, tum quia nos huius  rei uetera monumenta deficiunt. Sed tamen generale quoddam Gallicani cursus specimen sub uno conspectu hic ponere uisum est, ad maiorem argumenti quod tractamus illustrationem.

49. Principio id maxime curarunt ubique episcopi, ut in quauis prouincia uniformis in diuinis officiis ritus seruaretur. Exstant uaria hac de re decreta cum apud Gallos, tum apud Hispanos. Insignis est in primis constitutio Toletani concilii Iu, cuius Patres post expositam catholicam fidem nichil antiquius habuerunt, quam ut uniformen psallendi modum adstruerent canone 2: Placuit ut omnes sacerdotes, qui catholice fidei 419 unitate complectimur, nichil ultra diuersum aut dissonum in ecclesiasticis sacramentis agamus; ne quelibet nostra diuersitas apud ignotos  seu carnales schismatis errorem uideatur ostendere, et multis exstet in scandalum uarietas Ecclesiarum. Unus ergo ordo orandi atque psallendi a nobis per omnem Hispaniam et Galliam conseruetur; unus modus in missarum solemnitatibus, unus in uespertinis, matutinisque officiis: nec diuersa sit ultra in nobis ecclesiastica consuetudo, quia una fide continemur et regno. Hoc enim et antiqui canones decreuerunt, ut unaqueque prouincia et psallendi, et ministrandi parem consuetudinem habeat. Hoc decretum conditum est non solum pro Hispaniis, sed etiam pro Gallia Narbonensi, que tunc uisigothorum regno continebatur.

50. Qui sint illi canones a Toletanis Patribus laudati, intelligimus ex decretis aliorum conciliorum,  nempe Bracarensis in Lusitania, Gerundensis in Catalania, et apud Gallos uenetici et Epaonensis. Sic habet ueneticum anno 465 celebratum in canone 15: Rectum quoque duximus, ut uel intra prouinciam nostram sacrorum ordo et psallendi, una sit consuetudo; et sicut unam cum Trinitatis confessione fidem tenemus, unam et officiorum regulam teneamus, ne uariata obseruatione, in aliquo deuotio nostra discrepare uideatur. Epaonense anno 517, in canone 27: Ad celebranda diuina officia, ordinem quem metropolitani tenent, prouinciales obseruare debebunt.

51. Neque uero solum in unaquaque prouincia, sed etiam in tota Gallia communis quidam ritus uigebat, si non in omnibus, saltem in plerisque uniformis, qui communi appellatione cursus Gallicanus a maioribus  nostris dictus est, ut in Actis sancti Walarici abbatis: »Cursum uero tam monasterialem, quam et 420 Gallicanum magno studio indesinenter obseruabat.« Idem de sancto Serenico legitur, nempe quod »absque peculiari supplicatione, Romanum seu Gallicanum, necnon et sanctorum Benedicti et Columbani cursum horis singulis Domino decantaret.« Itaque Gallicane omnes Ecclesie in unum aliquem modum conspirabant, qui cursus Gallicanus dicebatur.

52. De nocturnis officiis id statuit anno 567 concilium Turonense II, canone 18: Ut in diebus festis ad Matutinum sex antiphone binis psalmis explicentur . . . Septembri septem antiphone binis psalmis; Octobri octo binis psalmis; Nouembri nouem ternis psalmis;  Decembri decem ternis psalmis; Ianuario et Februario itidem usque ad Pascha. Ubi obiter aduerte, annum desinere in Pascha. Sed quid sibi uolunt hec similiaque uerba: Sex antiphone binis psalmis explicentur? An plures antiphone quam Psalmi? Imo bini aut terni psalmi pro singulis antiphonis. Id ex consequentibus intelligitur, ubi additur, ut uel duodecim psalmi expediantur ad Matutinum. Ergo sub singulis antiphonis bini Psalmi canebantur.

53. Quid Patres synodi Turonensis Matutini uocabulo hic significent, non leuis est difficultas. Quidam hunc locum de nocturno officio interpretantur, quidam de solis Laudibus matutinis, quas Matutinorum nomine sanctus Benedictus aliique ueteres designare solent. Iam superius pag. 110 premisimus, Matutinum  seu Matutinos ambigue esse significationis, quo nomine aliquando Laudes , aliquando Prime officium exprimitur apud Cassianum; aliquando uero ipsum nocturnum officium, quod matutinis horis celebrari mos erat in Dominicis diebus et festis minoris 421 solemnitatis. Duplicis quippe generis erant nocturne preces: alie uigilie in solemnioribus festis usitate, sic dicte, quod ab ineunte, aut certe a media nocte circiter initium ducerent; alie Matutine in profestis et Dominicis, quibus tardius nocturne preces persoluebantur. In hoc significatu Matutinum sumitur in concilio uenetensi anni 465, canone 14, ubi precipitur ut clerici qui in ciuitate fuerint matutinis hymnis intersint; et in concilio  Turonensi premisso. Hanc enim esse istius concilii sententiam persuadet primo Patrum exemplum ex Cassiano petitum ad probandum duodecim psalmorum numerum apud Aegyptios monachos receptum tam »in nocturnis,« quam »in uespertinis conuenticulis.« Deinde nequaquam ueri simile est solum Laudum officium, omissis precibus nocturnis, a Patribus Turonensis synodi fuisse institutum. Ad hec non is non erat Laudum ritus per id tempus in Gallicanis ecclesiis, qualis in eo concilio assignatur. Nam ad officium »temporis matutini« seu Laudum Gallus Aruernorum episcopus, morti proximus, recitauit »psalmum quinquagesimum, benedictionem« seu canticum trium puerorum, et »Alleluiaticum psalmum,« id est psalmum CXLuIII et duos sequentes,  qui Alleluia pro titulo habent, testante Gregorio de uitis Patrum cap. 7. Preter ea idem Gregorius nocturnas publici officii preces non uno in loco Matutinas appellat. Primus locus est in lib. I de Miraculis sancti Martini cap. 33: »Tertia autem nocte, postquam aduenimus ad sanctam basilicam, uigilare disposuimus, quod et impleuimus.« Has uigilias Gregorio cum suo clerico priuatas fuisse constat ex contextu narrationis. »Mane autem facto, subdit Gregorius, signo ad Matutinas commoto, reuersi sumus dormitum.« En signum 422 publicarum de nocte precum, que hic Matutine uocantur. Alter locus est apud eumdem Gregorium in lib. de uitis Patrum cap. 8, ubi Nicetius Lugdunensis antistes, cum aliquando »surrexisset ad Matutinum, exspectatis  duabus antiphonis, egressus  in sacrarium; ubi dum resideret, diaconus responsorium psalmum canere cepit,« nimirum post lectionem.

54. Itaque secundum prescriptum concilii Turonensis, duodecim minimum psalmis, continenter sub sex antiphonis recitatis, succedebant lectiones cum suis responsoriis. De mense Augusto nulli psalmi prescribuntur, sed hoc tantum: Toto Augusto manicationes fiant, quia festiuitates sunt et misse sanctorum. Quem locum explicat Aimoinus in lib. III Historie Francorum, cap. 81: »Porro toto Augusto, propter crebras festiuitates, manicationes fiebant. Manicare autem mane surgere dicitur.« Sed quid consequentie est, ut quia toto Augusto mane surgebatur ob frequentes festiuitates, nulli psalmi ad hunc  mensem prescribantur? Fortasse quod misse sanctorum tunc summo mane dicerentur ob messis necessitatem. Nam festiuitates ille plereque celebratione misse terminabantur. Antiphonarium Turonense recensetur inter libros, quos medio seculo uIII Wido abbas Fontanellensi monasterio largitus est. Quod de mensis Augusti missis quotidianis tradit concilium, longe recedit a more Cisterciensium, id est Barbellensium, in diecesi Parisiensi monachorum: qui »messionum tempore cessabant a solemnitate missarum,« quoniam colligendis segetibus erant occupati. Quocirca Philippus Augustus instituit ut »singulis diebus mane, in remedium anime patris sui Ludouici uII, qui istic sepultus est, Missarum  solemnia celebrarentur.« Quibus peractis, »si quas haberent messes monachi, 423 quotidie possent illis metendis operam dare.« Huius rei diploma datum est anno 1186, editum in lib. uI de Re diplomatica.

55. Ad uigilias seu nocturnas preces aliquando ipsi episcopi, aliquando is cui hec ab eis commissa fuerat, clericos excitabant. De sancto Germano Parisiorum episcopo Fortunatus tradit, id per se ipsum prestitisse, ut superius uidimus. Cesarius Arelatensis hanc curam Stephano diacono iniunxerat, ex uite eius lib. II, num. 4. Qui Cesarius id obseruabat, »ut nullus suorum, qui secum manebant, ante horam legitimam excitaretur.« Ita sanctus Benedictus officium significandi officii diuini imponit abbati,  aut diligenti alicui fratri, cui abbas uices suas commiserit.

56. Concilium Narbonense anni 589, canone 2, precipit, ut in fine cuiusque psalmi gloria dicatur, et per interualla maiorum. Nam psalmi prolixiores in duas pausationes diuidebantur, et per quamcunque pausationem Gloria. Trinitatis decantabatur. Quod etiam statuit sanctus Benedictus. Ad hec Sicut erat post Gloria addit concilium uasense II, canone 5. Denique preter hymnos Ambrosianos concilium Turonense II mox laudatum, canone 23, admittit etiam eos qui digni sunt forma cantari.

57. Prime officium quando primum in Gallia receptum sit, non constat. Cassianus, in lib. I Institutionum, cap. 4, auctor est hanc »Matutinam  in occiduis uel maxime regionibus obseruatam« fuisse. Quod an de Gallia intelligendum sit, dubitare licet, cum nulla mentio Prime fiat in constitutione Iniuriosi episcopi Turonensis, qui Tertiam et Sextam instituit, nulla Prime facta mentione. Quod etiam 424 de Cesario Arelatensi superius uidimus. At reponi potest, Prime quidem officium diebus ferialibus, de quibus agit Iniuriosi constitutio, non fuisse prescriptum, sed tantum festiuis ac Dominicis. Certe Cesarius in regula sua his solis preter Sabbatum diebus, scilicet maioribus festis et Dominicis, Primam prescribit his uerbis: »Deinde dicenda est Prima cum psalmis sex, et hymnus, Fulgentis auctor etheris: Lectiones due, una de ueteri, alia de Nouo Testamento, et capitellum.  Hoc modo Dominica uel Sabbato et maioribus festiuitatibus fieri debet.« Quod si Cesarius Prime officium sanctimonialibus pro diebus ferialibus non imposuit, multo minus insolens esse debet quod idem in ecclesia sua cathedrali, itemque Iniuriosus in sua illud eisdem diebus pretermittendum censuerint. Totidem psalmos et lectiones, cum capitello, eumdemque hymnum ad Primam instituit Aurelianus, sed eam diebus singulis assignasse uidetur.

58. Idem ad subsequentes horas exigit sex psalmos, tum post antiphonam, hymnum, lectionem et capitellum; ad Lucernarium psalmum directaneum, antiphonas duas, hymnum, et capitellum; ad Duodecimam psalmos decem et octo, antiphonam, hymnum,  lectionem et capitellum. Ubi uides in omnibus officiis hymnum psalmis et antiphonis postponi, quem nos ad Primam et tres subsequentes horas preponere solemus. Lucernarii officium, ut Duodecime preuium, celebrabatur eo tempore quo lucerne accendebantur ad Duodecimam, id est ad uesperas.

59. In concilii Turonensis canone prelaudato fit mentio de Sexta et Duodecima, non definiendo, sed comparando utriusque officia ab antiquis Patribus instituta 425 cum Matutino, cuius officium in eo concilio definitur. Sic quippe argumentatur huius concilii Patres: Quia Patrum statuta preceperunt ut ad Sextam sex psalmi dicantur cum Alleluia, et ad Duodecimam duodecim psalmi item cum Alleluia, cur ad Matutinum non item uel duodecim explicentur? Ex  quibus uerbis dubium est an concilium statutis ueterum Patrum  adheserit in assignando Sexte et Duodecime officio.

60. Duodecime officium a Completorio distinctum fuisse patet ex regula Aureliani. In ueteri Missali Gallicano due referuntur orationes pro Duodecima, nempe pro uigiliis Natiuitatis Domini et Pasche. Posterior horam notat, Deum deprecando, ut uergente die uocem rugitus exaudiat, et superueniente caligine noctis fideles luminis sui splendore illustret. Itaque uergente die, id est hora lucis ultima, hoc officium celebratur.

61. Cesarius ad Lucernarium seu uesperas benedictionem populo impertiebatur, ex uite eius libro  II, num. 12: »Factum est ut quodam tempore quatuor ei episcopi ad occursum uenirent, cum quibus ad Lucernarium ad basilicam sancti Stephani descendit. Cumque expleto Lucernario benedictionem populo dedisset,« etc. Preter ea sepe homilias aut ipse »memoriter« recitabat, aut, si quando ualetudo non sinebat, per alios recitari curabat, tam »ad Matutinos,« quam »ad Lucernarium, ut nullus esset, qui se de ignorantia excusaret.« Neque id solum diebus festiuis, sed et ferialibus prestabat. Lege sis admonitionem in sermonem 22 appendicis noue Augustiniane. De hac banedictione, que ab episcopis uel presbyteris in fine Matutinorum et uesperarum dabatur, legendus est canon 30 concilii Agathensis. Et quia conuenit ordinem 426 Ecclesie ab omnibus  equaliter custodiri, studendum est, ut sicut ubique fit, et post antiphonas, Collectiones per ordinem ab episcopis uel presbyteris dicantur; et hymni matutini uel uespertini diebus omnibus decantentur; et in conclusione matutinarum uel uespertinarum missarum, post hymnos capitella de psalmis dicantur; et plebs collecta oratione ad uesperam ab episcopo cum benedictione dimittatur.

62. Hec sunt que de cursu Gallicano apud ueteres auctores obseruare potuimus. Seculo IX uniformis penes clericos erat psalmodie disciplina, ut ex Amalarii supplemento ad librum de diuinis Officiis, aliisque scriptoribus intelligimus. Id factum a tempore quo Paulus papa in Galliam transmisit Antiphonarium  Romanum, cuius exemplum Harduinus Fontanelle reclusus tunc descripsisse memoratur. Psalmodie ritum, qui hodie quoque in plerisque ecclesiis Gallicanis uiget, descripsit Gregorius uII in concilio Romano, cuius decretum refertur de Consecrat. dist. 5, cap. In die.



§ uI. De obligatione clericorum ad cursum priuatim recitandum; ubi de itinerantibus et infirmis.

63. Tanta Christianis omnibus Deum precandi ratio et necessitas incumbit, ut iugem et non intermissam ab eis orationem exigat Apostolus, quantumuis diuersis fluctuantis ac misere uite incommodis ac curis distrahantur. Non minor sine dubio, imo strictior assidue precationis obligatio clericos spectat,  utpote qui quasi quidam inter Deum et homines sequestri, speciali titulo Maiestati diuine consecrati ac mancipati sunt, atque a terrenis sollicitudinis magis 427 liberi et immunes. Quapropter apostoli sic orationi sese adstrictos esse sentiebant, ut, relicta diaconis inferioris ministerii cura, totos se precationi et predicationi uerbi Dei addictos profiterentur. Sed quoniam humana imbecillitas, atque adeo multiplex huiusce uite necessitas non patitur ut homines continua mentis intentione in Dei laudibus et oratione occupentur; imo etiam Deo magis acceptum sit ut clerici aliis ordinis sui officiis, que proximi caritas exigit, identidem incumbant; ideo »diuersas orandi horas,« ut Hieronymus ad Eustochium loquitur, »habere debent, ut si forte aliquo fuerint  opere nimium detenti, ipsum eos ad officium tempus admoneat.« Atque hoc demum pacto iugis orationis preceptum implere possunt, ex Augustino, »si nullo die intermittantur opera orandi.« Porro, ut idem sanctus Doctor ait in epistola ad Probam, »ideo per certa interualla horarum ac temporum etiam uerbis rogamus Deum, ut ipsis rerum signis nos acrius excitemus. Dignior enim sequetur effectus, quem frequentior precedit affectus.«

64. Sancta hec institutio nulli non probatur: sed durior multis uidetur illa obligatio qua sub lethalis peccati pena hec diuinorum officiorum recitatio a sacris ministris exigitur. Censent quippe eiusmodi homines nouitiam hanc esse obligationem, priscis temporibus ignotam, nec ulla Ecclesie uniuerse  lege impositam, sed a scholasticis et a casuum arbitris inductam. Et quidem optandum esset ut Christi ministrorum uoluntas ita sponte sua curreret ad officia pietatis, ut nullo legum stimulo indigeret. Sed tanta est deprauatio consuetudinum, tanta opinionum uanitas, ut legum adminicula necessaria sint ad reuocandos bonos mores, ne penitus intereant; et ad retinendam pietatem, 428 ne Dei obliuio tandem animos occupet. Quod sane magnopere timendum esset de multis eorum, qui diuino cultui mancipati, ita rerum secularium curis ac desideriis abripiuntur, ut nisi ad Deum precandum quadam lege admonerentur, minus de Deo cogitaturi essent quam ipsi seculares. Itaque ad Ecclesie religionem pertinebat ut  languentem sacrorum ministrorum pietatem legibus excitaret, ut saltem aliquot horas diuinis laudibus insumerent, quorum omnis cogitatio in Deum et de Deo esse deberet. Siue ergo ea lex est, siue consuetudo, qua ministri sacri ad recitandas horas canonicas tenentur, sancta et inuiolabilis esse debet: cum sit quedam interpretatio iuris diuini, ortaque sit ex ipsa clericorum conditione, qui toti diuino cultui sunt mancipati. Sed his omissis, duo nobis hoc loco disquirenda sunt. Unum, quo ex tempore hec diuinorum officiorum priuata recitatio in Ecclesia recepta sit, presertim apud Gallos. Alterum, quo demum seculo in legem euaserit hec consuetudo, et an fuerit lex illa generalis.

65. Atque ut a priori incipiam, non uno in loco  uenantius Fortunatus memorat, Germano Parisiorum episcopo, qui medio seculo uI uixit, hunc fuisse morem, ut quotidianum cursum religiose persolueret. Nam in eius uite capite 63 mentionem facit de »cantato cursu Tertie« per Germanum, id est recitato; et signantius capite 76: »Qui equitans in itinere, inquit, semper de Deo aliquid, aut uerbo contulit, aut cantauit, cursum nudo capite dicens, etsi nix aut imber urgeret.« Gregorius uero Turonensis ita cursui recitando etiam addictus erat, ut »expergefactus circa medium noctis, ad cursum reddendum surgeret,« in Historie lib. uIII, cap. 15. 429 Et in lib. u, cap. 19, cum is apud Parisios uersaretur tempore concilii: »Ea uero nocte, inquit, decantatis nocturnalibus hymnis,« id est priuatim recitatis, »ostium  mansionis nostre grauibus audio uerberibus cogi.« Idem de se ipse testatur in lib. IX, cap. 6. Neque id peculiari religione faciebat, sed ex more aliorum sacerdotum. Nam in libro de Gloria confessorum cap. 31, agit de quodam presbytero, qui in itinere constitutus, cum apud pauperem quemdam hospitatus esset, »iuxta morem sacerdotum nocte ab stratu suo consurrexisse, et orationi adstitisse« perhibetur. Unde in lib. de uitis Patrum, cap. 7, Gregorius Lingonensis presul, »nocte de stratu suo, nullo sentiente, consurgens, ad orationem, Deo tantum teste, pergebat; ostio diuinitus reserato, attente psallebat in baptisterio.« Hoc psallentium, »tanquam multarum uocum, per trium horarum et fere amplius spatium audiebatur.« Postea, »impleto cursu, reuertens  ad lectulum, ita se caute super stratum deponebat, ut prorsus nemo sentiret.« Denique  Gregorius Turonensis Salonio et Sagittario episcopis, quod cursum sacrum negligerent, uitio uertit in lib. u, cap. 21: »Nulla prorsus de Deo erat mentio, nullus omnino cursus memorie habebatur.«

66. Incertum quo tempore celebratum sit concilium Namnetense, cuius canonem 19 adducit ineunte seculo X Regino abbas Prumiensis in lib. I, cap. 208: Presbyter, mane matutinali officio expleto, pensum seruitutis sue canendo  Primam, Tertiam, Sextam, Nonamque persoluat, etc., que superius retulimus. Particularis quidem hec Synodus est,  non uniuersalis: sed tamen eius auctoritas ualet ad probandam Ecclesie tunc temporis consuetudinem ac legem. Suffragatur Chrodegangus Mettensis antistes post medium seculum 430 uIII. Is enim in regule canonicis prescripte cap. 27 ita precipit: »Quicunque ex clero in itinere cum episcopo uel cum alio proficiscuntur, ordinem suum, in quantum iter uel ratio permiserit, non negligant; et non eos debent preterire hore constitute, tam de officiis diuinis quam aliunde.« Neque id solum pii moniti et consilii instar erat, sed ita preceptum censebatur, ut qui secus fecissent, peccati se reos agnoscerent. Unde Alcuinus, in formula confessionis, col. 166: »Peccaui quod negligens fui de meo cursu, quem per horas canonicas exsoluere debui; et de mea psalmodia,  et de meis orationibus, etc.«

67. Seculo IX ineunte scribebat auctor ille, cuius librum de Benedictione Dei Steuartius edidit, nuncupatum Bathurico episcopo Ratisponensi. Hic uero in prefatione sua carpit nonnullos sacerdotes et episcopos, qui, ut liberius genio indulgere possint, priusquam dormitum eant, »nocturnas uigilias desidiose persoluentes, stratu mox decubant. Surgentes uero dum se uestibus induunt, diurna peragunt officia: putantes sibi sufficere posse, si saltem quoquo modo illa decantent,« id est recitent. »Ignari quia hore sunt in sancta Ecclesia constitute, quibus per diem et noctem diuine seruitutis officia persoluantur . . . . Quas si negligimus, sanctorum Patrum institutis contraimus; quibus contraire periculosum est. Neque  enim possunt communionem sanctam Ecclesie habere, qui eius instituta, etsi non uerbis, operibus uero impugnare nituntur: dum quod permaximum est in sancta Ecclesia, si cum caritate et pietatis studio peragatur, id est laudis diuine psalmodia modulata, et missarum solemnia, nec temporibus congruis, nec religiosis celebrant affectibus.« Quam longe erat auctor ille a sententia eorum qui diuinorum officiorum recitationem uel in 431 unam coniiciunt horam, uel inter reponunt. At quam religiosior erat Liudgerus episcopus, qui nulla regis reuerentia potuit tantisper abduci a cursu recitando , noctu cum clericis suis diuina officia persoluere solitus.

68. Huc spectat Leonis pape Iu homilia quarta ad  presbyteros et sacerdotes: »Omni nocte ad nocturnas horas surgite; cursum uestrum horis certis decantate; missarum celebrationes deuote peragite.« Quod totidem uerbis repetit Ratherius in homilia synodica ad suos presbyteros.

69. Seculo X occurrit in statutis Eadgari Anglorum regis formula confessionis, apud Spelmannum, pag. 459: »Confiteor me horas meas canonicas neglexisse.« Et ne quis leue peccatum esse putet, id maxime aduertendum, quod inter accusationum capita, que Ioanni XII obiecta sunt, atque Ottonem ad eum exauctorandum adduxerunt, unum est, quod »Matutinas et canonicas horas non celebrasset,« apud Liutprandum, in lib. uI cap. 7. Iam ergo tunc  censebatur grauissima illa obligatio, non pia meri consilii admonitio. Audi Iacobum a uitriaco in Historie occidentalis cap. 34: »Licet autem sacerdos priuatas orationes et secretas deprecationes uariis circa curas animarum occupationibus intentus possit aliquando dimittere, horas tamen canonicas non debet omittere. Alie enim orationes sunt uoluntatis, he autem necessitatis.« His adde sanctiones concilii Basileensis et Lateranensis sub Leone X, que beneficiatos  ad recitationem Breuiarii astringunt.

70. Pretereo alias aliarum Ecclesiarum constitutiones, qualis est concilii Toletani Iu in canone 10, ubi sacerdotibus et subiectis clericis sub graui interminatione 432 precipit Dominicam orationem quotidie  aut in publico, aut in priuato officio recitari. Ex quo intelligitur priuatam diuini officii recitationem clericis apud Hispanos etiam tunc preceptam fuisse, id est ante seculum uII. Eodem seculo apud Grecos Ioannes, cognomento Eleemosynarius, »diuinum quidem ecclesiastice regule officium cum attentione mentis, cordisque contritione prefinitis peragebat temporibus.« Ubi auctor Grecus appellat. De officio publico intelligendus concilii Carthaginensis Iu canon 49: Clericus qui absque corpusculi sui inequalitate uigiliis deest, stipendiis priuetur. Eodem spectat canon 14 concilii uenetensis: Clericus, quem intra muros ciuitatis sue manere constiterit, et a matutinis hymnis sine probabili excusatione egritudinis inuentus fuerit defuisse,  septem diebus a communione habeatur extraneus, etc.

71. Non solum itinerantes, sed etiam grauissimis morbis detenti, officium diuinum aut ipsi recitabant, aut coram se recitari curabant. De Eugendo seu Augendo abbate Iurensi, qui sub annum 510 ad superos abiit, id traditum est ab anonymo equali, quod cum ultra sexagenariam etatem »sex fere mensibus inequalitate corporea laboraret, nunquam tamen canonico usque ad horam defuisset cursui.« Idem scribitur de Benedicto Anianensi abbate, de Adalhardo Corbeiensi, et aliis. At Benedictus, cognomente Biscopus, Beda testante, cum »non facile ad explendum solitum psalmodie cursum linguam uocemue poterat leuare, per singulas diurne siue nocturne orationis  horas aliquos ad se fratrum uocabat: quibus Psalmos consuetos duobus in choris resonantibus, et ipse cum eis, quatenus poterat, psallebat.« Quod item de Geruino Centulensi abbate memorie proditum est.

433 72. At hi monachi erant. Certe: sed etiam clerici paulo minus quam monachi Deo consecrati sunt; duplici titulo plerique diuinis officiis recitandis obnoxii, nempe titulo consecrationis, et beneficii ecclesiastici, quod monachis non competit. Et quidem Gallus, Aruernorum episcopus sanctus, morti proximus, »adueniente die tertia,« que erat Dominica dies, albescente iam celo, interrogat quid in ecclesia psallerent. »Dixerunt benedictionem sese psallere,« id est canticum Benedicite. »At ille psalmo  quinquagesimo et benedictione decantata, et alleluiatico cum capitello expleto, consummauit officium totum temporis matutini,« Laudes uocamus. Hec ex Gregorio de uitis Patrum, cap. 6.

73. Ad itinerantes quod attinet, non modo religiosi, sed etiam clerici seculares etiam antiquitus diuina officia persoluebant. Id exemplis superius probatum est, scilicet ex Gregorio Turonensi episcopo et ex regula Chrodegangi; ne repetam exemplum sancti Germani episcopi Parisiensis, quibus adde exemplum Epiphanii episcopi Ticinensis. Inde est quod clerici omnes Psalmos memoria tenere debebant ex canonum prescripto. Quam ob rem Gennadius C P. patriarcha »neminem ordinabat, qui Psalterium non sciret memoriter,« ex Theodoro Lectore  apud eruditissimum ualesium, pag. 554. An lectiones etiam recitarent itinerantes, erit fortasse qui inquirat. Sane monachi saltem libellos seu Codices huius rei gratia gestabant. Nam ut omittam id quod de Equitio abbate narrat Gregorius Magnus, qui Equitius »sacros Codices in pelliciis sacculis dextro leuoque latere portare solebat,« quod etiam de Fructuoso episcopo Bracarensi legimus, 434 Gregorius IX de monachis foras profecturis id statuit, »ut ipsi horas dicant in uia, et de libris prouideatur iisdem.« Id generis duos pro itinerantibus Codices in sacrario Cisterciensi aliquando uidimus, quos hoc modo describit Iosephus Meglingerus in Itinere suo Cisterciensi: »Libelli trium digitorum latitudinem non excedunt, plus tamen longitudinis habent. Dum  clausos aspicis, parui apparent; at aperti triplo maiores euadunt, foliis, que ex membrana rudi constant, ter complicatis, deorsum, et ambobus lateribus. Neque in utraque parte litteris implentur pagine, sed interius tantum; ita ut licet folium a folio seiungas, nisi plice explicentur, nulle littere prostent. Que quidem minutissime paucis syllabis totas periodos breuissimo compendio absoluunt. Nulla compage seu tegumento uinciuntur; sed uno in latere filum colligat folia, ne diffluant, ac deinde sacculus ex corio libellos recipit.« Hec ille.

74. Quanta porro reuerentia diuinis officiis interesse solerent maiores nostri, intelligimus ex facto sancti Martini episcopi Turonensis, quem »in ecclesia nemo unquam sedere conspexit,« ut legitur in  lib. II de eius uita. Quod etiam de sancto Epiphanio Ticinensi episcopo Ennodius tradit: »Is iunctis pedibus usque ad consummationem mystici operis stare se debere constituit; ita ut humore uestigiorum locum suum depingeret et longe aspicientibus indicaret.« Quosdam tamen formulis accubuisse discimus ex Gregorio in lib. uIII, cap. 31, ubi de Pretextato Rothomagensi pontifice agens: »Adueniente, inquit, dominice resurrectionis die,« id est dominica, »cum sacerdos  ad implenda ecclesiastica officia ad ecclesiam maturius properasset, antiphonas iuxta consuetudinem incipere 435 per ordinem cepit. Cumque inter psallendum formule decumberet,« etc. Id tamen improbat Petrus Damiani, in  opusculo 39. Imo et Chrodegangus Mettensis episcopus in regule cap. 26: »Nec cum baculis, aut cambutis, aut fustibus in choro, exceptis debilibus, sed religiose illis standum et psallendum est. Sunt enim quidam clericorum qui in secularibus negotiis et disceptationibus pene totum infatigabiliter deducunt diem; et mox ut ecclesiam ad diuinum officium peragendum intrauerint, ita fatigati uidentur, ut nec orationi uacare, nec ad psallendum stare queant: sed potius sedentes, non diuinis, sed uanis solent instare loquelis,« etc. Quid sit cambutis inniti in officio diuino, intelligimus ex uita ms. sancti uicturii episcopi Cenomanensis, cui sanctus »Martinus dedit baculum  sustentaculum, super quod solent sacerdotes fusis  orationibus sustentari.«  In peruetusto Codice, qui uitam sancti Amandi Traiectensis episcopi continet, apud Elnonem asseruato, uidi eiusmodi episcoporum imagines, qui una manu pedum pastorale gestant, alia baculum recuruum, et quidem breuiorem, quo se ipsi inter orandum sustentabant. Hodie quoque in ecclesia sancti Georgii apud uenetias, eiusmodi cambutis inter orandum uti solent homines promiscui sexus, ut me monuit eruditus et uenerabilis Claudius Castellanus canonicus Ecclesie Parisiensis. Ad hec in libello supplici monachorum Fuldensium ad Carolum Magnum hi conqueruntur, quod pre Ratgarii abbatis duritia ipsis infirmis »nec baculum pro sustentatione ferre liceat, nec ad inclinatorium, quod nos formulam dicimus. morando inherere.« Multo minus sanis  hec indulgentia concedebatur, ut 436 tempore diuini officii formule incumberent.

75. Ad extremum maxime pia et sancta est  illa ecclesiasticarum precationum institutio, siue publice, siue priuatim recitande sint. Quid enim aptius ad Deo debitum cultum honoremque persoluendum? aut quid ad excitandam fidelium pietatem accommodatius ut uel suo ipsius testimonio probauit Augustinus, quam Psalmorum in ecclesia cantus? Iam uero nichil ad refricandam Dei Opt. Max. memoriam efficacius quam eiusmodi preces priuatim recitande: quarum obligatio si nonnullis durior uidetur et morosior, timendum est ne id ex diuinarum rerum tedio et fastidio oriatur. Cum enim Breuiarium  tria contineat magnopere utilia  et edificatione plena, Dei uidelicet laudes, lectiones et orationes, nichil homini religioso suauius, nichil sanctius, quam Dei laudes ex Psalmis deprompte, que mentem ad Deum rapiunt et sacro diuini amoris igniculo accendunt. Quid uero ecclesiasticis hominibus antiquius esse debet aut familiarius quam lectiones ex Scripturis diuinis, que plurimum in sacris officiis locum habent? Denique quid pressius et solidius ad deuotionem quam orationes seu Collecte ab Ecclesia probate, cum frequenti recitatione Dominice precationis? Nihil itaque Dei ministris conuenientius institui poterat quam illarum precum Breuiarium, si modo a nimia prolixitate, et ab incertis historiis sit repurgatum. Id pro sua prouidentia identidem  curarunt summi pontifices, emendando Breuiario Romano, quod aliorum exemplum esse debeat. Sed quia multa in dies a uiris doctis illustrantur, eam in se curam etiam susceperunt episcopi maxime Gallicani, quorum hac in re sedulitas et religio 437 alios ad idem opus merito incitat. Et quidem in ecclesiasticis officiis »non nouella audiri decet uel leuia,« ut scribit Bernardus in epistola 312 ad Arremarenses, »sed certe authentica et antiqua, que et Ecclesiam edificent, et ecclesiasticam redoleant grauitatem. Quod si noua audire libet, et causa requirit, ea, ut dixi, recipienda censuerim, que cordibus audientium, quo gratiora, eo utiliora reddat et eloquii dignitas et auctoris. Porro sensa indubitata resplendeant ueritate, sonent iustitiam, humilitatem suadeant,  doceant equitatem: que etiam lumen ueritatis mentibus pariant, formam moribus, crucem uitiis, affectibus deuotionem, sensibus disciplinam.« Tot uerba, tot oracula, sanctissimo Ecclesie Patre ac doctore digna.

76. Ceterum, ut ad scopum redeam, parum interest quo iure primum inducta sit hec Breuiarii recitandi obligatio, lege an consuetudine, cum legitimo fundamento innitatur, scilicet precepto generali quo Christiani omnes ad iugem precationem tenentur, et speciali Dei ministrorum conditione qui totos sese diuino cultui manciparunt. Is enim diuinum et apostolicum de indesinente oratione preceptum implere censetur, »qui canonicis horis quotidie, iuxta ritum ecclesiastice traditionis, psalmodiis precibusque consuetis  Deum laudare et rogare non desistit,« ut ait Beda in Luce cap. 18. Sunt quidem et alia non minoris momenti sacrorum ministrorum officia et onera; neque ad hoc unum eis assignati sunt tam copiosi Ecclesie prouentus, quasi recitato semel Breuiario, muneris sui summam statim expleuerint. Quedam quippe alia ab ecclesiasticis uiris exiguntur, lectio et studium sanctarum Scripturarum et sacre traditionis, diuini 438 uerbi predicatio, caritatis  officia, aliaque id genus exercitia uirtutis. Hec oportet facere, sed pias etiam precationes non omittere.

77. Neque desunt diligenti ac cordato uiro temporis interualla et ferie ad utrumque prestandum, ubi semel eius animum pietas, et diuinarum rerum, seclusis inutilibus curis, sollicitudo imbuerit, cum legamus seculares uiros , imo etiam reges, qui strenue rem publicam per se ipsi administrabant, inter tot negotiorum turbas eisdem precationibus non defuisse. Huius rei testes duos appello, Alfredum scilicet Anglorum regem, et sanctum Ludouicum. Alfredus quippe, referente uite eius scriptore accurato Assero, »inter bella et presentis uite frequentia impedimenta,  necnon paganorum infestationes et quotidianas corporis infirmitates, inter regni gubernacula, nichilominus missam quotidie audire, psalmos quosdam et orationes, et horas diurnas et nocturnas celebrare, et ecclesias nocturno tempore, orationis causa, clam a suis adire solebat.« Sic uero totum cuiuslibet diei cursum expendebat, »ut octo horas in scribendo, legendo et orando; octo in cura corporis; octo in expediendo regni negotio transigeret,« quod de eo scribit Willelmus monachus Malmesburiensis. Utinam similis sedulitas animos nostros occuparet. De sancto Ludouico id memorie prodidit auctor eius equalis in sermono inedito, quem nunquam satis laudatus Antonius Herouallius nobis communicauit: »Omnes horas canonicas, et de gloriosa  uirgine semper cum nota audiebat; submisse tamen easdem inter se et capellanum suum et pro defunctis nouem lectiones quotidie dicebat. Media 439 nocte surgebat ad confitendum Domino; et regina bone memorie aliquando eum propter frigus de uestimento aliquo operiebat.« Sic nulli unquam, etiam occupatissimo, deerit tempus et otium ad Deo uacandum, si pietatis studium non defuerit.





440 APPENDIX Continens probationes quasdam Liturgie Gallicane et cursus Gallicani.



I. DOMINICA PRIMA ADuENTUS, AD MISSAM OFFICIUM. Ex Missali Mozarabum [a 1Kb] .


Ecce super montes pedes euangelizantis pacem, alleluia, et annuntiantis bona, alleluia: celebra Iuda festiuitates tuas alleluia, et redde Domino uota tua alleluia. u\. Dominus dabit uerbum euangelizantibus in uirtute multa. Ps. Et redde. u\. Gloria et honor Patri et Filio et Spiritui sancto in secula seculorum amen. Et redde.

 Dicat presbyter: Per omnia semper secula seculorum. R\. Amen.

In aduentu Domini non dicimus, Gloria in excelsis, Dominicis diebus et feriis, sed tantum diebus festiuis.


Oratio

Deus qui per angelicos choros aduentum Filii tui Domini nostri Iesu Christi annuntiare uoluisti, qui per angelorum preconia, Gloria in excelsis Deo, et in terra pax hominibus bone uoluntatis, adclamantibus  demonstrasti, concede ut in huius dominice resurrectionis festiuitate, pax terris reddita conualescat, et fraterne dilectionis caritate innouata permaneat. R\. Amen.

Dicat sacerdos.

Per misericordiam tuam, Deus noster, qui es benedictus, et uiuis, et omnia regis in secula seculorum. R\. Amen. u\. Dominus sit semper uobiscum. R\. Et cum spiritu tuo.


Lectio libri Esaie prophete. Capitulo X.

R\. Deo gratias.

Ecce dominator Dominus exercituum confringet lagunculam 441 in terrore, et excelsi statura succidentur, et sublimes humiliabuntur, et subuertentur condensa saltus eius ferro, et Libanus cum excelsis  cadet. [Cap. XI.] Et egredietur uirga de radice Iesse, et flos de radice eius ascendet, et requiescet super eum Spiritus Domini, spiritus sapientie et intellectus, spiritus consilii et fortitudinis, spiritus scientie et pietatis: et replebit eum spiritus timoris Domini. Non secundum uisionem oculorum iudicabit, neque secundum auditum aurium arguet; sed iudicabit in iustitia pauperes, et arguet in equitate pro mansuetis terre. Et percutiet terram uirga oris sui, et spiritu labiorum suorum interficiet impium. Et erit iustitia cingulum lumborum eius, et fides cinctorium renum eius. Habitabit lupus cum agno, et pardus cum hedo accubabit: uitulus et leo et ouis simul morabuntur, et puer paruulus minabit eos. uitulus et ursus pascentur, simul requiescent catuli eorum,  et leo quasi bos comedet paleas. Et delectabitur infans ab ubere super foramina aspidis, et in cauerna reguli, qui ablactatus fuerit, manum suam mittet. Non nocebunt et non occident in uniuerso monte sancto meo, quia repleta est terra scientia Domini, sicut aque maris operientis. In die illa Radix Iesse qui stat in signum populorum, ipsum gentes deprecabuntur, et erit sepulcrum eius gloriosum. R\. Amen.

Dicat presbyter in cornu sinistrum altaris: Dominus sit semper uobiscum. R\. Et cum. Psallendo. Qui dat niuem sicut lanam, nebulam uelut cinerem spargit; qui emittit chrystallum suam sicut frusta panis. Ante faciem frigoris eius quis subsistet? u\. Mittit uerbum suum et liquefaciet ea, flat spiritus eius et  fluent aque. P. Ante.

Dicat sacerdos: Silentium facite.

Sequentia Epistole Pauli apostoli ad Romanos. Cap. Xu.

Respondeat chorus: Deo gratias.

Fratres. Certus sum ego ipse de uobis, quoniam et ipsi pleni estis dilectione, repleti omni scientia, ita ut possitis alter alterutrum monere. Audacius autem scripsi uobis, fratres, ex parte, tamquam in memoriam uos reducens, propter gratiam que data est mihi a Deo, ut sim minister Christi Iesu in gentibus, sanctificans Euangelium Dei, ut fiat oblatio gentium accepta et sanctificata in Spiritu sancto.  Habeo igitur gloriam in Christo Iesu ad Deum. Non enim audeo aliquid loqui eorum que per me non efficit Christus, in obedientiam gentium, in uerbo et factis, in uirtute signorum et prodigiorum, in uirtute Spiritus sancti; ita ut ab 442 Ierusalem per circuitum usque ad Illyricum repleuerim Euangelium Christi. Sic autem predicaui hoc Euangelium, non ubi nominatus est Christus, ne super alienum fundamentum edificarem, sicut scriptum est: Quibus non est annuntiatum de eo uidebunt, et qui non audierunt intelligent. Propter quod et impediebar plurimum uenire ad uos, et prohibitus sum usque adhuc. Nunc uero ulterius locum non habens in his regionibus, cupiditatem autem habens ueniendi ad uos ex multis iam precedentibus annis; cum in Hispaniam proficisci cepero, spero quod preteriens  uideam uos, et a uobis deducar illuc, si uobis ex parte primum fruitus fuero. Nunc igitur proficiscar in Ierusalem ministrare sanctis. Probauerunt enim Macedonia et Achaia collationem aliquam facere in pauperes sanctorum qui sunt in Ierusalem. Placuit enim eis, et sunt debitores eorum. Nam si spiritualium eorum participes facti sunt gentiles, debent et in carnalibus ministrare eis. Hoc igitur cum consummauero, et assignauero eis fructum hunc, proficiscar per uos in Hispaniam. Scio autem quoniam ueniens ad uos, in abundantia benedictionis Christo ueniam. R\. Amen.

Dicat sacerdos: Dominus sit semper uobiscum. R\. Et cum.


 Lectio sancti Euangelii secundum Lucam. Cap. III.

R\. Chorus: Gloria tibi, Domine.

Anno quinto decimo imperii Tiberii Cesaris, procurante Pontio Pilato Iudeam, tetrarcha autem Galilee Herode, Philippo autem fratre eius tetrarcha Ituree et Traconitidis regionis, et Lisania Abiline tetrarcha; sub principibus sacerdotum Anna et Caipha; factum est uerbum Domini super Iohannem Zacarie filium in deserto; et uenit in omnem regionem Iordanis, predicans baptismum penitentie in remissionem peccatorum, sicut scriptum est in libro sermonum Esaye prophete: uox clamantis in deserto: Parate uiam Domini, rectas facite semitas eius. Omnis uallis implebitur; et omnis mons et collis humiliabitur; et erunt praua in directa, et  aspera in uias planas; et uidebit omnis caro salutare Dei. Dicebat ergo ad turbas qui exierant ut baptizarentur ab ipso: Genimina uiperarum, quis ostendit uobis fugere a uentura ira? facite ergo fructus dignos penitentie. Et ne ceperitis dicere: Patrem habemus Abraham. Dico enim uobis, quia potens est Deus de lapidibus istis suscitare filios Abrahe. Iam enim securis ad radicem arboris posita est. Omnis ergo arbor 443 non faciens fructum bonum excidetur, et in ignem mittetur. Et interrogabant eum turbe, dicentes: Quid ergo faciemus? Respondens autem dicebat illis: Qui habet duas tunicas det non habenti, et qui habet escas similiter faciat. uenerunt autem et publicani ut baptizarentur, et dixerunt ad  illum: Magister, quid faciemus? At ille dixit ad eos: Nihil amplius quam quod constitutum est uobis, faciatis. Interrogabant autem eum et milites, dicentes: Quid faciemus et nos? Et ait illis: Neminem concutiatis, neque calumniam faciatis, et contenti estote stipendiis uestris. Existimante autem populo, et cogitantibus omnibus in cordibus suis de Iohanne, ne forte ipse esset Christus; respondit Iohannes dicens omnibus: Ego quidem aqua baptizo uos, ueniet autem fortior me post me, cuius non sum dignus soluere corrigiam calciamentorum eius. Ipse uos baptizabit in Spiritu sancto et igni, cuius uentilabrum in manu eius, et purgabit aream suam, et congregabit triticum in horreum suum, paleas autem comburet igni inextinguibili. Multa quidem et alia exhortans,  euangelizabat populo. R\. Amen.

Dicat presbyter: Dominus sit semper uobiscum. R\. Et cum.

Dicat chorus: Lauda. Alleluia. u\. Mitte nobis, Domine, auxilium de sancto, et de Sion tu erue nos, alleluia. Interim quando chorus dicit Alleluia, offert sacerdos hostiam cum calice, et cum orationibus que sequuntur.

Acceptabilis sit Maiestati tue, omnipotens eterne Deus, hec oblatio, quam tibi offerimus pro reatibus et facinoribus nostris, et pro stabilitate sancte catholice et apostolice . . . . . fidei cultoribus. Per Christum Dominum nostrum. In nomine Patris + et Filii et Spiritus sancti. Amen. Dimittendo patenam super corporales. Deinde accipiat calicem sanctificando sic.  In nomine Patris + et Filii et Spiritus sancti, amen.


Oratio.

Offerimus tibi, Domine, calicem ad benedicendum sanguinem Christi filii tui, deprecamurque clementiam tuam, ut ante conspectum diuine Maiestatis tue, cum odore suauitatis ascendat, per eumdem Christum Dominum nostrum. Amen. Ponat calicem super aram, et accipiat filiolam sine sanctificatione, et ponat super calicem dicendo sic:


Oratio.

444 Hanc oblationem, quesumus, Domine, placatus admitte, et omnium offerentium eorum pro quibus tibi offertur peccata indulge, per Christum Dominum nostrum, amen.

Et dicat iunctis manibus inclinando se.


 Oratio.

In spiritu humilitatis et in animo contrito suscipiamur, Domine, a te, et sic fiat sacrificium nostrum, ut a te suscipiamur hodie, ut placeat tibi, Domine Deus. ueni, sancte Spiritus sanctificator, sanctifica hoc sacrificium de manibus meis tibi preparatum. Hic ponat incensum in thuribulo, et incenset sacrificium si placuerit. Postea inclinet se sacerdos in medium altaris iunctis manibus, et dicat alta uoce: Adiuuate me, fratres, in orationibus uestris, et orate pro me ad Deum. Chorus respondeat: Adiuuet te Pater et Filius et Spiritus sanctus. Et sacerdos uertat se ad populum et faciat offertorium si uoluerit, et dicat chorus sacrificium. Regnabit Dominus in Ierusalem,  et in conspectu seniorum alleluia. u\. Hec dicet Dominus, erit quasi pater habitantibus Ierusalem, et qui inhabitant in Sion, et dabo clauem domus Dauid super humeros eius, et aperies; et non est qui claudat Ierusalem, alleluia.

Hic accipiat sacerdos aquam in manibus, et dicat silentio super oblationem cum tribus digitis: In nomine Patris + et Filii et Spiritus sancti regnas Deus in secula seculorum, amen.

Inclinet se ante altare, et dicat in silentio istam orationem:

Accedam ad te in humilitate spiritus mei, loquar ad te, quia multam spem, et fortitudinem dedisti mihi. Tu ergo, fili Dauid, qui reuelatus mysterio, ad nos in carnem uenisti, claue crucis tue secreta cordis  mei adaperi, mittens unum de Seraphin, qui candenti carbone illo, qui de altari tuo sublatus est, sordentia labia mea emundet, mentem enubilet, docendi materiam subministret, ut lingua que proximorum utilitati per caritatem seruit, ne erroris insonet casum, sed ueritatis resultet sine fine preconium, per te Deus meus qui uiuis et regnas in secula seculorum, amen.


INCIPIT MISSA.

Dicat presbyter: Dominus sit semper uobiscum. R\. Et cum spiritu.


Oratio.

445 Aduentum Domini nostri Iesu Christi, fratres dilectissimi, uotis omnibus prestolantes, Dei Patris  omnipotentiam imploremus, ut corda nostra purificet, et corpora immaculata conseruet. Det habilitatem fidelium mentibus fideliter querere, quod saluti posset prodesse. Exspectemus conscientia secura uenturum, quem super omnem principatum et potestatem credimus exaltatum. Simus etiam per singula momenta solliciti, ut mereamur habere principium, quem credimus et fatemur ad iudicandos nos uiuos et mortuos in gloria esse uenturum. R\. Amen. Dicat presbyter: Per misericordiam tuam, Deus noster, qui es benedictus, et uiuis, et omnia regis in secula seculorum. R\. Amen. Dicat presbyter eleuando manus, Oremus. R\. Chorus, Agios, Agios, Agios, Domine Deus, rex eterne, tibi laudes et gratias.

Postea dicat presbyter:

 Ecclesiam sanctam catholicam in orationibus in mente habeamus, ut eam Dominus fide, et spe, et caritate propitius ampliare dignetur. Omnes lapsos, captiuos, infirmos, atque peregrinos in mente habeamus, ut eos Dominus propitius redimere, sanare et confortare dignetur. R\. Chorus: Presta, eterne, omnipotens Deus.

Dicat presbyter aliam orationem:

Purifica, Domine Deus, Pater omnipotens, peccatorum arcana nostrorum, cunctasque propitius maculas ablue peccatorum, ac presta, Domine, ut beneficio pietatis tue, nostris criminibus emundati, metuendum terribilemque aduentum Domini nostri Iesu Christi filii tui exspectemus interriti: sicque, te miserante,  hic percipere mereamur omnium ueniam delictorum, ut tuum in futuro iudicium nobis sentiamus omnino mitissimum, et dextere tue participes facti, a te mereamur perpetue uite percipere premium, tuumque consequemur inuictum, infinitum et fortissimum regnum. R\. Amen.

Dicat presbyter: Per misericordiam tuam, Deus noster, in cuius conspectu, sanctorum apostolorum et martyrum, confessorum atque uirginum nomina recitantur. R\. Chorus. Amen. Dicat presbyter: Offerunt Deo Domino oblationem sacerdotes nostri, papa Romensis, et reliqui pro se et pro omni clero ac plebibus Ecclesie sibimet consignatis, uel pro uniuersa fraternitate. Item offerunt uniuersi presbyteri, diaconi, clerici, ac populi circumstantes 446 in honorem  sanctorum pro se et suis. R\. Chorus: Offerunt pro se et pro uniuersa fraternitate. Dicat sacerdos: Facientes commemorationem beatissimorum apostolorum et martyrum, gloriose sancte Marie uirginis, Zacarie, Iohannis, Infantum, Petri, Pauli, Iohannis, Iacobi, Andree, Philippi, Thome, Bartholomei, Matthei, Iacobi, Simonis et Iude, Matthie, Marci et Luce. R\. Chorus: Et omnium martyrum. Dicat sacerdos: Item pro spiritibus pausantium Hilarii, Athanasii, Martini, Ambrosii, Augustini, Fulgentii, Leandri, Ysidori, Dauid, Iuliani, item Iuliani, Petri, item Petri, Iohannis, Serui Dei, uisitani, uiuenti, Felici, Cypriani, uincentii, Gerontii, Zacarie, Cenapoli, Dominici, Iusti, Saturnini, Saluati, item Saluati, Bernardi, Reimundi, Iohannis, Celebruni, Gundisalui,  Martini, Roderici, Iohannis, Guterii, Sancii, item Sancii, Dominici, Iuliani, Philippi, Stephani, Iohannis, item Iohannis, Felicis. R\. Chorus: Et omnium pausantium.

Dicat presbyter post nomina:

Te quesumus, Domine Iesu Christe, ut dilectio aduentus tui ita in nobis permaneat, ne ad te corda nostra umquam recedant; sicque nos iam in eternam aduocationem asscribe, ut ad futurum non confundamur, cum ad iudicandum ueneris orbem. R\. Chorus, Amen. Dicat presbyter: Quia tu es uita uiuorum, sanitas infirmorum, ac requies omnium fidelium defunctorum in eterna secula seculorum. R\. Chorus: Amen.


Oratio ad pacem.

 Dicat presbyter:

Domine Deus omnipotens, qui pro humani generis redemptione ceternum tibi cequalemque Filium angelica annuntiatione, per Marie uirginis uterum usque ad nos uoluisti transmittere, atque ante ipsius Filii tui aduentum Iohannem dignatus es destinare preconem, ut per eius ueridicam in deserto eremi predicationem populus penitens ueternorum facinorum acciperet ueniam, per noui autem hominis Dei regnum euangelizantis diuine. Trinitatis plenam mundus consequi mereretur ineffabilem gratiam; dona nobis in hoc tempore Aduentus Unigeniti tui eamdem pacis gratiam quam in preterita largire dignatus es secula; et illis nos in occursu fidei  socies numerandos, quos in fidei primordio, a Iohanne in Iordane penitentie undis aquarum ablutos, a te postremo per Filium in Spiritu sancto et igni cognoscimus baptizatos. Respondeat chorus: Amen. Dicat presbyter: Quia tu es uera 447 pax nostra et caritas indisrupta, uiuis tecum et regnas cum Spiritu sancto unus Deus in secula seculorum. R\. Chorus: Amen. Dicat presbyter eleuatis manibus in celum: Gratia Dei Patris omnipotentis, pax ac dilectio Domini nostri Iesu Christi, et communicatio Spritus sancti sit semper cum omnibus nobis. R\. Chorus: Et cum omnibus bone uoluntatis. Dicat presbyter: Quomodo astatis, pacem facite. R\. Chorus. Pacem meam do uobis, pacem meam commendo uobis; non sicut mundus dat, pacem do uobis. u\.  Nouum mandatum do uobis, ut diligatis inuicem. Reiteretur: Pacem meam do uobis. u\. Gloria et honor Patri et Filio et Spiritui sancto in secula seculorum amen. Reiteretur: Pacem meam.

Interim quando Chorus dicit: Pacem meam, accipiat sacerdos pacem de patena dicendo sic: Habete osculum dilectionis et pacis, ut apti sitis sacrosanctis mysteriis Dei . . . . . Et statim det pacem diacono uel puero, et puer populo. Postea inclinet se sacerdos iunctis manibus et dicat: Introibo ad altare Dei. R\. Chorus: Ad Deum qui letificat iuuentutem meam. Presbyter ponat manum super calicem et dicat: Aures ad Dominum. R\. Chorus: Habemus ad Dominum. Dicat presbyter: Sursum corda. R\. Chorus: Leuemus ad Dominum. Dicat presbyter inclinando se iunctis manibus:  Deo ac Domino nostro Iesu Christo Filio Dei qui est in celis, dignas laudes dignasque gratias referamus. Et dicendo: Gratias referamus, eleuet sacerdos manus in altum. R\. Chorus: Dignum et iustum est. Postea dicat presbyter:


Inlatio.

Dignum et iustum est nos tibi gratias agere, Domine sancte, Pater eterne, omnipotens Deus, per Iesum Christum Filium tuum Dominum nostrum, quem Iohannes fidelis amicus precessit nascendo; precessit in desertis eremi predicando, precessit baptizando; uiam quoque preparans iudicii ac redemptoris, conuocauit peccatores ad penitentiam; et populum Saluatori adquirens, baptizauit in Iordane peccata propria confitentes; non homines innouando  plenam conferens gratiam, sed piissimi Saluatoris ammonens exspectare presentiam; non remittens ipse peccata ad se uenientibus, sed remissionem peccatorum ad futurum pollicens esse credentibus; ut descendentibus in aqua penitentie, ab illo sperarent remedium indulgentie, quem uenturum audiebant plenum dono ueritatis et gratie. Baptizatur igitur ab eo Christus ex elemento uisibili et spiritu inuisibili; ducebantur per obedientiam ad misericordiam; per filium sterilis ad filium uirginis; per 448 Iohannem hominem magnum, ad Christum hominem Deum. Quem cum Patre et Spiritu sancto adorant angeli atque archangeli, throni, dominationes et potestates, ita dicentes:

 R\. Chorus:

Sanctus, Sanctus, Sanctus, Dominus Deus Sapaoth. Pleni sunt celi et terra gloria maiestatis tue; osanna filio Dauid, osanna in excelsis. Benedictus qui uenit in nomine Domini, osanna in excelsis.

Dicat presbyter post Sanctus:

uere sanctus et gloriosus Dominus noster iehsu Christus Filius tuus, quem olim credimus incarnatum fuisse pro salute humani generis; et nunc exspectamus ad iudicium uenturum in gloria claritatis cum omnibus sanctis, ipse Dominus ac redemtor eternus.

Deinde dicat presbyter in silentio iunctis manibus inclinando se ante altare hanc orationem.

 Adesto, adesto, Iesu bone pontifex, in medio nostri, sicut fuisti in medio discipulorum tuorum; sancti + fica hanc oblationem, + ut sanctificata + sumamus per manus sancti angeli tui, sancte Domine ac redemtor eterne. Dominus noster iehsu Christus in qua nocte tradebatur accepit panem, et gratias agens bene + dixit ac fregit: deditque discipulis suis dicens, accipite et manducate: Hoc est corpus meum quod pro uobis tradetur  . Hic eleuetur corpus. Quotiescumque manducaueritis, hoc facite in meam + commemorationem. Similiter et calicem, postquam cenauit, dicens: Hic + est calix noui Testamenti in meo sanguine qui pro uobis et pro multis effundetur in remissionem peccatorum. Hic eleuetur calix coopertus cum filiola. Quotiescunque  biberitis, hoc facite in meam + commemorationem. Et cum peruentum fuerit ubi dicit: In meam commemorationem, Dicat presbyter alta uoce omnibus diebus preter festiuis. Pari modo ubi dicit: In claritatem de celis. Et qualibet uice respondeat Chorus: Amen.

Quotiescunque manducaueritis panem hunc et calicem istum biberitis, mortem Domini annuntiabitis donec ueniet. In claritatem + de celis. R\. Chorus: Amen.

Dicat presbyter post Pridie:


Oratio.

Domine Iesu Christe, hanc hostiam uiuam illustratione aduentus tui sanctifica; ut ex ea libantes, mundemur a crimine, et tuam gratiam mereamur percipere sine fine. R\. Amen.

 Postea dicat presbyter:

449 Te prestante, sancte Domine, qui tu hec omnia nobis indignis seruis tuis ualde bona creas, sancti + ficas, uiuificas +, bene + dicis + ac prestas nobis, ut sit benedicta a te Deo nostro in secula seculorum. R\. Chorus: Amen.

Et tunc presbyter accipiat corpus Domini de patena, et ponat super calicem discoopertum, et dicat alta uoce omnibus diebus, uidelicet festiuis et Dominicis, preter in locis, in quibus erit antiphona propria ad confractionem panis:
 [Figure: image 10Kb]

 450 Dominus sit semper uobiscum. R\. Et cum.

Dicat presbyter:

Fidem quam corde credimus ore autem dicamus. Et eleuet sacerdos corpus Christi ut uideatur a populo. Et dicat chorus Symbolum bini ac bini, uidelicet:

Credimus in unum Deum Patrem omnipotentem, factorem celi et terre; uisibilium omnium et inuisibilium conditorem. Et in unum Dominum nostrum Iesum Christum Filium Dei unigenitum, et ex Patre natum ante omnia secula, Deum ex Deo, Lumen ex Lumine, Deum uerum ex Deo uero, natum non factum, omousion Patri, hoc est eiusdem cum Patre substantie; per quem omnia facta sunt, que in celo, et que in terra: qui propter nos homines, et propter nostram salutem descendit de celis; et incarnatus  est de Spiritu sancto ex Maria uirgine, et homo factus est. Passus sub Pontio Pilato, sepultus, tertia die resurrexit; ascendit ad celos, sedet ad dexteram Dei Patris omnipotentis; inde uenturus est iudicare uiuos et mortuos, cuius regni non erit finis, et in Spiritum sanctum Dominum, uiuificatorem, et ex Patre et Filio procedentem, cum Patre et Filio adorandum et conglorificandum; qui locutus est per prophetas. Et unam sanctam catholicam et apostolicam Ecclesiam. Confiteor unum baptisma in remissionem peccatorum. Exspectamus resurrectionem mortuorum, et uitam uenturi seculi. Amen.

 Et deinde faciat presbyter sic: Frangat Eucaristiam per medium, et ponat mediam partem in patena, et de alia parte faciat quinque particulas, et ponat in patena; et accipiat aliam partem, et faciat quatuor particulas, et ponat in patena similiter per ordinem factas per loculos istos qui supra sunt. Et statim purget bene digitos; et cooperto calice faciat Memento pro uiuis.

Postea dicat presbyter ad orationem Dominicam equaliter istam orationem.


Oremus.

uerbum Patris quod cum [* 1Kb] factum es, ut habitares in nobis; presta nobis, ut qui te uenisse iam credimus, ab omni peccatorum eruamur contagione, cum preceptionis tue oraculis proclamauerimus e terris. Pater noster, qui es in celis. R\. Amen. Sanctificetur  nomen tuum. R\. Amen. Adueniat regnum tuum. R\. Amen. Fiat uoluntas tua sicut in celo et in terra. R\. Amen. Panem nostrum quotidianum da nobis hodie. R\. Quia Deus es. 451 Et dimitte nobis debita nostra, sicut et nos dimittimus debitoribus nostris. R\. Amen. Et ne nos inducas in tentationem. R\. Sed libera nos a malo. Dicat presbyter: Liberati a malo, confirmati semper in bono, tibi seruire mereamur Deo ac Domino nostro. Pone, Domine, finem. Hic percutiat pectus, peccatis nostris: da gaudium tribulatis, prebe redemptionem captiuis, sanitatem infirmis, requiem defunctis: concede pacem et securitatem in omnibus diebus nostris. Frange audaciam inimicorum nostrorum, et exaudi Deus orationes seruorum tuorum omnium fidelium Christianorum,  in hac die, et in omni tempore. Per Dominum nostrum Iesum Christum Filium tuum qui tecum uiuit et regnat, in unitate Spiritus sancti, Deus, per omnia secula seculorum. R\. Amen.

Sic faciat presbyter: Accipiat modo particulam que dicitur Regnum, de patena, et ponat super calicem. In tempore resurrectionis uidelicet, dicat tribus uicibus, uicit Leo de tribu Iuda radix Dauid, alleluia. Respondeat chorus qualibet uice: Qui sedes super cherubin, Radix Dauid, alleluia. Et postea dicat istam orationem inter se submissa uoce:

Sancta sanctis, et coniunctio corporis Domini nostri Iesu Christi; sit sumentibus et potantibus nobis ad ueniam, et defunctis fidelibus prestetur ad requiem. Et mittat particulam in calicem, et cooperiat  calicem, et dicat alta uoce sic, si non fuerit ibi diaconus:

Humiliate uos benedictioni. Dominus sit semper uobiscum. R\. Et cum spiritu. Benedictio. Illustret uos unigenitus Filius Dei lumine aduentus sui, qui uos redimere non dedignatus est pretio sanguinis proprii. R\. Amen. Accingat uos uirtutibus pacis, et ditet muneribus copiosis. R\. Amen. Ipsumque Dominum semper habeatis protectorem, quem omnipotens Pater suscitauit de tribu Iuda uictorem. R\. Amen. Dicat presbyter: Per misericordiam ipsius Dei nostri, qui est benedictus, et uiuit, et omnia regit in secula seculorum. R\. Amen. Dominus sit semper uobiscum. R\. Et cum. Dicat chorus: Gustate et uidete quoniam  suauis est Dominus. Alleluia, alleluia, alleluia. u\. Benedicam Dominum in omni tempore: semper laus eius in ore meo. P. Alleluia, alleluia, alleluia. u\. Redimet Dominus animas seruorum suorum, et non derelinquet omnes qui sperant in eum. P. Alleluia, alleluia, alleluia. u\. Gloria et honor Patri, et Filio et Spiritui 452 sancto, in secula seculorum. Amen. P. Alleluia, alleluia, alleluia. In dicendo Gustate et uidete, accipiat presbyter aliam particulam sequentem que dicitur Gloria, et ponat super calicem et dicat cum silentio istam orationem: Panem celestem de mensa Domini accipiam, et nomen Domini inuocabo. Et dicat sacerdos, Memento pro mortuis, tenendo illam particulam super calicem, et dicto Memento, dicat istas orationes que sequuntur.

 Domine Deus meus, da mihi corpus et sanguinem Filii tui Domini nostri Iesu Christi ita sumere, ut per illud remissionem omnium peccatorum merear accipere, et tuo sancto Spiritu repleri, Deus noster, qui uiuis et regnas in secula seculorum, amen.


Oratio.

Aue in euum, sanctissima caro Christi, in perpetuum summa dulcedo: panem celestem accipiam, et nomen Domini inuocabo. Hic faciat signum cum Hostia, et sumat particulam quam in manu habet, et cooperiat calicem, et ueniat ad patenam, et consumat omnes particulas per ordinem. Et deinde accipiat patenam, et ponat super calicem, et purget bene cum digito pollicem et dicat hanc orationem:

Aue in euum, celestis potus, qui mihi ante omnia  et supra omnia dulcis es.


Alia oratio.

Corpus et sanguis Domini nostri Iesu Christi custodiat corpus et animam meam in uitam eternam, amen. Hic accipiat sanguinem; et dum sacerdos sumserit sanguinem, dicat immediate hanc orationem:

Domine Deus meus, Pater et Filius et Spiritus sanctus, fac me te semper querere et diligere, et a te per hanc sanctam communionem quam sumsi numquam recedere, quia tu es Deus, et preter te non est alius in secula seculorum, amen.

Cantet chorus communionem: Refecti Christi corpore et sanguine, te laudamus, Domine, alleluia, alleluia, alleluia.

 Eat sacerdos ad cornu altaris, et dicat hanc orationem:

Refecti Christi corpore et sanguine pariterque sanctificati, Deo Patri omnipotenti gratias referamus, ut nos eamdem resurrectionem et sanctificationem habentes hic, et in futuro seculo gloriam percipiamus. R\. Amen. Dicat presbyter: Per misericordiam tuam, Deus noster, qui es benedictus, et uiuis, et omnia regis in secula seculorum. R\. Amen. Dominus sit semper uobiscum. 453 R\. Et cum. Dicat presbyter uel diaconus: Solemnia completa sunt in nomine Domini nostri Iesu Christi; uotum nostrum sit acceptum cum pace. R\. Deo gratias. Ista oratio supra dicta fit in medium altaris.

 In ista missa et in aliis non uertitur sacerdos ad populum, nisi quando dixerit: Adiuuate me, fratres, in orationibus uestris.



II. IN NATIuITATE DOMINI NOSTRI IESU CHRISTI AD MISSAM OFFICIUM. Ex eodem Missali Mozarabum.

Alleluia, Benedictus qui uenit, alleluia, in nomine Domini, alleluia, alleluia.

u\. Deus Dominus et illuxit nobis. P.  In nomine Domini. u\. Gloria et honor Patri, et Filio, et Spiritui sancto in secula seculorum, amen. P. In nomine Domini.

Dicat presbyter: Per omnia secula seculorum. R\. Amen.

Dicat presbyter: Gloria in excelsis Deo.

 Postea dicta, Gloria in excelsis, dicat hanc orationem:

Hodie nobis thesaurus natus est. Hodie nobis lucerna uirginis, quam Spiritus sanctus igniuit uerum lumen apparuit. Hodie cecorum medicus natus est. Hodie paralyticorum sanitas. Hodie debilium firmamentum, infirmantium uirtus. Hodie resurrectio mortuorum Saluator noster aduenit. Hodie nobis inter noctem ignitam lux noua apparuit. Hodie nobis Saluator aduenit, quem prophete predixerant ex Maria uirgine nasciturum. Hodie nobis presepio positus perpetuus Panis lucis ostenditur qui dixit: Ego sum panis uerus qui de celo descendi. Si quis autem de pane isto manducauerit non esuriet in eternum. Presta nobis, Domine, per gloriam natiuitatis tue a  malis propriis liberari, et in tuis laudibus semper gloriari. R\. Amen.


Prophetia. Lectio libri Esaie prophete. Cap. IX.

R\. Deo gratias.

Primo tempore alleuata est terra Zabulon et terra Neptalim, etc., usque ad zelus Domini exercituum faciet hoc. R\. Amen.

Dicat presbyter: Dominus sit semper uobiscum. R\. Et cum spiri.

454 Dicat chorus psallendo:

Dominus dixit ad me: Filius meus es tu, ego hodie genui te. u\. Pete a me, et dabo tibi gentes hereditatem tuam, et possessionem tuam terminos terre. P. Ego. Dicat presbyter: Silentium facite.


 Principium epistole Pauli apostoli ad Hebreos, Cap. I.

R\. Deo gratias.

Fratres multifarie multisque modis, etc., usque ad et anni tui non deficient. Respondeat chorus: Amen.


Lectio sancti Euangelii secundum Lucam. Cap. II.

Factum est autem cum essent ibi impleti sunt dies ut pareret: et peperit filium, etc., usque ad sicut dictum est ad illos. R\. Amen. Lauda.

Alleluia. u\. Redemtionem misit Dominus populo suo, mandauit in eternum testamentum suum: sanctum et terribile nomen eius. P. Alleluia. Dicat presbyter: Adiuuate me, fratres, in orationibus uestris.  Sacrificium. Paruulus natus est nobis, et filius datus est nobis: et factus est principatus eius super humeros eius, alleluia, alleluia.


MISSA.

Ecce nunc tempus acceptabile, ecce nunc dies salutis. Lux a terra prodiit, exeamus a tenebris. Aduocatus e celo descendit, quod oportet agamus. Redemtor mundi apparuit, pro libertate clamemus. uenit ad egrotos medicus, uulnera proferamus. Panis uiuus credentibus datus est, hunc sumamus. Fons perennis fidelibus ortus est, animas implea mus, cuius misericordia uirtute et gratia in illo fidei processu, iustitie cultu, confessionis gradu, castitatis affectu stare nos faciat, in quo animas floruisse sibi, non aruisse conuincat. Atque in illo statu illum uita nostra  delectetur, nobisque fructificet, in quo se generis, non criminis nostri, permanens Deus, in nobis nasciturus inseruit, et pro nobis moriturus apparuit. R\. Amen. Concedente gratia miserationis illius, cuius regnum et imperium iuge et gloriosum in secula seculorum. R\. Chorus: Amen.


Alia oratio.

Te, Domine Iesu Christe, te Deum pluraliter homines saluantem, et hominem in Deo singulariter potentem inuocamus, laudamus, rogamus ut adsis, parcas, miserearis, ignoscas, des in corde, uotaque compleas; des in ore, uerbaque exaudias; des in opere, factaque benedicas. Non petimus renouari nobis, sicut in hac die olim acta est, corporalis natiuitas tua; sed petimus incorporari nobis inuisibilem  diuinitatem tuam, ut quod prestitum est carnaliter, 455 sed singulariter tunc Marie, nunc spiritualiter prestetur Ecclesie: ut te fides indubitata concipiat, te mens de corruptione liberata parturiat, te semper anima uirtute Altissimi obumbrata contineat. Ne discedas a nobis, sed procedas ex nobis. Sis re uera Emmanuel noster nobiscum Deus. Digneris manere in nobis, et pugnare pro nobis; te enim pugnante, nos uincimus. Solue nos, quesumus, a pannis putribus peccatorum, qui te pro peccatis nostris dignatus es putredine ligari pannorum. Lac tuum Ecclesie tue paruulos nutriat, adeo infirmos delicatus olerum cibus pascat, ut ad percipiendum fortiorem ac solidum cibum ualidiores quotidie uires crescant. Et ita nouerimus defecatam uoluntatem et fidem exhibere firmissimam,  ut iugiter enitamur auxilio tuo ad uitam peruenire perpetuam. R\. Amen.


Post nomina.

Famuli tui indigni et exigui sacerdotes tremende maiestati tue spiritales uictimas immolantes, offerimus tibi, Deus, hostiam immaculatam, quam maternus uterus impolluta uirginitate produxit, pudor edidit, sanctificatio genuit, integritas fudit, hostiaque immolata uiuit, et uiuens iugiter immolatur; hostia que sola Deo placere preualet, quia Dominus est. Hanc tibi, summe Pater, offerimus pro sancta Ecclesia tua, pro satisfactione seculi delinquentis, pro emundatione animarum nostrarum, pro sanitate omnium infirmorum, ac requie uel indulgentia fidelium  defunctorum, ut mutata sorte tristium mansionum, felici perfruantur societate iustorum. R\. Chorus: Amen.


Ad pacem oratio.

Excelsum te Deum pariter atque humilem hominem Christum Iesum accliues seruuli supplices deprecamur, ut pacem quam ascensurus ad celos tuis caris noticia commendasti, dones, augmentes, perficias atque custodias. Atque ita fiat pax tua in uirtute, et abundantia in turribus tuis, ne officii oscula sint tegmina uirus occulti; sed qui decantantibus angelis pacem tribuisti hominibus bone uoluntatis, in hoc die Natalis efficias nos nuntios ac filios pacis. R\. Amen.


Inlatio.

Dignum et iustum est nos omnipotentie et pietati  tue referre quas posse donaueris laudes, clementissime Pater; quia post multa tempora in hac die ante non multa tempora, qui tibi uel sibi semper erat, nobis natus est Christus iehsu unigenitus tuus: factus 456 est ancille sue filius, Dominus matris sue; partus Marie, fructus Ecclesie, qui ab illa editur, ab ista suscipitur; qui per illam pusillus egreditur, per istam mirificus dilatatur. Ille salutem populis creauit, hec populos; illa uero uitam portauit, hec lauacro; in illius membris Christus infusus est, in istius aquis Christus indutus est. Per illam, qui erat, nascitur; per istam qui perierat inuenitur. In illa Redemptor gentium uiuificatur; in ista gentes uiuificantur. Per illam uenit ut peccata tolleret; per istam tulit peccata  propter que uenit. Per illam nos plorauit; per istam nos curauit. In illa infans, in ista gigans. Ibi exulat, hic triumphat. Per illam crepundia gestauit, per istam regna subiecit. Illam paruuli iocunditate demulsit, istam sponsi credulitate despondit. Extant denique pretiosi amoris incorrupta commercia. Dedit sponsus sponse sue munera, aquas uiuas, id est Christus Ecclesie, et quibus semel ad placendi meritum lauaretur. Dedit oleum letitie, quo odorifero unguento chrismatis ungeretur. uocauit eam ad mensam suam, adipe frumenti satiauit illam, uino suauitatis impleuit, iustitie imposuit ornamentum; donauit deauratum uirtutum uarietate uestitum; animam suam pro illa posuit; suscepte et calcate mortis spolia in dotem ille regnaturus uictor exhibuit; se ipsum  ille in cibo ac potu indumentoque concessit. Promisit ei se illi daturum regnum eternum; ipsam pollicitus est statuendam in dextere sue parte Reginam; concessit et ipsi quod concessum est Genitrici, impleri, non uiolari; parere, non corrumpi; illi semel, isti semper, sedere tamquam sponsam in thalamo pulchritudinis, et multiplicare filios gremio pietatis. Fetosam esse prolem, non fetidam uoluntatem. Sic et ipsa in ipso per ipsum diues effecta, sponso ac Domino suo humilia refert munera; hoc enim de proprio suo offerendo quod credidit, hoc de exemplo quod eum redamauit, hoc de dono ipsius id ipsam et potuisse quod uoluit, id ipsam uoluisse quod potuit.  Dedit illi tamquam rosas martyres, uelut lilia uirgines, quasi uiolas continentes. Hec ad illam per ministros uoluntatis eius apostolos conferta operis sui impensa transmisit. Unde nunc a dextris eius felici et gloriosa perennitate consistens, eum tecum, omnipotens Pater, et cum sancto Spiritu regnantem cum omnibus angelis confitendo conlaudat et dicit. R\. Chorus, Sanctus, Sanctus, Sanctus.

Dicat presbyter post Sanctus:

uere sanctus, uere benedictus Dominus noster iehsu Christus 457 filius tuus, qui uenit e celis ut conuersaretur in terris: caro factus est, ut habitaret in nobis Christus Dominus ac redemtor eternus.

Dicat presbyter post Pridie:

Hec Domine dona tua et precepta seruantes, in  altare tuum panis ac uini holocausta proponimus, rogantes profusissimam tue misericordie pietatem, ut in eodem spiritu, quo te in carne uirginitas incorrupta concepit, has hostias Trinitas indiuisa sanctificet; ut cum a nobis fuerit non minori trepidatione quam ueneratione percepta, quicquid contra animam male uiuit intereat; quicquid interierat nullatenus reuiuiscat. R\. Amen.

Dicat presbyter ad orationem Dominicam:

Quod uia ut sequeremur ostendit, quod uita ut loqueremur edocuit, quod ueritas ut teneremus instituit, tibi, summe Pater, cum tremore cordis proclamemus e terris. Pater noster.

Dicat presbyter benedictionem:

Dominus iehsu Christus qui olim pro nobis hodie  dignatus est nasci, ipse uos sua natiuitate uiuificet. R\. Amen. Et qui infantiam sumens humanitatis, uilibus indutus est pannis, celestium uirtutum uos uestiat indumentis. R\. Chor. Amen. Sitque uestrorum cordium interior pastus, qui in presepio positus credentibus se uoluit monstrari uescendus. R\. Chorus: Amen. Per misericordiam ipsius Dei nostri qui est benedictus, et uiuit, et omnia regit in secula seculorum. R\. Amen.

Dicat presbyter: Dominus sit semper uobiscum. Hic dicat chorus: Gustate et uidete.


Post communionem oratio.

Gratias tibi agimus, Domine Deus, et te Deum benedicimus de die in diem, qui nos in hac die sancte solemnitatis tue perducere dignatus es. Fac nos  diem istum natiuitatis tue per multa curricula annorum in pace et tranquillitate suscipere cum fideli populo tuo. R\. Chorus: Amen. u\. Per misericordiam tuam, Deus noster, qui es benedictus et uiuis et omnia regis in secula seculorum. R\. Amen. u\. Dominus sit semper uobiscum. R\. Et cum. u\. Solemnia completa sunt in nomine Domini nostri Iesu Christi: uotum nostrum sit acceptum cum pace. R\. Deo gratias.



III. INCIPIT EPISTULA SANCTI AGUSTINI AD SANCTUM DEI BIBIANUM SANTONICAE CIuITATIS ANTESTITEM. Ex ms. Codice sancti Petri Carnutensis  .

458 Domino uere sancto, palme triumphatione  decorato, et pontificali officio coronato, Bibiano ortodoxo, Agustinus Dei seruorum seruus, in Domino salutem. Litteras apostolatus uestri, carissimo filio nostro Troiano uestro diacono deferente, ad nos peruenisse comperite; et dum sospitas uestra nobis fuisset certificata per paginam, immensa reddidimus Deo laudis preconia. Et quamuis simus absentes corpore, presentes tamen florigera caritate, exhilarati sumus ualde pro sanctitatis rumore, et excellente culmine sacerdotii uestri, qui longe radiat in orbe, non solum Occidentis et Gallie, uerum etiam Orientis et Affrice, meritorum lumine percurrente. Oramus autem Deum, ut bonum opus in uobis qui cepit, ipse cepta perficiat; simulque uobis suppliciter petimus, ut precibus uestris adiuti mereamur  de laqueis huius seculi liberari. De eo autem quod nobis dignati fuistis iniungere, ut ordinem Hyppone Regiensis ecclesie, qualiter diuina officia per Testamenti et Noui et ueteris paginam annualem persoluit harmoniam, uobis dirigere deberemus; ideo ad presens non potuimus, quia in libro Exameron nostros notarios occupatos habebamus. Sed cum illud opus fuerit, fauente Domino, consummatum, mox obedientes uestro imperio per famulum uestrum, filium in Christo nostrum, Eugepium presbyterum, uobis libellum dirigemus: in quo totius anni opificium in lectionibus Diuinis perflorando perstrinximus, incipientes ordinem Aduentus Dominici ab octauo Calendas octubris equinoctium autumnale, pro eo quod eadem die Iohannes precursor Domini a maioribus  nostris traditur et Angelo nuntiante conceptus, et Herodis funesti gladio trucidatus. Est et preter Natiuitatem alia sollemnitas Iohannis Baptiste, quarto scilicet Calendas Septembris, quando inuentum legitur caput dominici precursoris. Quod ut opinor decreuit ideo dispensatio Deitatis, ut quia in unda baptismatis, ministerium dumtaxat, quod ante faciem Christi predicauit Iohannes, sacramur mersionibus trinis; ideo trifarias sollemniter reddat Ecclesia eius laudes. Et quia de illo scriptum 459 est uocibus propheticis et testimoniis Saluatoris: Ecce ego mitto angelum meum qui preparabit uiam ante faciem tuam; ideo et ab eius conceptu uel obitu Aduentus Christi inchoamus officium. Dignum est namque, ut ab eadem die usque ad Natiuitatem Christi  prophetarum organa tympanizando resultet Ecclesia.

Sed quia sunt nonnulli qui Aduentum Domini a festiuitate beati Martini Turonensis urbis episcopi uidentur insipienter excolere, nos eos non reprehendimus, quia non omnes omnia possunt, et maxime cum Apostolus dicat: Unicuique sicut Deus diuisit mensuram fidei. Sed longe aliter est plenitudo ordinis et religionis nostre. Martinus etenim sanctus longe post ascensionem Domini, uel post natiuitatem prodiit, uel post mortem discessit, quippe qui nostris temporibus prope fuit, quamuis in breui tempore fama sanctitatis et uirtutis illius totum mundum repleuerit.  Apud nos itaque ex eius sollemnitate abstinentia a carnibus uel coniugali copula filiis Ecclesie indicatur, ut ad Natiuitatem Domini securius communicent. Rectius autem hoc opus in sancti Iohannis conceptione instituitur: quia ipse precessit ante Dominum, et per preconium angeli, et per significationis contactum, dum Dominus de uirgine, seruus uero nasceretur ex uetula et sterile matre; et ipse clausus utero, exultans in gaudio, clausum Christum uirginis aluo mystico salutauit presagio. Sed et quando Iohannes sensit imminere diem obitus sui, ideo misit ad Dominum dicens: Tu es qui uenturus es, an alium exspectamus? quasi diceret illi: Indica mihi utrum per te ad inferni claustra descendas, an ad liberandum genus humanum alium mittas: quia  sicut te in terris positus docendo et baptizando precurrens digito oriendum demonstraui, ita uolo populo in tenebris resedenti, et te quotidie postulanti aduentum tuum iussus a te, Domine, nuntiare? Et certis his de causis in celebritate Aduentus Dominici, sollemnitas anteponitur Iohannis Baptiste. Sed et uide ordinem temporum in idipsum congrue concordantem. In equinoctium autumni, quando crescunt tenebre, tunc traditur Iohannes fuisse conceptus; et sub rotatu eiusdem temporis passus. In equinoctium quando lux extenditur, et tenebre minuuntur, tunc traditur Christus et conceptus utero uirginis; et sub eodem curriculo adfixus patibulo crucis. In solstitio, in quo dies incipit minui, et nox augeri, Iohannes creditur natus, ut famulus: in illo uero  solstitio, ex quo dies augetur, et tenebre minuuntur, natus est 460 ex uirgine Maria Saluator. Pro hoc quatripartito rotantis anni curriculo etiam libri huius finem terminando distinximus; ut quia quatuor tempora anni isto uidentur ordine terminari, ita etiam quatuor uoluminis huius libri distinctum reddent officium per circulum anni, instar sancti Euangelii, iuxta quod rota inferius presignata uidetur attendere. Deprecor autem te, et omnes ad quos formula ista legendi peruenerit, ut omnipotenti Domino pro me exorare dignemini, quatenus pro huius operis labore aliquantulam apud ipsum capere merear gratie portionem. Data Calendas Iunias, Hippone Regio, Arcadio et honorio Agustis.

Feliciter explicit epistula sancti Agustini episcopi.



Iu. SERMO IN uIGILIA EPIPHANIAE. Ex ueteri Lectionario Gallicano  .


Audiuit nobiscum caritas uestra, Euangelista dicente: Cum natus esset, inquit, Deus in Bethleem Iudee in diebus Herodis regis: ecce magi uenerunt ab Oriente Hierusolyma dicentes: Ubi est qui natus est Rex Iudeorum? uidimus enim stellam eius in Oriente, et uenimus adorare eum. Felix illa ciuitas, fratres, cui ciuis natus est Deus! que singulare meritum ante aduentum Saluatoris accipiens, prima laudari meruit per prophetam, quam disceret quem sumebat. Felix tu, ciuitas Bethleem! quia non es minima inter  principes Iuda. Ex te enim prodiet Rex qui reget populum meum Israhel. Quid agit Iuda, eorum cecitas mentium, qui aduentum Saluatoris nec intelligere meruerunt, nec nosse? Impletum est cunctis prophete responsum: Saluatorem nostrum prodidit celum. Quando enim latere poterat, quem Deus ante predixerat? Bethleem ciuitas accepit de astriferis partibus ciuem, et per nouum incolam grande meritum transit, quia non potest finiri quod meruit. Sed postea quam partus ille celesti signo monstrante repertus est uisusque, magos ueneranda turbauit infantia. Nihil ibi omnino contemtibile in illis uagitibus fuit, quia humanos Deus sensus aspexit; sed postquam probatam ipsius sideris fidem, fallentes magi regale preceptum, exteras tenuere regiones; Herodis  regis uitantes aspectum, uoluerunt monstrare plenius 461 quod timebant. Maiorem rex stimulum sentit, cui non ostenditur quod ueretur. Sed cum sollicitus rex, transacto tempore ueniendi, fallentes magos deuiasse cognosceret, adque eius animum incognitus infantis aspectus diuersis motibus dissiparet; hoc prodidit crudeli arte consilii, ut ad inueniendam successoris infantiam, occidendo quereret quod latebat, sicut scriptum est: Cum uideret Herodes, quod delusus esset a magis, iratus uehementer, misit ut occiderentur omnes infantes in Bethleem, et in omnibus finibus eius a bimatu et infra. Felix erat ludus paruulis, moriendi conditio, qui pro Christo meruerunt pati. Furentis regis uesana seuitia morientibus profuit: qui dum successorem suum diligenti  crudelitate perquirit, dignos iratus martyres fecit. Nam Herodes, quem tantum rauidus sensus furoris facibus eregebat, quantum amor dulcis potestatis accendebat, carnifices suos ad inquirendum misit infantes, quasi qui Deum posset inuenire cum uellet. Pergunt in ciuitatem ministri regis, crudele portantes imperium, et durum preceptum ferentes, in gladiis ad matrum lacrymas festinabant. Infantile bellum in domibus gerebatur; et secum sola pugnante seuitia, orbitatis crudelitas eminebat. Mactabantur in cunis infantes, in quibus nondum erat nascendi conscientia: et illud membrorum initium primum funus discit esse quam corpus. Occidebantur initia membrorum, minutissimi lactantes, et accepti a matribus paruuli in duritia  lapidum uibrabantur, ut ad execrandum malum saxorum aspera moles artus spargeret. Et necatos excepit nolens terra conlisos, atque iterum ipsa mortalibus sepulturam prebuit, qui pridem natos feste suscepit. Sub conspectu matrum premebantur uagitus infantum, et lacrymas suas in maternos oculos reportabant. Saluator noster inter infantium funera querebatur: qui ad hoc permisit pro se infantes occidi, ut pro ipso ceteri discerent mori. Natabant domus sanguine paruulorum; nec fuit qui consolari alterum posset, quia non erat qui lacrymas non haberet. Inuicta orbitas cunctos equauerat, et commune malum ubique luctibus gerebatur. Oppressi  uagitus maiores gemitus exigebant. Nulla domus, nullus orbitati restauerat locus, ubi non diligens crudelitas fuit. Iacebant breuia uulnera membrorum, et uelato uultu tristi colorata pallore cunctorum mentibus lacrymas dabant. Minutis mortibus tota ciuitas replebatur, et omnium posteritate truncata, hoc solum euasit, quod uagitum habere non meruit. In illa matres filiorum perniciem 462 intente grandine liberorum, una femina felix euasit, que fuit uirgo post partum. Quid iuuit replesse tot funeribus terram? quid profuit tanta ubera fluentibus siccasse, cum futurum malum Deus ante predixit? Constat ergo Iudaicam gentem nascenti Domino preparare perniciem; adeoque eodem tempore Deus Christus uoluit docere, quia Iudeus non nouerat  quod fieret. Sed quia Dominus Christus passioni prohibitus uel dilatus est, maluit uirtutibus disci, quam ante tempus occidi.



u. TESTAMENTUM ILLUSTRIS MATRONAE ERMENTRUDIS: Ex autographo Dionysiano in charta Aegyptiaca  .

. . . . . . . . . sacratissimus fiscus percipeat. Si uero omnia quod in hunc testamentum inserui . . . . . . custodieris, quidquid tibi superius delegaui, in tuo iure perenni tempore permaneant . . . . . . . . . . . in hunc testamentum, cuicumque non depotaui, tibi, dulcissime fili, habere cupio. Similiter . . . . . . demandatione bone memorie Deoroualdi dono tibi canna argentea ualente plus minus solidos XXu. Et a parte mea dono tibi cauco argenteo ualente sol. XXX, et medietatem ouium, quas uigilius adtendit, cum pastore nomine Gaugiulfo.  Simili modo de Latiniaco et Balbiniaco, tam uestis, quam eramen uel utinsilia, et de bouebus ex omnia medietatem, tibi, dulcissime fili, habere precipio. Pari conditione ex demandatione bone memorie Deoroualdi dono tibi, dulcissime fili, de portione eius et de proprietate mea mancipia his nominebus, Unnegiselo, Aunemundo, et filias Patricio, id est Fedane, et Ausegunde, et Agnechilde et Baccione cum gregim porcorum; uinee pedaturas duas, sitas in monte Maurilioni, quas Theodaharius et Garimundus colunt. uinee pedatura tertia, sita in monte Metobaure, cum uinitore Guntracario . . . . uinee pedatura quarta, sita Taurimaco, quem Imnerdus colit cum uinitore Munegisilo. uinee pedatura quinta, sita in monte uultoricino, quem Seuila colit, cum  uinitore. Hec omnia supra scribta tibi, dulcissime fili, ex mea uoluntate uel ex demandatione diue memorie Deoroualdi habere constitui. uinea sita in monte 463 Me . . . . . . . quem Habundancius colit, medietatem sancte ecclesie . . . eliense dare precipio: aliam medietatem de ipsa uinea dulcissimo nepoti meo Bertigisilo habere iubeo. uinea, quam Agila femina tenuit; et uineam, quam Imnacarius colit, dulcissime nepti mee Deorouare cum ipso Imnacario habere precipio. uineaplantas, qui sunt secus uineam Seuilam, dulcissimo nepoti meo Berterico habere precipio. uinea quem uincimalus in monte uultoricino colit, et puella, nomine Sunnechilde, et  ancilla nomine Iuerie, cum filio Leudino dulcissime nore mee Bertouare habere iubeo. Item dulcissimo nepoti meo Bertegisilo ichriario argenteo, et mancipia his nominebus, Sunniulfo, et sorore eius Gibethrude, et filias Anthimio, et filio The . . . . . . . ne iuniore habere constituo. Nepti mee Deorouare scutella argentea cruciolata, et mancipia his nominebus, Tanechildem Imnegunthem, Imnegisilum; et lectaria ad lecto uno qui melior fuerit, et puero nomine Gundofredo, et ancilla nomine Theigundem, necnon et puella nomine Audechildem dari constituo. Dulcissimo nepoti meo Berterico, puero nomine Medigisilo habere iubeo.

Baselicis constitutis Parisius, id est baselice sancti Petri, urcio argenteo ualente soledus duodece, et fibla aurea gemmata ad mento dari constituo. Baselice  domne Marie gauata argentea ualente sol. duodece, et cruce aurea ualente sol. septe, dari iubeo. Baselice domni Stefani anolo aureo nigellato ualente sol. quatuor, dari uolo. Basilice domni Geruasi anolo aureo, nomen meum in se habentem scribtum, dari precipio. Baselice sancti Sinsuriani , in qua bone recordationis filius meus Deoroualdus requiescit, freno ualente sol. duodece, et caballo strato, et carruca in qua sedere consueui, cum boues; et lectaria cum omni stratura sua, pro deuotione mea et requiem Deoroualdi dari precipio. Alia carruca cum boues uel omni stratura sua, ecclisie uici Bonisiacinsis dari iubeo. Similiter uillarem, cui uocabulum est uolonno, cum adiacentia sua,  supra scribte ecclisie Bonisiacinse, pro remedium anime mee habere precipio. Sacrosancte ecclesie ciuitatis Parisiorum missorio argenteo, ualente sol. quinquaginta, dari precipio. Baselice sancte Cruces uel Domni uincenti cocliaria argentea dece dari iubeo. Lectaria par uno, et uestimenti mei pareclo uno fratribus ad minsa baselice sancti Dionisi dari precipio. Alia pareclo uestimenti ad uico Bonisiaca fratribus dari 464 constituo. Tertio pariclo uestimenti Emilia ad uico dari iubeo. Item pro remedium aneme mee, uel ex demandacione bone recordacionis fili mei Deoroualdi uillam, cui uocabulum est Latiniaco, sita in territurio Meldinse, cum campis, colonecis ad eadem pertinentes, cum pratis pascuis, siluis, uel omni iure et termino suo, quia in portione  supra memorati filii mei Deoroualdi obuenit, cum omni integritate baselice sancti Sinsuriani, ubi sepultura habere dinuscitur, pro requiem eius dari precipio. Similiter porcario, nomine Gundilane, cum gregim porcorum, et Baudomere cum gregim ouium, et troppo iumentorum, qui sunt ad supra scripta uilla Latiniaco, supradicte baselice sancti Sinsuriani habere iubeo

Goderico et Gunderico in supra scriptam uillam, quem baselice domni Sinsuriani deligaui, ita iubeo ut laborent, unde ad ipsa basileca oblata cotidie ministretur. Leudulfo cum uinea, quem Sabucito colit, ad oraturio, qui est in uilla Latiniaco, unde ibidem oblata occurrat, dari uolo. Baudulfus, Sumthaharius  similiter cum boues ut laborent iubeo, unde oblata ad baselica sancti Sinsuriani pro requiem Deoroualdi offeretur. Simili modo uinee pedatura una, sita Tauriniaco, et quem Pinpo colit, baselice Domni . . . . eorgi  Cal . . .  dari precipio. uinee pedatura una, sita in monte Buxata, quem Iuuius colit, ecclisie Boninsiacinse dari constituo. uinea, quem Uuassio colit, cum ipso Uuassione. . . . . . . . . . . . . . . . . . . . . . . . . . . . . . quem . . . . . . . . . colere debeat, baselice domni Sinsuriani . . . . . . . . oblata . . . . . . . . . . . dari constituo. uinee pedatura una, sita in monte Blixata, quem Leudefredo colit, baselice sancti . . . . . . artini  ci perente dari iubeo . . . . . . libertorum meorum nomena in. . . . . . testamento  abin. . . . . . cti constituo Medibergane, Honorio, Gundileubane, Piane, Sumthulfo Ciuccirane, Hicchicione, Maxa uxore Chioberga, Sinderedo, Angilone, Leudefredo cum uxore uuandilone, Chaideruna, Childeruna, Thrasteberga, Theodacario, uigilio cum uxore Sunnine, Agione cum filio suo Garilulfo, uincimalo cum uxore Maurella, Mellita cum filio suo iuniore, Coccione cum filio suo Daigisilo, Mudilane cum filiis suis Munegisilo et Monechrude, Acchione, Bonane, Leubosaintho, Gibulfo filio uigilio. Dommoruna, Childerimane, Basone, Childegiselo, Childegunthe. Chrodulfo. . . . 465 Sindebergane, Monechilde, Aeterno, Bauderuna; hos omnes cum omni peculiare eorum, tam areolas, hospitiola, ahortellus, uel uineolas, et cum id quod in quibuslibet  rebus habere uidentur, liberos liberasque esse precipio; et quidquid exinde facere uoluerint, habeant liberam potestatem

Similiter Mumolane cum omni peculiare suo ingenuum esse precipio: luminaria tantum in ecclesia Bonisiaca ministrare stodeat. uualacarium cum omni peculiare suo, et cum boues quos baiofat, ingenuum ea condicione esse iubeo, ut ligna tantum ad oblata faciendum ministrare procuret. Gundefredo cum boues duos laborare precipio, unde cera ad baselica domni Sinsuriani comparetur. Martiniano, Theoderuna cum filio suo seniore, cum peculiare eorum, sicut supra scribti benemereti, ingenuos esse iubeo. Simili modo pro remedium anime mee, et ex demandatione fili mei Deoroualdi, Gygone, Septeredo  cum uxore Goderuna, Theodoniuia, Baudoniuia, Carane, Patricio cum uxore Eusebia, Dagarico cum uxore Aurouefa, Ciuncileno, Blidemundo cum filia Blidechilde, Manileubo, Trasilane, Eumundo, Imneredo cum uxore Torigia, Chadulfo, Aridia, Rocculane, Babiccono, Gunthiuera; hos omnes cum omni peculiare, tam areolas, quam hospiciola, uineolas uel hortellus, cum id quod presenti tempore habere uidentur, ingenuus esse constituo, Baudulfo et Sumthahario, cum boues quos baiolant, laborare precipio, unde oblata ab baselica Domni Sinsuriani iugiter ministretur. Ita do, ita ligo, ita testor, ita uos mihi Quiritis testimonium perhibetote; citeri, citereque proximi, proximeque, exheredis mihi estote:  proculque habetote si que liture uel caraxature in hoc testamento meo sunt, ego feci fierique precipi, dum mihi sepius uolui recenseri. Addi etiam constitui, si quis contra hunc testamentum uenire uoluerit, aut uoluntatem meam in aliquo corrumpere temptauerit, a communione omnium sanctorum et a limenebus ecclesiarum efficeatur extraneus, et insuper ante tribunal Christi anathimatus permaneat. Actum Parisius sub die et tempore supra scripto. Signum + Erminethrudie testatricis. + Mummolus com., rogante et presente Ermenthrude, hunc testamentum subs. Scupilio spatarius, rogante Erminethrudie, huic testamentum subs. no. die et anno quibus supra. Munegiselus, rogante et presente Ermminethrude, hunc testamentum test. . . . . . no.  die et 466 anno quibus supra. Baudacarius defensor subs. Eusebius rogatus ab Erminethrude hunc testamentum scripsi, relegi et subs.


Ex testamento sancti Remigii Rhemorum episcopi.

uas argenteum decem et octo librarum inter te, heres mea  et diecesim tuam ecclesiam Laudunensem, factis  patenis atque calicibus ad ministerium sacrosanctum, prout ualui, Deo annuente distribui. Aliud uas argenteum, quod mihi Domnus illustris Chludouicus  donare dignatus est, tibi heredi mee ecclesie supra memorate iubeo turriculum et imaginatum calicem  fabricari. . . . uineam, quam Bebrimodus facit, tibi eatenus derelinquo, ut diebus festis et omnibus Dominicis,  sacris altaribus mea offeratur oblatio  . . . . uineam do, quam posui uindonisse, sub ea conditione, ut a patribus suis, omnibus diebus festis ac Dominicis, pro commemoratione mea sacris altaribus offeratur oblatio.



uI. FRAGMENTA CAEREMONIALIUM. De passione non legenda Dominica Palmarum in missis priuatis  .

Dominica in Palmis. . . . . Sacerdotes ad priuatas missas unam tantum Collectam dicant; Euangelium: Cum appropinquasset; passionem nullus legat, nisi fratres qui in formis cantant. 

In Ramis Palmarum ad matutinalem missam nonnisi una Collecta est dicenda; nec passio legitur, sed  illa tantum lectio sancti Euangelii: Cum appropinquaret iehsu. Quod etiam cunctis sacerdotibus, qui priuatas missas cantauerint, precipitur, ut sint parati ad duas processiones que illo die sunt agende. 

Quando erimus circa finem Tractus, sacrista pulsabit unam paruam campanam pro congregando dominos ad audiendam passionem, quia ipsa non debet legi nisi in magna missa . Post Primam dicentur septem psalmi, et Letania; postea ueniemus sessum 467 in claustro. Sacerdotes ibunt dictum missas suas, et omnes debent celebrare die illa; et celebrabunt sine igne.



uII. PASSIO BEATISSIMORUM MARTYRUM SANCTORUM CANTIANORUM. Ex ms. Codice uiri clarissimi Ulrici Obrechti  .

Omnia  que a sanctis gesta sunt uel geruntur, si quis uoluerit studiose perquirere, et sibi et plurimis edificationis exhibet fructum. Et sicut arbor fructifera non sine causa probatur terram occupare dum uiuit, cum et ipsa suis pomis ornatur, et omnis qui ex eo fructu perceperit, saginatur. Scribimus ut in gestis inuenimus, quid egerint, quid locuti fuerint,  quid passi sint sancti. Ostenditis uos esse catholicos, qui uictorias Christi libenter legitis, libenter auditis. Interrogo uos qui ista inter apochryphas litteras exuolanda censetis: per quos constat canon Scripturarum omnium diuinarum? numquid per eos qui pro ipso canone occidi magis optauerant quam uinci? Quid ergo tenuerunt martyres? Fidem rectam, que sacris uoluminibus certo librorum numero continetur. Agunt illis gratias apices sacratissimi, qui per eorum perseuerantiam perseuerant. Et ideo uolunt eorum gesta conscribi, ut in conspectu Dei et hominum semper laudentur sancti, qui in conspectu incredulorum pro eorum defensione tormenta immania pertulerunt. Nihil preter Scripturas canonicas recipientes, ista studiose conscripsimus, ostendentes dogma catholicum  per catholicos martyres custoditum. Exemplum posteris damus, edificationem credentibus tradimus, artem belli Christi militibus demonstramus. Constat eos nolle pugnare si necesse sit, qui nolunt legere pugnatores. Imperent silentium infidelibus, spectent pugiles diabolicos qui athletas Domini spectare contemnunt. Nos diuinas uirtutes loquimur, scribimus, predicamus. Prohibeant emuli, imperent silentium timidi, uerberent contemnentes: legentes increpent, libenter hec audientes accusent; 468 gloriosos facient milites uulnera pro imperatoris laude suscepta, pro cuius amore etiam animas ponere libenter optamus. Triumphorum Christi ac uictoriarum labores exercitibus de occultis foris proferimus. Scimus pugnas, quas illi uisibiliter passi sint,  inuisibiliter nobis excitari quotidie, et neglegenter pugnantes acrius uulnerari. Ergo ut arma pertractes, adtende bellantes; da mentem studiis, ut hostis incipiat te timere.

2. Beatissimos martyres Cantium, Cantianum, et Cantianellum, a pedagogo suo Proto ualde fide catholica fuisse edoctos. . . qui de genere Aniciorum, hoc est diue memorie Carini imperatoris, noscuntur progeniti, et intra urbem Romam, in quarta decima  regione, nati atque edocti probantur, Dioclitiano Rome imperante, et Maximiano partibus Illyrici, Carino quoque intra Gallias bene agente erga Christianos, qui non post multum tempus defunctus est. Post cuius obitum sceleratissimi Dioclitianus et Maximianus per omnes prouincias decreta posuerunt, ut ubi Christiani inuenirentur, si sacrificare contemnerent, diuersis penis adfligerentur. Cumque his dictis beatissimi martyres Cantiani in urbe Roma fuissent positi, consilio habito cum beato Proto, ut iniquam uitarent sententiam, predia sua suburbano posita sub specie uisitationis circuire decreuerunt.

3. Qui eodem tempore in urbem Aquilegensem repedarunt: in qua tunc temporis non parua rura possidebant. Sed quia lumen in tenebris latere non poterat,  necesse erat ut eos Dominus ad gloriam nominis sui coronaret. Cumque in Aquilegensem urbem sancti fuissent ingressi, duriorem seuitiam erga Christianos repperiunt, quam reliquerant Rome. Ita enim omnes sanctorum uel confessorum pro Christi nomine multitudo in uinculis carcerum custodia tenebantur, ut enumerari non potuissent, agente scilicet Dulcidio preside, una cum Sisinnio comite.

4. Audientes itaque sanctos Dei aduenisse, statim inueniri ab apparitoribus precipiuntur, ut diis thura ponerent. Tunc beatissimi martyres aspicientes in celum responderunt: Nos demoniis non sacrificamus, quia scriptum est: Omnes dii gentium demonia, Dominus autem celos fecit. Et iterum: Similes illis fiant qui faciunt ea, et omnes qui confidunt in eis. Ite  ergo nuntiate iniquo presidi uestro, nos pro Christi nomine optare mori, quam ab eius mandatis abscedere, quia ab ipsis cunabulis Dominum Iesum Christum confitemur. At illi redeuntes presidi uel comiti retulerunt omnia que gesta fuerant.

469 Tunc Dulcidius preses una cum Sisinnio comite ualde commoti, talem dederunt impio Dioclitiano suggestionem: Piissimi, subuenite Romanis legibus, pro quibus uictrix dextera uestra hostium ceruices inclinat, et diis omnipotentibus, qui a Christianis contemnuntur, iuuamina prebete. Aduenerunt enim tres germani ex urbe Roma, uno animo fortiter reluctantes, et nescio quem Christum confitentes, et contemnentes decreta pietatis uestre. Unde quid iussione uestra decreueritis, decernite.  His auditis sceleratissimus Dioclitianus uehementius est commotus, et hanc dedit auctoritatem, ut si sacrificare noluissent, capitati sententia plecterentur. Cumque iniqua sententia peruenisset ad beatissimos martyres, ascenso uehiculo una cum pedagogo suo Proto ex urbe Aquilegense egressi sunt, diuinam Scripturam habentes pre oculis, que dicit: Cum persequentur uos in ciuitate ista, fugite in aliam. Nuntiatur ergo iniquissimis iudicibus sanctos Dei properasse. Tunc Sisinnius comis una cum spiculatoribus ex precepto impiissimi Dioclitiani imperatoris subsequitur.

 Beatissimi uero martyres ascenso  uehiculo iunctis mulabus, cum secedere uoluissent, et non longe ab urbis menibus iter agerent, et unum animal de subiunctis subito corruisset in loco qui appellatur Ad Aquas Gradatas, ita illinc sunt a persecutoribus comprehensi. Quod factum quam gloriosum sit et a diuinitate dispositum, debemus aduertere. Semper enim Deus quos elegit, quasi uictores cum subuectione sublimi in aulam regni celestis inducit. Nam sicut Helias cum adplicato quadriga ascendit in celum, ita et isti uehiculo amoto ad martyrium peruenerunt; et quadriga sicut illum euexit ad requiem, ita et hos portauit ad gloriam. Et quamuis illa ignea quadriga fuerit, hec tamen non inferior habenda est; quia illa unum gestauit prophetam, hec tres martyres  sustentauit. Sed dicit aliquis: Gloriosius gestauit quadriga ignea, quam terrena. Nec hoc plane defuit sanctis uiris. Nam sicut Heliam ignea quadriga portauit, ita et martyres fides ignea iam ferebat. Ferebat illos, inquam, Christus, qui lumen est, qui ignis est, de quo scriptum est: Deus noster ignis consumens est. Ergo cum beatos de quibus loquimur persecutor urgueret, uehiculum conscenderunt. Qua causa? ut fugerent? absit; non ut fugerent, sed ut ad martyrium citius peruenirent; non ut latitarent, 470 sed ut se Christianos cunctis transeuntibus manifestarent. Ceterum occultius inter plures in ciuitate latere poterant; sed hoc egerunt, ut totius populi corda, dum per diuersa fugiunt, Christi amore flammentur. At uero ubi quis uehiculi adparato disposito,  per aggerem publicum graditur; illic non fuga dicenda est, sed profectus. Sancti enim uiri hoc facto, uelut in triumphali curru positi, contestabantur dicentes: Ecce, persecutor, ecce proficiscimur, ecce precedimus. Quid resides? quid moraris? subsequere nostra uestigia. Nolumus enim uideri inuiti duci ad penam, qui precedere nos profitemur ad gloriam.

Tunc Sisinnius comis hec audiens, iussit beatos martyres comprehendi; qui iudex hortatur eos, ut Ioui thura offerrent. Beatissimi uero famuli Dei exsecrantes dixerunt se numquam demoniis immolaturos, sed omnipotenti Domino qui fecit celum, terram, mare et omnia que in eis sunt. Nam omnia idola, siue qui ea colunt, cum eisdem ibunt in ignem  perpetuum. Tunc impius Sisinnius comis, hoc audito, ualde iratus est, et precepit spiculatoribus, ut si Ioui thura non offerent, capita plecterentur. Beatissimi uero martyres Cantiani una cum Proto pedagogo suo gaudentes et psallentes ducebantur a spiculatoribus. Tunc beati famuli Dei expansis manibus ad celum orationem fuderunt ad Dominum dicentes: Domine Iesu Christe, qui perseuerantibus in tuo nomine te patrem et matrem dixisti esse, et pro temporalibus futura, et pro perituris perpetua, et pro diuitiis terrenis incorruptam uitam eternam cum felicitate dare promisisti: te obsecramus, Amator  pure conscientie, ut respicias de summitate celorum ad hanc horam, ut suscipias animas nostras in pace, et inter sanctos Electos tuos conlocari precipias, ut cognoscant omnes quia tu es Deus solus et benedictus in secula. Et cum complessent orationem, ponentes genua susceperunt gladium, et acceperunt coronas sempiternas: et ecce sanguis eorum tamquam lac omnibus uidentibus apparuit.

Quo tempore uenerabilis uir Zelus presbyter colligens  beatissimorum martyrum corpora, condiuit ea aromatibus pretiosis, et in loculo conlocauit. Qui et ipse sanctus Zelus post aliquantum tempus susceptionis sue hoc ordine perrexit ad Dominum. Passi sunt autem beatissimi martyres Cantius, Cantianus et Cantianella, pridie Kal. Iunias, regnante Domino nostro Iesu Christo, cui est gloria, honor et potestas in secula seculorum, amen.





APPENDIX ALTERA. In quo uariantes scripture sacre lectiones precipue ex Lectionario Gallicano exhibentur.

 471 Quoniam magnopere interest scire antiquam Scripture sacre uersionem, qua primis temporibus usa est Gallicana ecclesia, ideo hic sub uno conspectu uariantes Lectionarii antiquissimi lectiones insigniores referre uisum est opere pretium, ut ex his uiri docti suam de illa uersione sententiam statuere possint.

Et primo quidem generatim obseruandum antiquam illam uersionem uulgate nostre passim inherere, et plerasque lectiones uariantes potius ex librariorum genio uel errore, quam ex uersionis ipsius discrepantia repetendas. Deinde ubi uersio antiqua differt a nostra uulgata, eam sepius, non tamen perpetuo, cum uersione Greca conuenire. Tertio Scripture libros, ex quibus lectiones in Lectionarium  nostrum accepte sunt, hos omnino esse, nempe Genesim, Exodum, Iosue, Tobiam, Iudith, Esther, omnes prophetas, maiores ac minores, ex ueteri Testamento; ex Nouo autem, quatuor Euangelia, Actus apostolorum, omnes Pauli Epistolas, preter unam ad Philippenses, omnes Catholicas, et Apocalypsin. Singulos ex ordine percurramus.



IN uETERI TESTAMENTO.

GENES. uII, 16, ubi legitur in uulgata, inclusit eum Dominus deforis, addit Lectionarium deforis in arcam, quod melius Greco textui respondet, .

IOSUE Iu, 19, decimo die mensis primi, Lectionarium habet decimo mense, prima die mensis. LXX uulgate fauent.

 ISAIAE XXuI, 6, pes, pedes pauperis. Lection., absque geminatione, pes pauperis. LXX, , semel. Ibid., uers. 18, et peperimus spiritum: salutes non fecimus, in terra. Lection. uero, sine dispunctione, spiritum salutis non fecimus in terra. LXX, . Complut., .---Cap. LII, 14, sic inglorius erit. Lection., sic gloriosior erit. LXX, cum uulgata, .

472 IEREM. XII, 7, in manu inimicorum eius. LXX, . Lection., inimicorum meorum.---Thren. III, 13,  filias pharetre, Grece, . Lection., phialas pharetre, forte mendose.

EZECH. XLIII, 20, et super coronam in circuitu, Grece, . Lection., et super cornua in circuitu. ---Cap. XLIu, 3, 4, egredietur. Et adduxit me, cum LXX. Lection., egredietur. Sic sicut est clausa, Rex transiuit per eam. Et adduxit me.

DANIEL III, 1, Nabuchodonosor rex fecit. Lection., cum LXX, anno octauo decimo Nabuchodonosor rex fecit. Ibid., uers. 6, 15, 20, fornacem ignis ardentis, Lection., cum LXX, ubique habet ardentem. Ibid., uers. 94, Sarabala. Lection., cum LXX, sarabara. Ibid., uers. 96, positum est hoc decretum. Lection., cum LXX, propositum est decretum. Ibid., uers. 97, 98, in prouincia Babylonis. Nabuchodonosor. Lection.,  in prouinciam Babylonis, et scripsit epistulam sic continentem. Nabuchodonosor, que uerba etiam desunt apud LXX.---Cap. IX, 14, et uigilauit Dominus super malitiam. Deest super malitiam in Lectionario. Ibid., uers. 25, scito ergo et animaduerte. Lection. Scito ergo, et planta aurem, et animaduerte.

OSEE Iu, 17, dimitte eum. Lection., dimittet eum. ---Cap. uI, 6, et non sacrificium, cum LXX. Lection. uero, et non iudicium.

IeL I, 13, libatio. Lection., oblatio.---Cap. II, 23, serotinum sicut in principio. uox sicut deest non semel in Lectionario. Ibid., uers. 28, spiritum meum. Lection., de spiritu meo, cum LXX. Et sic legit Lucas Act. II, 47.

AMOS, uIII, 5, quando transibit mensis, cum LXX.  Lection., messis, forte mendose.

MALACH. III, 3, colabit eos. Lection., cum LXX, conflabit eos, rectius. Ibid., uers. 8, confiximus te, cum LXX, pro configimus te, quod est in uulgata. Ibid., uers. 17, erunt mihi. Lection., erunt mihi oues mee.---Cap. Iu, 1, stipula. Lection., sicut stipula. Deest tamen hec particula apud LXX, licet subintelligatur.



IN NOuO TESTAMENTO.

MATTH. uI, 11, supersubstantialem. Lection., Cotidianum;  et uers. 20, exterminat, pro demolitur; et uers. 23, quante sunt, pro quante erunt; et uers 25, quid manducetis, aut quid bibatis, neque, cum Greco, pro quid manducetis, neque; et uers. 33, querite autem, cum Greco, pro querite ergo.---Cap. XXuIII, 3, et uestimenta eius sicut nix. Lection., uestimentum eius candidum sicut nix, cum Greco.

473 MARC. XuI, 14, resurrexisse non crediderunt. Lection., resurrexisse nunciantibus illis non crediderunt.

LUC. II, 2, a preside. Lection., sub preside.---Cap. XII, 31, querite primum. Deest in Lection., primum; et in Greco; ibid., uers. 43, uenerit Dominus. Addit Lection., illius, cum Greco.---Cap. XIu, 12, neque uicinos diuites. Lection., neque uicinos, neque diuites.  Sed preferenda uulgata, cui Grecus textus fauet.--- Cap. XXIu, 24, ipsum uero non inuenerunt. Lection., ipsum uero non uiderunt, cum Greco.

IOAN. II, 10, cum inebriati fuerint. Lection. addit, conuiue.---Cap. X, 11, ponit, cum Greco, pro dat, quod legitur in uulgata.---Cap. XI, 10, si autem ambulauerit. Lection., cum Greco, si quis ambulauerit. ---Cap. XII, 6, portabat. Lection., exportabat, que lectio fauet doctissimi Huetii interpretationi, qui uerbum hoc loco de furto interpretatur. Idem uers. 8, habebitis in Lectionario, pro habetis.



IN ACTIBUS APOSTOLORUM.

ACT. I, 2, per Spiritum sanctum quos elegit, assumptus est: quibus et prebuit se. Lection., per Spiritum sanctum predicare Euangelium, quos et elegit: quibus  etiam prebuit se. Tum uers. 4: Et cum conuersaretur cum illis, precepit eis. Deinde, baptizabimini Spiritu sancto, quem accepturi estis non post multos hos dies.---Cap. II, 33, uidetis et auditis, etiam in Greco; at in Lection., uidistis et audistis.---Cap. III, 12, uirtute aut potestate; in Lection. uirtute et pietate; Grecis, .---Cap. u, 24, principes. Lection., princeps: Grece, . Item uers. 36, pro qui credebant, Lection., quicumque credebant; in Greco, . Item uers. 40, ubi in uulgata, ne omnino loquerentur, Lectionario deest omnino, ut etiam Grecis. ---Cap. uI, 10, spiritu qui loquebatur. Lection., quo loquebatur, cum Grecis. Tum uers. 13, uerba blasphemie  aduersus locum sanctum, et Deum, et legem, ubi legitur in uulgata, uerba aduersus  locum sanctum, et legem.---Cap. uII, 59, obdormiuit in Domino. Lection. deest in Domino, uti et in Greco.---Cap. XII, 8, caligas tuas. Lection., galliculas tuas; Grecis, . Item uers. 13, pulsante autem eo ostium ianue, processit, ut in Greco. Lection., pulsante autem eo, ad ianuam processit. Tum uers. 14, ut cognouisset nomen Petri, pro ut cognouit uocem Petri, etiam Grece.---Cap. XIII, 20, quadringintos et quinquaginta, ut in Greco. Lection., quadringentos et quadraginta. Tum uers. 37, suscitauit a mortuis. Deest a mortuis in Lection. et in Greco.--- Cap. XuI, 22, cucurrit. Lection, concurrit; Grece, . Deinde 474 uers. 24, strinxit ligno. Lection., in ligno, pro in lignum; . Ad  hec uers. 33, omnis domus eius. Lection., omnes eius, cum Grecis.



IN EPISTOLIS PAULI.

ROM. uIII, 3, impossibile erat legi; in Lection. legis, ut in Greco, . Et uers. 16, ipse enim spiritus. Deest in utroque particula enim. Tum uers. 23, filiorum Dei. Deest utrobique Dei.---Cap. Xu, 22, et prohibitus sum usque adhuc. Deest in Lectionario et in Greco. Ibid., uers. 29, Euangelii. Deest in Lectionar., quanquam habetur in Greco.

I COR. uII, 39, liberata est. Lection. addit, a lege. ---Cap. X, 17, de uno pane participamus. Lection., de uno pane et de uno calice particip. In noua editione Greca Oxoniensi quidam Greci Codices ita habent. ---Cap. Xu, 21, quoniam quidem, cum Grecis; at  Lection., non semel, quoniam enim. Ibid., uers. 52, canet enim tuba. Deest duobus in locis Lectionarii tuba. Attamen Gregorius Turonensis episcopus, tuba legit in Historie lib. X cap. 13.

GALAT. u, 13, caritatem spiritus; in Lection. deest spiritus, sicut etiam in Greco. Ibid., uers. 20, hereses, pro secte. Ibid., uers. 22, in Lectionario fructus spiritus tantum decem numerantur hoc ordine: Charitas, gaudium, pax, patientia, longanimitas, bonitas, benignitas, fides, modestia, continentia. In Greco tantum nouem, sed ponitur pro patientia et longanimitate.---Cap. uI, 12, quicumque enim, deest enim in Lectionario et in textu Greco. In Oxoniensi tamen editione quidam Codices notantur pro particula .

 EPHES. Iu, 22, adimpletur. Lection., adimplet in Christo Iesu. Anceps est participium Grecum . ---Cap. II, 22, in spiritu. Lection., in Spiritu sancto. At sancto redundat secundum Greca et Ambrosium atque Hieronymum.---Cap. u, 18, in quo est luxuria. Lection., in quo est omnis luxuria; in Greco, simpliciter, .

HEBR. XI, 6, placere Deo. Deest Deo in Lectionario et in textu Greco, etiam apud Chrysostomum et Theophylactum. Ibid., uers. 21, fastigium uirge. Lection., fastigium, cacumen uirge, ubi duplex uersio uocis Grece , ut etiam infra uers. 24 in Lectionario dici, esse, pro Greco . Potius est quod uers. 25 legitur cum Greco, temporalem peccati iucunditatem, non temporalis, ut in uulgata; et uers.  30, ruerunt circuiti cum Greco, ubi in uulgata, corruerunt circuitu.---Cap. XIII, 1, maneat in uobis. In Lectionario deest in uobis, atque in Greco; et uers. 9, stabiliri, pro stabilire.



IN EPISTOLIS CANONICIS.

475 IACOBI cap. I, 8, inconstans est. Deest in Lectionario et in Greco est. uers. 11, itineribus. Lection., honoribus. uulgate consentit textus Grecus, sed tamen Lectionarii uariatio non temnenda. uers. 18, uoluntarie enim. Deest enim in Lectionario et in Greco, et uers. 26 deest autem in utroque.---Cap. III, 12, uuas. Lection., cum Greco, oliuas.---Cap. u, 3, thesaurizastis uobis iram in diebus nouissimis. Lectionar., cum Greco, thesaurizatis in diebus nouissimis.  Ibid., uers. 12, sit autem sermo uester, est, est. Lection., sit autem uestrum est, est, cui lectioni Grecus textus respondet: , , quasi diceret: uestrum est, sit est, et uestrum non, sit non. Hoc est, inquit Erasmus, quod affirmatis, uere affirmate; et quod negatis, uere negate. Perperam itaque in uno Codice editionis Oxoniensis additur in Greco textu .

I PETRI, inscribitur Ad Gentes, cap. I, 6, 8, exultabitis. Lection., exultatis, cum Grecis. Ibid., uers. 7, probatum uestre fidei multo pretiosius sit auro, quod perit, per ignem probato, ut in Greco. Ibid., uers. 10, qui de futuris in uobis gaudiis, pro quo uulgata, qui de futura in uobis gratia; sic in Greco. Alibi Lectionarium consentit cum uulgata. Tum in duobus locis,  uers. 11, scrutantes initium, quod uel quale tempus. Ibid., uers. 22, in obedientia caritatis. Lection., in obedientia ueritatis, cum Greco.---Cap. II, 2, si tamen gustastis, quoniam dulcis est Dominus. Lection., cum Greco, si gustastis, quoniam dulcis Dominus. Ibid., uers. 21, pro uobis, ut in Greco; non pro nobis, ut in uulgata. Ibid., uers. 25, uisitatorem, pro episcopum. ---Cap. III, 8, modesti. Deest in Lectionario et in Greco. Tum uers. 18, nostris in utroque deest. Ibid., hec uerba uulgate, uers. 22, deglutiens mortem, et uite eterne heredes efficeremur, desunt in Lectionario et in textu Greco. Citantur tamen pro hoc additamento quidam Codices Greci in editione Oxoniensi. ---Cap. Iu, 4, admirantur; in Lection., peregrinantur, ut in Greco, . Ibid., uers. 12, nolite peregrinari  in feruore, qui ad tentationem uobis fit, quasi noui. Lection. addit post uobis fit: nolite pauere, tamquam noui. Minutulum est quod, uers. 17, tempus est, abest uerbum est a Lectionario et Greco.

II PETRI, cap. Iu, 17, deest in Lectionario dilectus; et postea deest etiam, ipsum audite, uti et in Greco. Gregorius Turonensis hunc locum, ex Euangelio, an ex Petri Epistola, refert in Historie lib. uI, cap. 40: »Certe si obpilatas habes aures ut ista non audias, crede apostolis quid in monte audierint, cum transfiguratus iehsu in gloria loqueretur cum Moyse et Elia. Nempe de nube splendida Pater ait: Hic est Filius meus carissimus, ipsum audite.« Quidquid sit, ex aliis locis intelligimus, non fixam aliquam constantemque in omnibus lectionem, sed aliquando uariam  in diuersis etiam Galliarum Ecclesiis fuisse; imo aliquando in una Ecclesia; siquidem in nostro Lectionario pro secunda die Rogationum legitur Epistola prima Petri, in aliquibus minutiis diuersa ab alia lectione eiusdem 476 Epistole, que prescribitur in natali episcoporum.---Cap. II. 4, in tartarum tradidit cruciandos, in iudicium reseruari. Lection., in tartarum tradidit in iudicium cruciatus reseruari.

I IOAN. Iu, 4, ut gaudeatis. Deest in Lection. et Greco. Ibid., uers. 7, ambulemus, non ambulamus legitur. Et uers. 9, peccata nostra. Deest in Lection. nostra, quod tamen est in Greco.---Cap. II, 14, ita lectio instituitur in Lection.: Scribo uobis, patres, quoniam cognouistis eum qui ab initio est. Scribo uobis,  adulescentes, quoniam uicistis malignum. Scribo uobis, infantes, quia cognouistis Patrem. Scribo uobis, patres, quia cognouistis, eum qui ab initio est. Scribo uobis adulescentes, quia fortes estis, et uerbum Dei in uobis manet, et uicistis malignum.---Cap. III, 11, diligatis. Lection., cum Greco, diligamus. Ibid., uers. 13, si odit nos mundus, non uos, ut in uulgata et in Greco. Ibid., uers. 19, suademus pro suadebimus; grece, .---Cap. Iu, 3, et hic est antichristus, de quo audistis. Lection., et hoc est Antichristus, quod audistis. Ita Grece, nisi quod in patrio casu legitur . Ibid., uers. 10, non quia, in uulgata non quasi. Deinde, Ibid., ipse prior dilexit nos. Deest prior in Lection. et in Greco.---Cap. u, 4, 5, uincit, ter; in Lection., ubique, uicit. Grecum  habet in secundo loco . Ibid., uers. 7, 8, ita Lection.: Quia tres sunt qui testimonium dant, spiritus, aqua et sanguis; et tres unum sunt. Nihil de testimonio trium personarum diuinarum. Antiqua est hec omissio, quam Hieronymus in prologo ad Epistolas canonicas, in recentioribus Bibliorum editionibus, nescio qua de causa, detracto, »ab infidelibus translatoribus« factam commemorat, his uerbis: »Est enim una earum prima Iacobi, due Petri, tres Ioannis, et Iude una. Que si, sicut ab eis digeste sunt, ita quoque ab interpretibus fideliter in Latinum uerterentur eloquium; nec ambiguitatem legentibus facerent, nec sermonum se se uarietate impugnarent, illo precipue loco, ubi de unitate Trinitatis in prima Iohannis epistola positum legimus. In qua etiam ab  infidelibus translatoribus multum erratum esse a fidei ueritate comperimus, trium tantummodo uocabula, hoc est aque, sanguinis, et spiritus, in ipsa sua editione ponentibus; et Patris, uerbique ac Spiritus testimonium omittentibus; in quo maxime et fides catholica roboratur, et Patris ac Filii ac Spiritus sancti una Diuinitatis substantia comprobatur.« Nequaquam ergo mirum uideri debet, quod totus uersus, septimus in nostro Lectionario desit, cum Hieronymi tempore hoc in loco deficerent Latini Codices: quorum omissionem, ab infidelibus translatoribus factam, etsi uir sanctus suppleuit, non tamen penitus impedire potuit quo minus ex uitiosis Codicibus error in alios propagaretur. Bonam Hieronymi fidem ac proinde genuinam huius loci lectionem comprobat  illustrissimus testis, omni exceptione maior, nempe magnus Cyprianus in libro de unitate Ecclesie: ubi hoc hemistichium, Et hi tres unum sunt, ex Scriptura commemorat, diuinisque personis attribuit: »Et iterum de Patre, et Filio, et Spiritu sancto scriptum est: Et hi tres unum sunt. Idem in epistola ad Iubaianum, probare uolens, ab hereticis baptizatos non esse templum Dei: »Quero, inquit, cuius Dei? . . . Si Spiritus sancti, cum 477 tres unum sint, quomodo Spiritus sanctus placatus es se ei potest, qui aut Patris, aut Filii inimicus est?« Itaque Cypriani tempore, id est medio seculo III, longe ante natam heresim Arianam, ita hunc locum legebat Cyprianus. Eumdem uero Hieronymus male multatum restituit. Quin  etiam ita legisse uidetur Tertullianus aduersus Praxeam, in hec uerba, cap. 25: »Ceterum de meo sumet, inquit, sicut ipse de Patris. Ita connexus Patris in Filio, et Filii in Paracleto, tres efficit coherentes, alterum ex altero, qui tres unum sint, non unus. Quo modo dictum est: Ego et Pater unum sumus,« etc. Et sub finem libri: »Quod opus Euangelii, que est substantia Noui Testamenti, statuens legem et prophetas, usque ad Iohannem, si non exinde Pater et Filius et Spiritus tres crediti unum Deum sistunt?« Hi duo loci, maxime prior, ad textum Epistole Iohannis respicere uidetur. Quidquid sit, plana est Cypriani et Hieronymi auctoritas, que utraque sufficere potest ad asserendam huic loco auctoritatem. His tamen accedunt Fulgentius in lib.  de Trinitate, cap. 4; uictor uitensis, in lib. II de Persecutione uandalica; Eugenius Carthaginensis, in Expositione fidei catholice, et  Ambrosius Autpertus, in lib. I super Apocalypsin, ad hunc uersum: Qui est testis fidelis, etc.---Item in  eadem prima epistola Iohannis, cap. uII, uers. 12, qui non habet filium, Lection., cum Greco addit Dei. Dein uers. 15: Et scimus quia audit nos quicquid petierimus deest in Lection., sed non in Greco. Ibid., postulamus; Lection. postulauimus, cum Greco . Postea uers 16, ut roget quis. Abest quis a Lection. et Greco. Tum uers. 17, peccatum ad mortem; in Lection. et Greco, peccatum non ad mortem.

IUDAE Iu, 4, Dominum nostrum Iesum. Lection., Deum nostrum Iesum, et in Greco. Ibid., uers. 6, iudicium magni diei, cum Greco. Lection., iudicium diei magni Dei. Rursus uers. 11, in uia Cain, et in contradictione. Deest in Lection. et Greco. Ibid., uers, 21, exspectantes misericordiam Domini nostri Iesu Christi in uitam eternam. Desunt hec uerba in  Lection., sed non in Greco. Denique, uers. 24, in exultatione, in aduentu Domini nostri Iesu Christi soli Deo, etc. Lection., cum Greco, in exultatione, soli Deo. Hec in specimen satis.





SACRAMENTARIUM GALLICANUM [* 1Kb] SEU LIBER SACRAMENTORUM ECCLESIAE GALLICANAE A MURATORIO IN LUCEM EDITUM







Muratorii prefatio.

 I. Ordo misse, quem mox subiiciemus, haud dubie pertinet ad Liturgiam Gallicanam. Primum huius rei argumentum desumi potest ex Collectionibus Post Nomina, Ad Pacem, et ex uocabulo Contestationis, quales note in uera Liturgia Gallicana deprehenduntur, ut in opere de Liturgia Gallicana ostendimus.

II. Alterum argumentum petitur ex conuenientia, quam habet hic Ordo cum Missali Gothico, seu Gallicano et cum Lectionario Luxouiensi a nobis editis, ut facta comparatione suis locis obseruabimus. Cur uero in omnibus non conueniat, inferius dicturi sumus.

III. Tertium argumentum suppeditant sanctorum festa, que paucissima in hoc Ordine referuntur. Hec festa sunt sanctorum Stephani protomartyris, Iacobi et Ioannis apostolorum, Cathedre sancti Petri, Depositionis seu Assumptionis sanctissime uirginis, Inuentionis sancte Crucis, Natiuitatis sancti Ioannis Baptiste, eiusdemque passionis; apostolorum Petri et Pauli, Missa Sigismundi regis, festum sancti Martini episcopi Turonensis, et Michelis archangeli; quibus adde triduum Rogationum ante Ascensionem. Ex his peculiaria Gallis erant missa sancti Sigismundi Burgundie regis, et festum sancti Martini, quod tamen extra Galliam antiquitus celebrari potuit. Ad hec Rogationes triduane ante ascensionem ritui Gallicano conueniunt; et Depositio seu Assumptio Deipare in Ianuario, itidemque Cathedra sancti Petri in hoc Ordine eodem mense, uti et in Gothico et in Lectionario Luxouiensi assignantur. Preterea in Canone fit commemoratio sancti Hilarii.

 Iu. Denique hic Ordo non est Romanus, ut primo intuitu euinci potest; neque ferme ullam habet, excepto Canone, cum Gelasiano aut Gregoriano Ordine conuenientiam. In ueteri nostro exemplari premittitur quidem Missa Romensis cottidiana, cum Canone item Romano. uerum in fine Missalis Gothici eadem missa ascripta erat, sed mutila in Codice Christine regine, quo usus est eruditus Thomasius in edendo primum illo Missali. An Canon etiam Romanus in eo Codice relatus fuerit, affirmare non licet propter mutili Codicis defectum. Attamen cum ad singulas missas in illo Gothico habeantur singuli Canones, secus quam in Ordine quem hic uulgamus, coniici potest in illo Gothico nondum fuisse receptum Canonem Romanum, qui in nostro Ordine iam admissus erat, uti etiam in Missali Francorum Thomasiano, quod a nobis recusum est. Atque adeo, ut in libro primo de Liturgia Gallicana obseruatum, maiores nostri prius Romanum Canonem quam integrum misse ritum Romanum susceperunt. Ex his manifestum est hunc Ordinem nostrum non esse Romanum.

u. Sed neque Mozarabicus est, ut conferenti patet. Neque Ambrosianus: siquidem, preter multas alias rationes, Rogationes in Ordine Ambrosiano celebrantur post Ascensionem, hic ante illam ex ritu Gallicano. Preter ea nullum est in nostro Ordine festum sanctorum Mediolanensium; ac demum non omnino eedem sunt misse partes in Ambrosiano, cui desunt Prefationes initio misse, in hoc Ordine usitatissime; item Collectiones Post Nomina et Ad Pacem ante Contestationem.

uI. At forte hic Ordo fuerit Ecclesie Africane. Sed neque hoc dici potest. Quippe Liturgie Africane indicia duo ex Augustino discimus, que huic, qua de agimus, nullo modo conueniunt. Primum indicium est, quod cum in Ecclesia Gallicana tres Lectiones ex libris sacris ad missam catechumenorum recitari mos esset, in Africana due tantum Lectiones cum intermedio psalmo recitabantur. Id patet ex sermonibus Augustini ad populum, editis in tomo u eius Operum noue editionis, qua in posterum semper utemur. In sermone 112: »Lectiones sancte proposite sunt, et quas audiamus, et de quibus aliquid sermonis, adiuuante Domino, proferamus. In Lectione Apostolica gratie aguntur Domino de fide gentium. In psalmo diximus, Deus uirtutum conuerte nos, etc. In Euangelio ad cenam uocati sumus.« Breuius in sermone 165: »Apostolum audiuimus, psalmum audiuimus, Euangelium audiuimus.« Idem colligitur ex sermonibus 170 et 176. Loquor de Lectionibus sacris. Nam paulo ante missam in festis Martyrum Acta eorum legebantur, ut patet ex sermonibus 37 et 276. »Post sermonem fit missa  catechumenis ; manebunt fideles; uenietur ad locum orationis ; post sanctificationem sacrificii et orationem Dominicam, dicitur Pax uobiscum, et osculantur se Christiani in osculo sancto,« ex sermone 237. Contra in Gallicana et in Mozarabica Liturgia Pax dabatur ante actionem, imo ante Prefationem sacrificii, que Contestatio appellatur. Itaque sequens Ordo non est Africanus, ac proinde superest ut sit Gallicanus.

uII. Cur ergo, inquis, in omnibus non conuenit cum Missali Gothico Gallicano? Id ex eo factum esse existimamus, quod, etsi in ecclesia Gallicana primis seculis, id est ante Caroli Magni principatum, fuerit uniformis celebrande misse ritus, eedemque partes, non tamen eedem erant ubique Collectiones, Lectiones, et Contestationes: sed forsan in unaquaque metropoli diuerse. Id colligere licet ex concilio uenetico anni 465, cuius hec uerba sunt in canone 15: Rectum quoque duximus, ut uel intra prouinciam nostram, sacrorum ordo et psallendi una sit consuetudo. Quasi dicerent Patres: Si non in tota Gallia, saltem intra prouinciam nostram, id est Turonensem, uniformis sit sacrorum ritus. Epaonense, anno 517 celebratum, huic interpretationi suffragatur canone 27: Ad celebranda diuina officia, Ordinem quem metropolitani tenent, prouinciales obseruare debebunt. Hinc est quod Ecclesia Lugdunensis peculiarem in sacris ritum semper retinuit. Non itaque mirum si prouincia Narbonensis, que Gothorum imperio tunc parebat, non in omnibus consenserit cum aliis Gallicanis prouinciis; imo non mirum, si singule prouincie, que rarissime in unum nationale concilium conuenire poterant, aliquid habuerint diuersi in Ordine rerum sacrarum, tametsi in plerisque atque in ipsa rei  substantia conueniebant.

uIII. Codicem antiquum, ex quo subsequentem Ordinem Gallicanum descripsimus, inuenimus in bibliotheca percelebris et perantiqui monasterii Bobiensis. Scriptus est Codex ante annos mille, et quidem litteris maiusculis.

Bertulfus alicubi legitur in ora folii cuiusdam, quem putamus esse ipsum Bertulfum loci abbatem medio seculo uII. In alio folio Elderatus; item in alio Munubertus. Illud in eo Codice magni faciendum, quod sit integer, non mutilus, ut in illis uetustis libris euenire solet. Porro continet Collectiones, Lectiones propheticas, apostolicas et euangelicas, atque Contestationes ad missam per totum annum. In fine etiam  habetur liber Penitentialis, in quo multa scitu digna occurrunt ad ueteris discipline ecclesiastice cognitionem.

IX. Cuius porro prouincie fuerit hoc Missale, non obuium est definire. Forte ad usum erat prouincie maxime Sequanorum, id est uesontionensis, in qua situm est Luxouiense monasterium, unde Columbanus Bobium migrauit. Fauet huic coniecture missa de sancto Sigismundo rege Burgundionum. Certe hic Codex non fuit ad usum monachorum Bobiensium. Nihil enim in eo de sanctis Bobiensibus, Columbano, eiusue  discipulis. Nihil item de rebus monasticis: non benedictio abbatis, aut monachorum; non benedictiones pro monasterii officinis, in eiusmodi libris monasticis usitate. Fit quidem sancti Benedicti commemoratio in Canone misse; sed hec itidem in plerisque aliis cathedralium ecclesiarum uetustissimis libris occurrit, ut in Canone Ecclesie Mediolanensis ante annos sexcentos scripto, imo in edito Missali per sanctum Carolum reformato. Que tamen commemoratio in subsequentibus Ambrosianorum Missalium editionibus resecta est. Nihil ergo prohibet quin hoc Missale fuerit ad usum Ecclesie et prouincie uesontionensis, quod tamen aliis expendendum permittimus. Confer ea que in missa pro principe dicuntur. In Canone post consecrationem commemoratur cum aliis sanctis Eugenia, eademque laudatur in Contestatione misse pro uigilia Natalis Domini. Hec est Eugenia uirgo que Rome tempore Gallieni martyrium passa est. In eius ecclesia extra portam Latinam sanctum uirginis corpus requiescere dicitur in uita Leonis III, qui quedam ornamenta eidem ecclesie assignauit. Adrianus ante Leonem ibidem monasterium puellarum construxerat. At quo apud Gallias in loco Eugenia cultum habuerit, nobis incompertum.

X. Superest ut sequenti Liturgie Gallicane titulum apponamus, quandoquidem nullus exstat in Codice Bobiensi. Ne simplici uocabulo appellemus Liturgiam Gallicanam uetant alie Liturgie que hoc nomen occuparunt. Dici potest Liturgia Bobiensis; at preferendus uidetur titulus, Liber Sacramentorum ecclesie Gallicane, propterea quod in fine Codicis, ubi libri sacri recensentur, extremo loco ponitur Sacramentorum unus, quo nomine librum de re sacra maiores nostri solebant designare. Sic Liturgia Romana, qualis a Gregorio Magno ordinata est, appellatur Liber Sacramentorum de circulo anni. At quemadmodum Gregorianus ille liber compendioso modo non tantum a recentioribus, sed etiam a Micrologo aliisque laudari solet sub titulo Sacramentarii Gregoriani, ita etiam noster hic liber dici poterit Sacramentarium Gallicanum.

XI. Ceterum in Scripture sacre lectionibus, que hoc in Ordine fiunt, adhibetur uersio uulgata, ut in Lectionario Luxouiensi, nisi quod Lectiones nonnulle potius ad sensum quam ad uerbum referuntur non consequenter, sed quasi centones ex uariis Scripture locis. Hec in antecessum premisisse sufficiat.



MISSA ROMENSIS COTTIDIANA [a 1Kb] .


 Lectio libri Danihel prophete in cottidiana [b 1Kb] legenda.

In tempore autem illo consurgit Michahel princeps magnus, qui stat pro filiis populi tui, et ueniet tempus, quale non fuit ab eo quo gentes esse ceperunt, usque ad tempus illud. Et in tempore illo saluabitur populus tuus omnis, qui inuentus fuerit in libro scriptus; et multi de his qui dormiunt in terre puluere, euigilabunt, alii in uitam eternam, et alii in obprobrium, ut uideant semper. Qui autem docti fuerint, fulgebunt quasi splendor firmamenti; et qui ad iustitiam erudiunt plurimos, quasi stelle [c 1Kb] in perpetuas eternitates, ait Dominus Deus.


Epistola Pauli apostoli ad Corinthios.

Fratres, qui gloriatur, in Domino glorietur. Non enim qui seipsum commendat, ille probatus est, sed  quem Dominus commendauerit. Utinam susteneretis modicum quid insipientie mei. Aemulor uos Dei emulatione in Christo Iesu.


 Lectio sancti Euangelii secundum Lucam.

In tempore illo dixit Dominus iehsu [d 1Kb] discipulis suis. Adtendite uos, ne forte grauentur corda uestra in crapola, et ebrietate, et curis huius uite; et superueniat in uos repentina dies illa, tamquam fur. Laqueus enim superueniet in omnes qui sedent super faciem orbis terre. uigilate itaque omni tempore, orantes, ut digni habeamini fugire ista omnia que futura sunt, et stare ante filium hominis. Erat autem diebus docens in templo, noctibus uero exiens morabatur in monte, qui uocatur Oliueti, et omnis populus magnificabat Deum.


INCIPIT MISSA.

Deus qui beato Petro apostolo tuo conlatis clauibus regni celestis, animas ligandi atque soluendi  pontificium tradidisti, suscipe propicius preces nostras, et intercessione eius quesumus, Domine, auxilium, ut a peccatorum nostrorum nexibus liberemur.


 Collectio.

Deus, qui culpa offenderis, penitentia placaris, afflictorum gemitus respice, et mala que iuste inrogas, misericorditer auerte.


Post nomina.

Oblata, Domine, munera sanctifica, nosque a peccatorum nostrorum macolis emunda.


Ad pacem..

Grata sit tibi, Domine, hec oblatio plebis tue, quam tibi offerimus in honore nominis tui, [ut] cunctis proficiat ad salutem.


Contestatio

uere dignum et iustum est, equum et salutare nos tibi semper et ubique gratias agere, Domine sancte, Pater omnipotens, eterne Deus, per Christum Dominum nostrum. Per quem Maiestatem tuam laudant  angeli, adorant dominationes, tremunt potestates. Celi celorumque uirtutes ac beata seraphin socia exultatione concelebrant. Cum quibus et nostras uoces ut admitti iubeas deprecamur, supplice confessione dicentes: Sanctus.

Te igitur [a 1Kb] , clementissime Pater, per Iesum Christum Filium tuum, Dominum nostrum, supplices rogamus et petimus, uti acceptum habeas, et benedicas + hec dona, hec munera, hec sancta sacrificia inlibata.

In primis que tibi offerimus pro Ecclesia tua sancta catholica, quam pacificare, custodire, adunare, et regere digneris totum orbem terrarum, una cum deuotissimo famolo tuo ill. papa nostro, sedis apostolice et antestite nostro, et omnibus orthodoxis,  adque catholice fidei cultoribus.

Memento, Domine, famulorum famularumque tuarum, et omnium circum adstantium, quorum tibi fides cognita est, et nota deuotio, qui tibi offerunt hoc sacrificium laudis, pro se suisque omnibus, pro redemptione animarum suarum, pro spe salutis et incolomitatis sue, tibi reddunt uota sua eterno Deo uiuo et uero.

Communicantes, et diem sacratissimum celebrantes,  in quo incontaminata uirginitas huic mundo edidit Saluatorem Iesum Christum Dominum nostrum.  et diem sacratissimum celebrantes resurrectionis Domini nostri Iesu Christi Filii tui. Sed et memoriam uenerantes in primis gloriose semper  uirginis Marie, genetricis Dei et Domini nostri Iesu Christi; sed et beatissimorum apostolorum ac martyrum tuorum Petri, Pauli, Andree, Iacobi, Iohannis, Thome, Iacobi, Philippi, Bartholomei, Matthei, Simonis, et Thadei, Lini, Cliti, Clementis, Sixti, Cornili, Cypriani, Laurenti, Chrysogoni, Iohannis et Pauli, Cosme et Damiani, Hilarii, Martini, Ambrosii, Agustini, Gregorii, Hieronymi, Benedicti, et omnium  sanctorum tuorum, qui per uniuersum mundum passi sunt propter nomen tuum, Domine, seu confessoribus tuis, quorum meritis precibusque concedas, ut in omnibus protectionis tue muniamur auxilio, per Christum Dominum nostrum.

Hanc igitur oblationem seruitutis nostre, sed et cuncte familie tue [b 1Kb] , quam tibi offerimus in honorem nominis tui, Deus, quesumus, Domine, ut placatus accipias, diesque nostros in tua pace disponas, adque ab eterna damnatione nos eripi, et in electorum tuorum iubeas grege numerari, per Christum Dominum nostrum.

+ Quam oblationem tu, Deus, in omnibus quesumus benedictam +, adscriptam +, ratam, rationabilem acceptabilemque facere digneris, que [c 1Kb] nobis + corpus + et sanguis fiat dilectissimi Filii tui Domini  Dei nostri Iesu Christi. Qui pridie quam pateretur, ACCEPIT PANEM IN SANCTAS [d 1Kb] ac uenerabiles manus suas, [et] eleuatis oculis suis in celum, ad te Deum Patrem suum omnipotentem, gratias agens, benedixit +, FREGIT, DEDIT DISCIPULIS suis dicens, Accipite et manducate ex hoc omnes. Hoc est enim corpus meum. Simile modo posteaquam cenatum est, accepit et hunc preclarum calicem in sanctas ac uenerabiles manus suas; item tibi gratias agens, benedixit +, DEDIT DISCIPOLIS SUIS, dicens, Accipite, et bibite ex eo omnes. Hic est enim calix sanguinis [e 1Kb] mei, noui et eterni testamenti, mysterium fidei, qui pro uobis et pro multis effunditur in remissione peccatorum. Hec quotienscumque feceritis, in mei memoriam facietis.

 UNDE ET MEMORES SUMUS, Domine, nos serui tui, sed et plebs tua sancta Christi Filii tui Domini nostri, tam beate passionis, necnon et ab inferis resurrectionis, sed et in celos gloriose ascensionis, offerimus, preclare Maiestati tue de tuis donis ac datis + Hostiam puram, Hostiam sanctam +, Hostiam immaculatam +, panem sanctum uite eterne, et calicem salutis perpetue. Supra que propicio ac sereno uultu aspicere dignare [f 1Kb] , et acceptum habere, sicuti acceptum habere dignatus es munera pueri tui iusti Abel, et sacrificium, patriarche nostri Abrahe, et quod tibi optulit summus sacerdos tuus Melchisedech sanctum sacrificium, immaculatam hostiam.

Supplices te rogamus, omnipotens Deus, iube hec perferri per manus sancti angeli tui in sublimi  altario tuo in conspectu diuine Maiestatis tue; ut quotquot ex hac altaris participatione sacrosanctum Filii tui corpus et sanguinem sumpserimus, omni benedictione celesti et gratia repleamur, per Christum Dominum nostrum.

MEMENTO ETIAM, DOMINE, et eorum nomina, qui nos precesserunt cum signo fidei et dormiunt in somno pacis. Commemoratio defunctorum. Ipsis et  omnibus in Christo quiescentibus locum refrigerii, lucis, et pacis ut indulgeas deprecamur, per Christum Dominum nostrum.

NOBIS quoque peccatoribus famulis tuis, de multitudine miserationum tuarum sperantibus, partem aliquam societatis donare digneris cum tuis sanctis apostolis et martyribus, cum Iohanne, Stefano, Matthiam, Barnaban, Ignacio, Alexandro, Marcellino, Petro, Perpetua, Agne, Cicilia, Felicitate, Anastasia, Agathe, Lucia, Eogenia [a 1Kb] , et cum omnibus sanctis tuis, intra quorum nos consortium non stimator meriti, sed uenie quesumus largitor admitte, per Christum Dominum nostrum.

PER QUEM HAEC OMNIA, Domine, semper bona creas, + sanctificas, + uiuificas, + benedicis, et prestas  nobis. Per ipsum, et cum ipso, et in ipso est tibi Deo Patri omnipotenti in unitate Spiritus sancti OMNIS honor et gloria, per omnia secula seculorum.

Diuino magisterio edocti et diuina institutione audemus dicere [b 1Kb] : Pater.


Post Pater noster.

Libera nos, Domine, ab omni malo, preterito, presenti, et futuro, et intercedente pro nobis beata et gloriosa semperque uirgine Maria [c 1Kb] , et beatis apostolis Petro et Paulo, da propicius pacem tuam in diebus nostris; ut ope misericordie tue adiuti, et a peccato simus semper liberi, et ab omni perturbatione securi.


Post communionem.

Quos celesti, Domine, dono saciasti, presta quesumus,  ut a nostris mundemur occultis, et ab hostium liberemur insidiis.


Consummatio misse.

Gratias tibi agimus, Domine sancte, Pater omnipotens, eterne Deus, qui nos corporis et sanguinis Christi Filii tui communione saciasti, tuamque misericordiam humiliter postolamus; ut hoc tuum, Domine, Sacramentum non sit nobis reatus ad penam, sed sit intercessio salutaris ad ueniam; sit ablutio scelerum, sit fortitudo fragilium, sit contra mundi pericola firmamentum. Hec nos, Domine, communio purget a crimine, et celestis gaudii tribuat esse participes. Per.


Dicitur post Aios.

Tu, summe Deus, aios, ipse sanctus [d 6Kb] , omnipotens  Sabaoth, qui uenisti ab excelsis pati pro nobis, miserere nobis, tu trine potentie Pater inclyte, qui menia excellentissima Hierusalem diuinis ornas lapidibus,  et eius agmina sanctorum sanguine pingi; libera nos tuo ualido brachio, et salua nos per auxiliatricem dexteram tuam, et defende in nobis precium preciosi sanguinis tui, quos redemisti. Per


Gloria ad missam decantanda.

Gloria in excelsis Deo, et in terra pax hominibus bone uoluntatis. Laudamus te, benedicimus te, adoramus te, glorificamus te. Gratias agimus tibi propter magnam gloriam tuam, Domine Deus, rex celestis, Deus Pater omnipotens. Domine, Fili unigenite Iesu Christe, Domine Deus, agnus Dei, Filius Patris. Qui tollis peccata mundi miserere nobis, qui tollis peccata mundi suscipe deprecationem nostram. Qui sedes ad dexteram Patris, miserere nobis. Quoniam tu solus sanctus, tu solus Dominus, tu solus  altissimus Iesu Christe, cum sancto Spiritu in gloriam Dei Patris. Amen [e 1Kb] .

Deus, cui merito et in excelsis, et in terra, utriusque loci incolis gloria decantatur; qui pacem tuam, non in malibolis, sed et in homenibus bone uoluntatis [f 1Kb] esse testaris; te orantes laudamus, tibique agentes gratias supplicamus; ut qui in te suscipiens mundi peccata, purgata delesti, suscipias ex dono tuo tibi placita, et ampotes praua desideria nostra: simulque presta ut presentem diem te protegente sine peccato transigere mereamur.


Item alia.

Deus, cui merito, et angeli in celis, et homines in terra debito famolato conlaudant; cuius sanctum nomen super omne nomen exaltatum fidele exultatione concelebrant; presta nobis famolis tuis, effectu  tibi bonorum operum propinquare, teque uita simul et uoce laudare, tuamque misericordiam rectis actibus inpetrare; ut uniuersus hic populus, qui angelos tuos equiperare confitendo, sectari quoque studeat imitando.


Oratio post precem [g 1Kb] .

Miserere, Domine Deus omnipotens, qui discipolis tuis Spiritum sanctum dedisti, uel per Euangelistarum tuorum omnes docuisti, etiam omnibus nobis per baptismum indulgentiam tribuisti, et omnes credentium nomen sanctum tuum de inferna redemisti. Per.


Item post precem.

Domine, preces populi tui placatus exaudi, uniuersis que postulant tribue, et singulis que sunt oportuna  concede. Crescat in eorum sensibus deuotio tibi in omnibus placita, qualiter a te beneficia obtineant oportuna. Per.


 Item alia.

Domine Deus, qui populis tuis et iuste irasceris, et clementer ignoscis, inclina aurem tuam supplicationibus nostris: ut qui te totis sensibus confitemur, non iudicium tuum, sed indulgentiam consequamur.


Collectio post Aios.

Iudicia tua, Deus, comprehendere non ualemus, reprehendere non audemus: nimis profunde facte sunt cogitationes tue, quis inuestigauerit eas? Concede  nobis, piissime Pater, ut [te] timeamus quia bonus es, sperantes in misericordia tua. Tu enim dixisti, Nolo mortem peccatorum. Tantum adiutor esto reuertentibus, ut uiuamus.


Oratio post [a 1Kb] Benedictionem.

Deus, qui tribus pueris in camino ignis mitigasti flammas incendii, concede, quesumus, ut nos famulos tuos non urat flamma uitiorum. Per.



INCIPIUNT LECTIONES DE ADuENTU DOMINI [a 1Kb] .



I. MISSA IN ADuENTUM DOMINI.


Lectio Malachie prophete.

Hec dicit Dominus: Ecce ego mittam angelum meum, et preparabit uiam ante faciem meam: et statim ueniet ad tempus suum Dominator, quem uos queritis, et angelus testamenti, quem uos uultis. Ecce uenit, dicit Dominus exercituum; et quis poterit cogitare diem aduentus eius? et quis stabit ad uidendum eum? Et erunt Domino offerentes sacrificia in iustitia; et placebit Deo sacrificium Iuda et Hierusalem, sicut dies seculi, et sicut anni antiqui. Et accedam ad uos in iudicio, et ero testis uelut maleficis, et adulteris, et periuris, et qui calumniantur mercedem mercenariis, uiduam et pupillos, et oppremunt peregrinum; nec timuerunt me, dicit  Dominus exercituum: ego Dominus Deus uester, et non mutor, ait Dominus Deus.


Lectio epistole Iacobi apostoli ad gentes [b 1Kb] .

Fratres, patientes estote usque ad aduentum Domini. Ecce agricola expectat preciosum fructum terre, patienter ferens, donec accipiat temporiuum et serotinum. Patientes estote, et confirmate corda uestra, quoniam aduentus Domini adpropinquauit. Fratres, nolite ingemiscere in alterutrum, ut non iudicemini. Ecce iudex ante ianuam adsistit. Exemplum accipite, fratres, laboris et patientie prophetas, qui locuti sunt in nomine Domini. Ecce beatificamus qui sustinuerunt sufferentiam: misericors est Dominus et miserator. Ante omnia, fratres mei, nolite iurare neque per celum,  neque per terram, neque aliud quodcumque iuramentum. Sit autem uestrum Est, est; Non, non, ut non in iudicio decidatis. Fratres mei, si quis ex uobis errauerit a ueritate, et conuertit quis eum, scire debet, quoniam qui conuerti fecerit peccatorem ab errore  uie sue, saluat animam eius a morte, et operit multitudinem peccatorum.


Lectio sancti Euangelii secundum Mattheum [c 1Kb] .

In diebus illis, Iohannes cum audisset in uincolis opera Christi, mittens duos de discipulis suis, ait illi: Tu es qui uenturus es, an alium expectamus? Et respondens ait illis: Euntes renunciate Iohanni que audistis et uidetis. Ceci uident, claudi ambulant, leprosi mundantur, surdi audiunt, mortui resurgunt, pauperes euangelizantur, et beatus est qui non fuerit scandalizatus in me. Illis autem abeuntibus, cepit iehsu dicere ad turbas de Iohanne: Quid existis in deserto uidere? arundinem uento agitatam? Sed quid existis uidere? hominem mollibus uestitum? Ecce qui mollibus uestiuntur, in domibus regum  sunt. Sed quid existis uidere? prophetam? Etiam dico uobis et plusquam prophetam. Hic enim est de quo scriptum est: Ecce mitto angelum meum ante faciem tuam, qui preparauit uiam tuam ante te. Amen dico uobis, non surrexit inter natos mulierum maior Iohanne Baptista. Usque nunc regnum celorum uim patitur, et uiolenti rapiunt illud. Omnes enim lex et Prophete usque ad Iohannem prophetauerunt; et si uultis recipere, ipse est Helias qui uenturus est. Qui habet aures audiendi audiat.


INCIPIT MISSA [d 1Kb] .

Excita, Domine, potentiam tuam et ueni; et quod Ecclesie tue usque in finem seculi promisisti, clementer operare.

 Excita, Domine, potentiam tuam, et magna nobis uirtute succurre; ut per auxilium glorie tue, quod nostra peccata prepediunt, indulgentia tue propiciationis acceleret.


 Collectio.

Excita, Domine, quesumus, corda nostra ad preparandas Unigeniti tui uias; ut per eius aduentum purificati, tibi seruire mereamur.

Preueniat nos, quesumus, omnipotens Deus, tua gratia semper et subsequatur; ut cum aduentu Unigeniti tui, quem summo cordis desiderio [a 1Kb] sustinemus, et presentis uite subsidia, et future etiam consequamur.


Post nomina.

Conscientias nostras, quesumus, omnipotens, cottidie uisitando purifica, ut ueniente Domino Filio tuo, paratam sibi in nobis inueniat mansionem.

Corpora mentesque nostras, omnipotens Deus, dignanter emunda; ut tua benedictione firmati, ab Unigenito tuo Domino nostro, quem expectamus,  ueniente, semper inluminemur et protegamur.


Ad pacem.

Fac nos, quesumus, Deus noster, peruigiles atque sollicitos aduentum Christi Filii tui Domini nostri expectare; ut dum uenerit pulsans, non dormientes peccatis, sed uigilantes et in suis inueniat laudibus exultantes.


Contestatio.

uere dignum et iustum est, [b 1Kb] omnipotens Deus per Christum Dominum nostrum. Cui proprium est ac singulare quod bonus est, et nulla umquam a te est commutatione diuisus. Propitiare supplicationibus nostris, et Ecclesie tue misericordiam tuam, quam confitentur, ostende, manifestans plebi tue Unigeniti tui aduentum Domini nostri Iesu Christi  mirabile sacramentum; ut in uniuersitate nationum perficiatur, [quod] per uerbi tui euangelium promisisti; ut habeat plenitudo adoptionis quod protulit testificatio ueritatis, per Christum Dominum nostrum.



II. ITEM MISSA IN ADuENTUM DOMINI.


Epistola Pauli apostoli ad Romanos.

Fratres, Deus Filium suum mittens in similitudine carnis peccati, et de peccato damnauit in carne peccatum, ut iustificatio legis impleretur in nobis, qui non secundum carnem ambolamus, sed secundum spiritum. Qui enim secundum carnem sunt, que carnis sunt sapiunt; qui uero secundum spiritum, que sunt spiritus sentiunt. Nam prudentia carnis mors est, prudentia autem spiritus uita et pax in Christo Iesu Domino nostro.


 Lectio sancti Euangelii secundum Mattheum.

In diebus illis uenit Iohannes Baptista predicans in deserto Iude, et dicens: Penitentiam agite, adpropinquauit enim regnum celorum. Hic est enim qui dictus est per Isaïam prophetam dicentem: uox clamantis in deserto, Parate uiam Domini, rectas facite semitas eius. Ipse autem Iohannes habebat uestimentum de pilis camelorum, et zonam pelliciam  circa lumbos suos: esca autem eius erat locuste et mel siluestre. Tunc exiebant ad eum Hierusolyma, et omnis regio circa Iordanem, et baptizabantur in Iordane ab eo, confitentes peccata sua. uidens autem multos Phariseorum et Saduceorum uenientes ad baptismum suum, dixit eis: Progenies uiperarum, quis demonstrauit uobis fugere a futura ira? Facite ergo fructum dignum penitentie. Et ne uelletis dicere intra uos: Patrem habemus Abraham. Dico enim uobis, quoniam potens est Deus ex lapidibus istis suscitare filios Abrahe. Iam enim securis ad radices arborum posita est. Omnis ergo arbor, que non facit fructum bonum, excidetur, et in ignem mittetur. Ego quidem baptizo in aqua in penitentiam: qui autem post me uenturus est, fortior me est: cuius  non sum dignus calciamenta portare. Ipse uos baptizauit [c 1Kb] in Spiritu sancto et igni, cuius uentilabrum in manu sua, et congregauit triticum in horreum suum: paleas autem comburit igni inextinguibili. Multa quidem et alia exhortans euangelizabat populo.


INCIPIT MISSA Oratio post prophetiam [d 1Kb] .

Opifex lucis alme, plebis uisitator inmerite, qui illa prophetalium uaticiniorum oracula, que seculis fuerunt nunciata, beati Iohannis ore exples, opere perficis, professione peragis, concede plebi supplici tibi sine formidine famolari: ut per uiscera misericordie repleti scientia, ueritate dirigi mereamur.


Collectio.

Aduentum Domini nostri Iesu Christi, fratres carissimi,  uotis omnibus prestolantes, Dei Patris omnipotentiam imploremus, ut corda nostra purificet, et corpora immacolata conseruet. Expectemus conscientia secura uenturum, quem super omnem principatum et potestates credimus exaltatum. Simus ergo per singula momenta solliciti, ut mereamur habere propicium, quem credimus et fatemur ad iudicandos uiuos et mortuos in gloria esse uenturum.


Collectio.

Purifica, Domine Deus, Pater omnipotens, pectorum arcana nostrorum, cunctasque propicius macolas ablue peccatorum: ac presta, Domine, ut benedictione pietatis tue a nostris criminibus mundati, metuendum terribilemque aduentum Domini nostri Iesu Christi expectemus interriti.


 Post nomina.

Exaudi, Domine, preces populi tui, ut iubeas suscipere qui iussit offerri [e 1Kb] : sintque hec munera acceptabilia in eius conspectu pro omnium animarum emendatione, et corporum sanitate; pro martyrum laude, et pro defunctorum requie.


Collectio ad pacem

Pacem tuam nostris pectoribus, bone Iesu, inlabere,  in qua est plenitudo dilectionis. Presta, Domine, ut pacem, quam nunc ore proferimus, semper spiritali sensu conseruare mereamur.


Contestatio.

uere dignum et iustum est omnipotens Deus per Christum Dominum nostrum. Quem Iohannes, fidelis amicus, precessit nascendo, precessit in desertis eremi predicando, precessit baptizando, uiam quoque preparans iudici ac redemtori. Conuocauit peccatores ad penitentiam; et populum Saluatori adquirens, baptizauit in Iordane peccata propria confitentes: non hominis innouandi plenam conferens gratiam, sed piissimi Saluatoris admonens expectare presentiam; non remittens ipse peccata ad se uenientibus, sed remissionem peccatorum ad futurum pollicens  esse credentibus; ut descendentibus in aquam penitentie, ab illo sperarent remedium indulgentie, quem uenturum audiebant plenum dono ueritatis et gratie, Dominum nostrum Iesum. Quem laudant angeli.



III [a 1Kb] . ITEM MISSA IN ADuENTUM DOMINI.


Epistola Pauli apostoli ad Romanos.

Fratres, dico enim Christum Iesum ministrum fuisse circumcisionis propter ueritatem Dei, ad confirmandas promissiones Patrum. Gentes autem super misericordia honorare Deum, sicut scriptum est: Propter hoc confitebor tibi in gentibus, et nomini tuo cantabo. Et iterum dicit: Letamini, gentes, cum plebe eius. Et iterum: Laudate, omnes gentes, Deum, et magnificate eum, omnes populi. Et rursus Isaias ait: Erit radix Iesse, et qui exsurgit regere gentes, in  eum gentes sperabunt. Deus autem spei repleat uos omni gaudio et pace in credendo, ut abundetis spe in uirtute Spiritus sancti.


Lectio sancti Euangelii secundum Mattheum.

In diebus illis, interrogatus a discipulis suis Dominus iehsu, quando uenerit regnum Dei, dixit eis: Sicut fulgur exit ab Oriente, et paret usque in Occidente, ita erit aduentus Filii hominis. Ubicumque fuerit corpus, illuc congregabuntur aquile. Statim autem post tribulationem dierum illorum sol obscurabitur, et luna non dabit lumen suum: et stelle cadent de celo, et uirtutes celorum commouebuntur. Et tunc parebit signum Filii hominis in celo; et tunc plangent omnes tribus terre. Et uidebunt Filium hominis uenientem in nubibus celi cum uirtute multa  et maiestate. Et mittet angelos suos cum tuba et uoce magna: et congregabunt electos eius a quattuor uentis a summis celorum usque ad terminos eorum. Ab arbore autem fici discite parabolam. Cum iam ramus eius tener fuerit, et folia nata, scitis quia prope est estas [b 1Kb] . Ita et uos cum uideritis hec omnia, scitote quia prope est in ianuis. Amen dico uobis, quia non preteribit hec generatio, donec omnia fiant. Celum et terra transibunt: uerba autem mea non preteribunt.  De die autem illa et hora nemo scit, neque angeli celorum, nisi Pater solus. Sicut autem in diebus Ne, ita erit et aduentus Filii hominis. Sicut enim erant in diebus ante diluuium, comedentes et bibentes, usque ad eum diem, quo intrauit in area Ne, et non cognouerunt donec uenit diluuium, et tulit omnes, ita erit et aduentus Filii hominis. Tunc duo erunt in agro, unus adsumitur, et unus relinquitur. Due molentes ad molam, una adsumitur, et altera relinquetur. uigilate ergo, quia nescitis qua hora Dominus uenturus sit. Illud autem scitote, quoniam si sciret paterfamilias qua hora fur uenturus esset, uigilaret utique, et non sineret perfodi domum suam, Ideo et uos estote parati, quia nescitis qua hora Filius hominis uenturus est.


 INCIPIT MISSA. Collectio post prophetiam.

Concede, quesumus, Domine, hanc gratiam plebi tue, aduentum Unigeniti tui cum summa uigilantia expectare: ut sicut ipse [est] auctor nostre salutis, uelut fulgentes lampadas in eius occurso nostras animas preparemus. Precinge, quesumus, Domine Deus noster, lumbos mentis nostre diuina tua uirtute potenter, ut ueniente Domino nostro Iesu Christo Filio tuo, digni inueniamur eterne uite conuiuio, et uota celestium dignatum ab ipso percipere mereamur


Collectio sequitur.

Festina, quesumus, Domine, ne tardaueris, et presidium nobis tue pietatis impende; ut oportunis consolationibus subleuentur, qui in tua miseratione confidunt.

 Omnipotens sempiterne Deus, qui nos omni tempore tuis deditos uis esse mandatis, concede propicius, ut ad aduentum Domini possimus esse deuoti, quibus illud est mysterium celebrandum, cui seruit omnis excusatio mandatorum.


Post nomina.

Concede nobis, Domine, quesumus, ut magne festiuitatis uentura solemnitas prospero celebretur effectu, pariterque reddamur et intenti celestibus disciplinis, et peccatorum indulgentiam consequamur.


Ad pacem.

Deuotionis nostre tibi, Domine, quesumus, hostia iugiter immoletur, que et sacri peragat instituta mysterii, et salutare tuum nobis mirabiliter operetur [c 1Kb] .

 Sacrificium tibi, Domine, celebrandum placatus intende, quod et nos a uitiis nostre conditionis emundet, et tuo nomini reddat acceptos.


Contestatio.

uere dignum et iustum est, omnipotens Deus, cui proprium est ueniam delictis inpendere, quam penaliter inminere [d 1Kb] . Qui fabricam tui operis per eumdem rursus Lapidem es dignatus erigere: ne imago, que  ad similitudinem tui facta fuerat uiuens, dissimilis haberetur ex morte, munus uenialis indulgentie prestitisti; ut unde mortem peccatum contraxerat, inde uitam pietas repararet immensa. Hec postquam prophetica sepius uox predixit, et Gabrihel angelus Marie iam presentia nunciat, mox puella credente in utero fidelis uerbi mansit aspirata conceptio per Christum Dominum nostrum. Per quem Maiestatem tuam laudant angeli.


Item Contestatio [a 1Kb] de Aduentu.

uere dignum et iustum est. Tu, clementissime Deus, uere credulitatis in sensibus nostris incrementa multiplica, et imaginis ac similitudinis tue formam in nobis [magis] magisque restaura; ut te, quem dudum uenisse credimus pro remedio captiuorum, in secundo  aduentu tuo te cum maiestate uenturum sustinentes uidere mereamur cum indulgentia peccatorum.

Presta, unita [b 1Kb] et indiuisa Trinitas Deus, quem celorum multiplex et ineffabilis numerus, quem omnium angelorum et archangelorum milia, cum senioribus et uirtutibus, cum thronis et dominationibus laudare non cessant dicentes: Sanctus.


MISSA IN uIGILIA NATALIS DOMINI. Epistola Pauli apostoli ad Philippenses [c 1Kb] .

Fratres, gaudete in Domino semper, iterum dico gaudete: modestia uestra nota sit omnibus hominibus, Dominus enim prope est. Nihil solliciti sitis, sed in omni oratione cum gratiarum actione petitiones uestre innotescant apud Deum. Et pax Dei, que  superat omnem sensum, custodiat corda uestra et intelligentias uestras in Christo Iesu.


Lectio sancti Euangelii secundum Mattheum.

Sint lumbi uestri precincti, et lucerne ardentes [d 1Kb] : et uos similes hominibus expectantibus dominum suum, quando reuertatur a nuptiis, ut cum uenerit et pulsauerit, confestim aperiant ei. Beati sunt serui illi, quos, cum uenerit dominus, inuenerit uigilantes. Amen dico uobis, quod precingit se, et facit illos discumbere, et transiens ministrabit illis.


INCIPIT MISSA [e 1Kb] .

Misericors ac piissime Deus, cuius uoluntate ac munere Dominus noster iehsu Christus ad hoc se humiliauit, ut totum genus exaltaret humanum, et ideo ad ima descenderit, ut humilia sublimaret; ac propterea Deus homo nascitur per uirginem, ut in  homine perditam celestem reformaret imaginem; da ut plebs hec tibi adhereat, ut quam redemisti tuo munere, tibi semper deuota placeat seruitute.


Collectio.

Emmanuhel, Nobiscum Deus, Christe Filius Dei,  qui cum ex uirgine te nasciturum pronuncias, quia Mariam matrem creasti, ut Dominus, de qua natus es filius; da nobis ut qui cum illa a te uel per te creati sumus ex nichilo, simili ut ea credulitatis remuneremur ex premio.


Post nomina.

Omnipotens sempiterne Deus, qui nasciturum ex utero uirginali Iesum Christum Filium tuum agnosci ab omnibus, sancto archangelo nunciante, uoluisti; da ut cuius natiuitatem accepimus, eius presentia gaudeamus.


Ad pacem.

Deus, cuius natiuitate Filii tui Domini nostri gloriosa festiuitas et Marie partum et Eogenie [f 1Kb] triumphum. Hodie quippe Maria Christum genuit; hodie Eogenia ad Christum uadit; hodie illa generat, ad  quem ista festinat; hodie Christus in mundo uenit, hodie uirginem in celo Christus suscipit; hodie nascendo uirginem matrem fecit, qui hodie perficiendo martyrem coronauit.


Contestatio.

uere dignum et iustum est, omnipotens Deus, per Christum Dominum nostrum. Qui a summo celo thronisque regalibus ad ima descendens, Patris imperio sacre Marie utero inuiolate susceptus est, ut miscetor [g 1Kb] Deus elementi, sucepit membra mortalia, sumsit carnis iniuria liberandi hominis uota. Iacebat in pannis, fulgebat in stellis. Caro est quod inuoluitur: diuinitas, cui ab angelis ministratur. Erat positus in presepio, sed uirtus eius operabatur in celis. In cunabulis iacebat, et regnum celeste donabat. Natus  est nobis Christus, inluminatus est mundus. Innupta peperit, sed uirgo concepit; de uiro pura, de filio gloriosa. Accepit nomen matris, sed non habuit thronum uxoris. Per cuius natiuitatem indulgentia criminum conceditur, et resurrectio non negatur. Per ipsum quem laudant angeli.



MISSA IN NATALE DOMINI.


Lectio Isaie prophete, legenda in Natale Domini.

Paruulus enim natus est nobis, filius natus est nobis: et factus est principatus eius super humerum eius, et uocabitur nomen eius Admirabilis, Consiliarius, Deus, Fortis , Pater futuri seculi, Princeps pacis. Multiplicabitur eius imperium, et regni eius non erit finis. Super solium Dauid et super regnum eius [sedebit], ut confirmet illud et conroboret in  iudicio et iustitia. Amodo et usque in sempiternum zelus Domini exercituum faciet hoc.


Epistola Pauli apostoli ad Hebreos.

Fratres, multifarie multisque modis olim Deus loquens Patribus in prophetis; nouissime autem diebus  istis locutus est nobis in Filio suo, quem constituit heredem uniuersorum, per quem fecit et secula. Qui cum sit splendor glorie et figura substantie eius, portansque omnia uerbo uirtutis sue, purgationem peccatorum faciens, sedit ad dexteram maiestatis in excelsis, tanto melior. angelis effectus, quantum differentior pre illis nomen hereditauit. Cui enim dixit aliquando angelorum: Filius meus es tu, ego hodie genui te? Et rursum: Ego ero illi in patrem, et ipse erit mihi in filium.


Lectio sancti Euangelii secundum Mattheum.

Liber generationis Iesu Christi filii Dauid, filii Abraham. Abraham genuit Isaac, Isaac autem genuit Iacob, Iacob autem genuit Iudam et fratres eius. Et alius Iudas genuit Ioseph uirum Marie, de qua natus  est Christus [a 1Kb] . Christi autem generatio sic erat. Cum esset desponsata mater eius Maria Ioseph, antequam conuenirent, inuenta est in utero habens de Spiritu sancto. Ioseph autem uir eius, cum esset iustus, et nollet eam traducere, uoluit occulte dimittere eam. Hec autem eo cogitante, ecce angelus Domini in somnis apparuit ei, dicens: Ioseph fili Dauid, noli timere accipere Mariam coniugem tuam. Quod enim in ea natum est, de Spiritu sancto est. Pariet autem filium, et uocabis nomen eius IESUM. Ipse enim saluum faciet populum suum a peccatis eorum. Hoc autem totum factum est, ut adimpleretur quod dictum est per prophetam dicentem: Ecce uirgo in utero concipiet, et pariet filium, et uocabitur nomen eius Emmanuhel, quod est interpretatum, Nobiscum  Deus. Exsurgens autem Ioseph a somno fecit sicut preceperat ei angelus Domini; et accepit Mariam coniugem suam, et non cognouit eam, donec peperit filium suum primogenitum, et uocauit nomen eius IESUM.


Lectio sancti Euangelii secundum Mattheum [b 1Kb] .

Cum natus esset Dominus iehsu in Betthelem Iude in diebus Herodis regis, ecce magi ab Oriente uenerunt Hierusolyma, dicentes: Ubi est qui natus est rex Iudeorum? uidimus enim stellam eius in Oriente, et uenimus adorare eum. Audiens autem Herodes rex turbatus est, et omnis Hierusolyma cum illo. Et congregans omnes principes sacerdotum et scribas populi, sciscitabatur ab eis ubi Christus nasceretur. At illi dixerunt: In Betthelem Iude; sic enim scriptum est per prophetam: Et tu Betthelem terra  Iuda . . . ex te enim exiet Dux, qui regat populum meum Isrel.


INCIPIT MISSA [c 1Kb] .

Natiuitatis Dominice splendidum diem, in quo salutis nostre institutor et redemtor mortis legem calcauit, humani generis membra suscepit, debita, fratres dilectissimi, sollemnitate ueneremur, rogantes ut qui ad redemtionem nostrorum criminum natus est, ipse sit custos perpetuus ad salutem.


Collectio.

Spes unica uite nostre et fidei remunerator, eterne  Deus, Pater omnipotens, qui per unicum Filium tuum saluare dignatus es mundum: nature carnis adsumtione miscetur, ut qui Deus erat ex Deo Patre, homo quoque esset ex matre; ex te sine tempore, ex illa sine semine: respice nos, et adesto precibus nostris, et presta ut qui aduentum Filii tui humilem cum gaudio colimus, in gloria uenientem cum letitia mereamur aspicere.


Post nomina.

Christe Domine, qui te exinanisti, ut nos adimpleres; qui humiliasti te, ut nos exaltares, ut qui eras ante uirginem, esses ex uirgine; ex Deo Patre natus Deus ante secula, hodie homo nasceretis ob secula; te oramus, et petimus ut preces nostras placatus exaudias.


Ad pacem.

 Deus, antiqua exspectatio gentium, qui oracola prophetarum in luce Euangelii posuisti, qui languores nostros curaturus celestis medicus aduenisti. Nam quis te possit agnoscere, nisi ipse uoluisses agnosci? tribue, quesumus, ut communicatio presentis osculi perpetue proficiat caritati.


Contestatio.

uere dignum et iustum est, omnipotens Deus, per Christum Dominum nostrum. Cuius Incarnationis natalem hodie celebramus, per quem annua festiuitate lucem gentium genuisse testaris; quem prophete cecinerunt, nasciturum Emmanuhel, Nobiscum Deus; quem angelus nunciauit creatorem carnis in carnem uenturum; quem natum pro salute uniuersorum multitudo celestis exercitus diuinis laudibus honorauit;  quem credentium pia fides agnouit et tenuit. Te ergo, quesumus, Domine Deus noster, exaudi, tuere, sanctifica plebem tuam, quam ad celebrandam presentis sollemnitatis beatitudinem congregasti, uniuersisque notitie tue [gratiam] participatione sancti Spiritus propiciatus infunde, per illam exspectatam sanctis tuis aduentus tui gloriam, per Christum Dominum nostrum. Per quem.



MISSA [d 1Kb] SANCTI STEFANI. Legenda in sancti Stefani missa.


Lectio Pauli apostoli ad Romanos.

Fratres, nolo uos ignorare, quia sepe proposui uenire ad uos, et prohibitus sum usque adhuc, ut aliquem fructum habeam in uobis, sicut in ceteris gentibus.  Grecis ac barbaris, sapientibus et insensatis debitor sum, et in uobis euangelizare. Non enim erubesco super Euangelium. uirtus enim Dei est in salutem omni credenti, Iudeo primum, et Greco, Iustitia enim Dei in eo reuelabitur ex fide in fidem, sicut scriptum est: Iustus autem ex fide uiuit in Christo Iesu.


Lectio sancti Euangelii secundum Mattheum.

Cum uenisset Dominus iehsu Capharnaum, accesserunt qui dracma accipiebant, et dixerunt Petro: Magister uester non soluit didracma? Ait: Etiam. Et  cum intrasset domum, preuenit eum iehsu dicens: Quid tibi uidetur, Simon? Reges terre a quibus accipiunt tributum uel censum? a filiis suis, an ab alienis? Ab alienis. Dixit illi iehsu: Ergo liberi sunt filii. Ut autem non scandalizemus eos, uade ad mare; et mitte hamum, et eum piscem qui primus ascenderit tolle, et aperto ore eius inueniens staterem, illum sumens da eis pro me et te.


INCIPIT MISSA.

Deus omnipotens, qui Ecclesie tue sanctum Stefanum martyrem primum messis tue manipulum dedisti, et primitiuam oblationem nouelle confessionis ostendisti preconem, quod fructus maturescentes exhibuit; presta uniuerso cetui intercessione martyris meriti, ut Ecclesiam tuam iuuet suffragio, quam  ornauit ministerio.


Collectio.

Domine, qui ambulante de uirtute in uirtutem sancto Stefano martyri tuo aperuisti celos ad gloriam contemplationis, quos ei aperueras ad meritum sanctitatis, ut confessionis sue fructum caperet; ostende nobis suffragio eius misericordiam tuam.


Post nomina.

Domine Iesu, a quo suum spiritum suscipi martyr Stefanus postulauit, tu presentis huius sollemnitatis placatus oblatione, et uiuentibus ueniam, et quiescentibus concede requiem sempiternam.


Collectio ad pacem.

Deus pacis conditor, Deus indulgentie remunerator, qui sancto martyri tuo Stefano in passione lartitus es ut imbrem lapidum clementer exciperet, et  gro lapidantibus se supplicaret, pietatem tuam, Domine, supplices deprecamur, ut peccatorum ueniam consequamur.


Contestatio.

uere dignum et iustum est per Christum Dominum nostrum. Qui ita militi suo fidei armata astutia [a 1Kb] , ut pro illo certare non differat. Hic est beatus ille Stefanus, corona nominis et diuine gratie consecratus. Hic est presens passionis Domini et Saluatoris nostri consors, apostolice dignitatis [culmen] attigit, mox predicationis Dominice et testis ueritatis esse non distulit. Dum ab impiis Iudeis seuissimis ictibus cederetur, ille precem pro eis fundebat ad Dominum. Rogo, inquit, Domine, ne statuas illis hoc peccatum. Dum terrena tamen terris membra commendat, celestem  spiritum angelicis manibus euexit ad celum. Per quem mai.



MISSA SANCTORUM INFANTUM.


Lectio Apocalypsis sancti Iohannis legenda in missa Infantum [b 1Kb] .

Ego Iohannes uidi in spiritu que oportet fieri cito. uidi subtus altare animas interfectorum propter uerbum Dei, et propter testimonium quod habebant; et clamabant uoce magna dicentes: Usquequo, Domine sanctus et uerus, non iudicas et uindicas sanguinem  nostrum de his qui habitant in terra? Et date sunt singule stole albe, et dictum est illis ut requiescerent tempus adhuc modicum, donec impleantur conserui eorum et fratres eorum, qui interficiendi sunt sicut et illi.


Lectio sancti Euangelii secundum Mattheum.

Diebus illis, apparuit angelus Domini in somnis Ioseph dicens: Surge, et accipe puerum et matrem eius, et fuge in Aegyptum; et esto ibi usque dum dicam tibi. Futurum est enim ut Herodes querat puerum ad perdendum eum. Qui consurgens accepit puerum et matrem eius nocte, et recessit in Aegyptum; et erat ibi usque ad obitum Herodis. Ut adimpleretur quod dictum est a Domino per prophetam dicentem: Ex Aegypto uocaui Filium meum, quoniam  Nazareus uocabitur.


INCIPIT MISSA.

Deus [c 1Kb] cuius hodierna die preconium Innocentes martyres non loquendo, sed moriendo confessi sunt, omnia in nobis uitiorum mala mortifica, et gaudia eterna nobis largiri concede.


Collectio.

Deus, lactentium fides, spes infantium, caritas puerorum, qui per Innocentium laudem cunctos prouocas ad salutem: infunde in nobis puritatem lactentis infantie, concede doctrinam.


Post nomina.

Deum omnipotentem oremus, qui Bethlemitice plebi ac dominice ciuitati pro temporalibus erumnis gaudia eterna tribuit, ut Rachel sancta plorans,  que proferebat ex dolore gemitum, nollet ex consolatione solatium: que licet uideretur de presente infantum amissione conterrita, erat tamen de martyrii beata perpetuitate secura.


Ad pacem.

Deus, qui martyrio et innocentia paruulorum triumphalem hunc diem esse fecisti; exempla ad augendam fidem Ecclesiarum tuarum proficientibus exaudire digneris.


Contestatio.

uere dignum et iustum est omnipotens Deus, per Christum Dominum nostrum. Qui rutilante fonte in Betthelem ciuitate Infantes, qui etate loqui non poterant, laudem Domini cum gaudio resonabant; occisi predicabant quod uiui nequiuerant loquentes;  Infans Christus transmittit ad celos noua exsenia Patri, primitias exhibet genitori, per Christum Dominum nostrum.



MISSA IACOBI ET IOHANNIS.


[Lectiones in festo apostolorum Iacobi et Iohannis [d 1Kb] .] Lectio Actuum apostolorum.

In diebus illis misit Herodes rex ut affligeret quosdam de Ecclesia. Occidit autem Iacobum fratrem Iohannis gladio: uidens autem quia placeret Iudeis, adposuit adprehendere et Petrum.


 Lectio sancti Euangelii secundum Mattheum.

Diebus illis accedens ad Dominum Iesum mater filiorum Zebedei cum filiis suis, adorans et petens aliquid ab eo. Qui dixit ei: Quid uis? Ait illi: Dic ut sedeant hi duo filii mei unus ad dexteram tuam, et unus ad sinistram in regno tuo. Respondens autem Dominus iehsu dixit ei: Nescitis quid petatis. Potestis calicem bibere quem ego bibiturus sum? Dicunt ei: Possumus. Ait illis: Calicem quidem meum bibetis; sedere autem ad dexteram meam et sinistram, non est meum dare uobis, sed quibus paratum est a Patre meo.


INCIPIT MISSA [a 1Kb] .

Electionis Dominice preclarum testimonium, atque apostolice congregationis mirabile ornamentum, et euangelice ueritatis celeste preconium sanctos  Dei apostolos et martyres Iacobum et Iohannem, Dominum deprecemur; ut qui illis apostolatus gratiam uel martyrii dedit coronam, nobis quoque concedat ueniam peccatorum.


Collectio.

Deus, qui beatissimis apostolis tuis Iacobo et Iohanni gloriam martyrii, bibitionis tui calicis predixisti, ut et confirmares responsionem quam fides pura protulerat; prosit patrociniis, ut digneris exaudire suffragiis.


Post nomina.

Domine, quem uocantem sancti apostoli Iacobus et Iohannes fide integra sunt secuti, et quem sequentes caritate integra sunt electi, ut mundi piscatores fierent, qui profundi retia reliquissent; auribus percipe,  quesumus, orationem nostram, ut dum adsequi eorum facta non possumus, implere saltim monita pertendamus.


Collectio ad pacem.

Domine eterne, cui ita in sanctis apostolis tuis Iacobo et Iohanne placuit arcanum dispensationis implere, ut glorioso passionis exemplo apostolorum, quorum ille precederet, iste premitteret.


Contestatio

uere dignum et iustum est, omnipotens Deus, ut apostolos tuos Iacobum et Iohannem meritis suffragantibus preces nostras propitius exaudias, per Christum Dominum nostrum. Qui est sanctorum omnium uirtus et gloria, uictoria martyrum et corona, Pastor ouium, et hostia sacerdotum; redemtio gentium et propiciatio  peccatorum, ipse Dominus ac redemtor noster, ante cuius sacratissimam sedem stant angeli, ad. . .



MISSA DIE CIRCUMCISIONIS DOMINI.


[Lectiones in Circumcisione Domini [b 1Kb] . Epistola Pauli apostoli ad Philippenses.

Fratres, uidete circumcisionem. Nos enim sumus circumcisio, qui spiritu [c 1Kb] Dei seruimus et gloriamur in Christo Iesu, et non in carne fiduciam habentes. Quamquam ego habeam confidentiam in carne. Si quis  alius uidetur confidere in carne, ego magis; circumcisus octaua die, ex genere Isrel, de Tribu Beniamin, Hebreus ex Hebreis, secundum legem Phariseus, secundum emulationem persequens Ecclesiam Dei.


Lectio sancti Euangelii secundum Lucam.

Diebus illis, postquam consummati sunt dies octo ut circumcideretur, uocatum est nomen eius IESUS, quod uocatum est ab angelo, priusquam in utero conciperetur. Et postquam impleti sunt dies purgationis eius secundum legem Moysi, tulerunt illum in Hierusalem, ut sisterent eum Domino, sicut scriptum est in lege Domini, quia omne masculinum adaperiens uuluam, sanctum Domino uocabitur.


INCIPIT MISSA.

Dominum nostrum Iesum Christum, fratres carissimi, humiliter deprecemur, qui infinita eius misericordia  in salutare suo nos uisitauit, in passione redemit, uitiaque nostra a nobis circumcisit, et omnia idola destruxit, malaque discussit.


Collectio.

Exaudi nos, Domine, sempiterna Trinitas Deus, qui propter hominum peccata carnem adsumere dignatus est. Dies enim octaua est a tua natiuitate, quo circumcisionem Dominum nostrum Iesum Christum Filium tuum posuisti pro nobis, et regnum idololatrie destruxisti, uiam ueritatis docuisti, legem implesti, Ioseph et Mariam in herimo satiasti; te obsecramus, Domine, ut a peccatis huius seculi nos liberare digneris.


Post nomina.

Sanctorum omnium Deum Patrem omnipotentem  deprecemur, ut oblationes famulorum ac famularum suarum placido ac sereno uultu respicere digneris.


Ad pacem.

Christum Dominum deprecemur, quem adorant magi, prophetarum uaticinia complentur, ueniunt ex oriente legati, fides gentium declaratur: circumciditur octaua die circumcisionis inuentor: ad templum ducitur offerendus qui est adorandus in templo.


Contestatio

uere dignum et iustum est, omnipotens Deus, propterea exultemus uberius, quia scimus in hodiernum diem salutaris fieri natalis octauum legitimum Domini secundum carnem geniti circumcisione signatum: quia sicut mortalitatem nostram adsum sit ut mortem consumeret, ita et iugum legis in sua  carne suscepit ut nostra ceruice discuteret, quia pro uniuersitate humani generis Saluator aduenerat. Quem laud.



MISSA IN EPHYFANIA [d 1Kb] .


[Lectiones in Epiphania.] Epistola Pauli apostoli ad Titum.

Fratres, apparuit gratia Dei Saluatoris nostri omnibus hominibus, erudiens nos, ut abnegantes impietatem et secularia desideria, sobrie, et iuste, et  pie uiuamus in hoc seculo, exspectantes beatam spem et aduentum glorie magni Domini et Saluatoris nostri Iesu Christi.


Lectio sancti Euangelii secundum Iohannem.

Diebus illis [a 1Kb] , uenit Dominus iehsu in Iordanem ad Iohannem, ut baptizaretur ab eo. Iohannes autem prohibebat eum dicens: Ego a te debeo baptizari, et tu uenis ad me? Respondens autem Dominus iehsu dixit ei: Sine modo; sic enim decet nos implere omnem iustitiam. Tunc dimisit eum. Baptizatus autem confestim ascendit de aqua, et ecce aperti sunt ei celi, et uidit Spiritum Dei descendentem sicut columbam uenientem super se, et uox de celis dicens: Hic est Filius meus dilectus, in quo mihi complacui. [Luc. III, 13.] ET ipse iehsu  erat incipiens quasi annorum triginta ut putabatur filius Iosep.

[Ioann. II, 1] ET die tertio nuptie facte sunt in Cana Galilee, et erat mater Iesu ibi. uocatus est autem Dominus iehsu et discipuli eius ad nuptias. Et deficiente uino dicit mater Iesu ad eum: uinum non habent. Et dicit ei Dominus iehsu: Quid mihi et tibi est, mulier? nondum uenit hora mea. Dicit mater eius ministris: Quodcumque dixerit uobis facite. Erant autem ibi lapidee hydrie sex posite secundum purificationem Iudeorum, capientes singule metretas binas uel ternas. Dicit eis Dominus: Implete hydrias aqua. Et impleuerunt eas usque ad summum. Et dicit eis iehsu: Haurite nunc, et ferte architriclino. Et tulerunt. Ut autem gustauit architriclinus  aquam uinum factum, et non sciebat unde esset; ministri autem sciebant qui hauriebant aquam; uocat sponsum architriclinus, et dicit ei: Omnis homo primum bonum uinum ponit, et cum inebriati fuerint, tunc id quod deterius est. Tu autem seruasti bonum uinum usque adhuc. Hoc fecit initium signorum Dominus iehsu in Cana Galilee, et manifestauit gloriam suam, et crediderunt in eum discipuli eius.


INCIPIT MISSA.

Deum qui sanctam huic Ephyfanie festiuitatem nomen de mirabilibus dedit, fratres carissimi, per misericordiam Domini Dei nostri Iesu Christi suppliciter deprecemur, ut sicut hodierna sollemnitas et Apparitio, et Inluminatio, et Declaratio, ex miraculo aque in uinum uerse, ita in populo suo est,  ut claritas maiestatis sue sine cessatione fulgeat, et sanctitatis lumen semper appareat, ut plebs ista suo nomine consecrata permaneat.


Collectio.

Deum qui sanctificauit Iordanis fluenta, benedixit coniugia nuptialia, fratres carissimi, deprecemur, ut cuius miracula annuis recolimus uicibus, sola eius gratia mereamur indulgentiam peccatorum.


 Post nomina.

Deus qui diues es in omnibus misericordia, Pater glorie, qui posuisti Filium tuum, lumen in nationibus, predicare captiuis redemptionem, cecis uisum; remissionem peccatorum, et sortem inter sanctos per fidem, qui es in Christo largus miserator, indulge.


Ad pacem

Deus, qui per unigenitum Iesum Christum Filium tuum Dominum nostrum hodie sanctificationem salutis eterne aquis regenerantibus prestitisti, et ueniente super caput illius spiritali columba, per Spiritum sanctum ipse uenisti, dona, quesumus, ut ueniat super hanc omnem ecclesiam tuam illa benedictio, que cunctos iugiter protegat.


 Contestatio.

uere dignum et iustum est, omnipotens Deus, quia notam fecisti in populis misericordiam tuam, et salutare tuum cunctis gentibus declarasti, hodiernum declarans diem, in quo adoranda ueri Regis infantia excitatos de remotis partibus uiros clarior ceteris sideribus stella perduceret, et celi ac terre Dominum corporaliter natum, radio sue lucis ostenderet. Propterea profusis gaudiis totus per orbem terrarum mundus exultat. Sed et superne concinunt potestates, hymnum glorie tue sine cessatione dicentes: Sanctus



MISSA IN CATHEDRA SANCTI PETRI.


[Lectiones in Cathedra sancti Petri [b 1Kb] . Epistola Petri apostoli ad gentes.

 Fratres, benedictus Deus et pater Domini nostri Iesu Christi, qui secundum magnam misericordiam suam regenerauit nos in spem uite, per resurrectionem Iesu Christi ex mortuis, in hereditatem incorruptibilem et incontaminatam, et inmarcessibilem, conseruatam in celis.


Lectio sancti Euangelii secundum Mattheum [c 1Kb] .

Tempore illo, uenit Dominus iehsu in partes Cesaree Philippi, et interrogauit discipulos suos, dicens: Quem me dicunt homines esse filium hominis? Qui dixerunt: Alii Iohannem Baptistam, alii Eliam, alii uero Ieremiam, aut unum ex Prophetis. Dixit autem illis Dominus iehsu: uos uero quem me esse dicitis? Respondens Simon Petrus dixit ei: Tu es Christus filius Dei uiui. Respondens autem Dominus  iehsu dixit ei: Beatus es, Simon Bariona, quia caro et sanguis non reuelauit tibi, sed Pater meus qui in celis est. Et ego dico tibi, quia tu es Petrus, et super hanc petram edificabo Ecclesiam meam, et porte inferi non preualebunt aduersus eam. Et tibi dabo claues regni celorum; et quodcumque ligaueris super terram, erit ligatum in celis; et quodcumque solueris super terram, erit solutum et in celis.


 INCIPIT MISSA.

Beatissimi Petri apostoli sollemnissimum diem, in quo omne ius Gentium Iudeorumque sortitus est, quem diem ipsa diuinitas consecrauit delegando celorum claues, uel pontificalis cathedre contulit dignitatem, fratres carissimi, exultantes in Domino [celebremus,] deprecantes eius misericordiam; ut sicut beato Petro principalia munera contulit, ita et nobis peccatorum commissa concedat.


Collectio.

[a 1Kb] Deus qui hodierna die beatum Petrum post te dedisti caput Ecclesie, cum te ille uere confessus sit, et ipse a te digne prelatus sit, te supplices exoramus; ut qui dedisti Pastorem, ne quid de ouibus perderes, ut grex effugiat errores, eius intercessione quem fecisti [b 1Kb] saluifices.


 Post nomina.

Deum qui beato Petro tantam potestatem discipulo contulit, ut si ipse ligauerit, non sit alter qui soluerit; et que in terra soluerit, item celo soluta sint, precibus imploremus; ut eductis a tartaro defunctorum spiritibus, non preualeant sepultis inferni porte per crimina, quas per apostoli fidem uinci credit Ecclesia.


Ad pacem.

Clementissime conditor, qui tanta caritate succendisti discipulum, ut se de naue iactatum ad te celere festinaret pede nudo per pelagus; et uidens hanc dilectionem, claues ei dares siderum, uoces inspice suggerentum [c 1Kb] .


Contestatio.

 uere dignum et iustum est omnipotens Deus, qui diues infinite clementie copioso munere plasmam tue creature in tantum dignaris erigere, ut uernaculo limi compatiens, homini de terrena compage claues celi committeres, et ad iudicandas tribus solium excelse sedis in sublimi conponeres. Testis est dies hodierna beati Petri cathedra episcopatus exposita, in qua fidei merito reuelationis mysterium fidei [d 1Kb] , Filium Dei confitendo, prelatus apostolus ordinatur, in cuius confessione est fundamentum Ecclesie: nec aduersus hanc Petram porte inferi preualent, [nec serpens uestigium exprimit, nec triumphum mors obtinet.] Quid uero beato Petro diuerso sub tempore accessit laudis et glorie, [que uox, que lingua, quis explicet?] Hinc est quod mare  tremulum fixo calcat uestigio, et inter undas liquidas pendula planta perambulat. Hic ad portam Speciosam contracti tendit uestigia, et tactus Petri digito claudus non indiget baculo. Hic carceratus dum dormitat, Christus pro ipso peruigilat, et retrusus ergastulo, foras procedit per angelum. Hic paralyticum erexit decubantem in lecto; hic Tabitam mulierem  reuocauit de funere, et uirtutem imperanto, morti predari [e 1Kb] non licuit, per Christum Dominum.



MISSA IN SANCTAE MARIAE SOLLEMNITATE. [In missa sancte Marie [f 1Kb] .]


Epistola Pauli apostoli ad Ephesios.

Filii, obedite parentibus uestris in Domino, hoc enim est iustum. Honora patrem tuum et matrem tuam, quod est mandatum primum in promissione, ut bene sit tibi, et sis longeuus super terram. Et parentes, nolite ad iracundiam prouocare filios uestros, sed educate illos in disciplina et correptione Domini. Serui, obedite dominis carnalibus cum timore et tremore, in simplicitate cordis uestri, sicut Christo, non ad oculum seruientes, quasi hominibus  placeatis: sed ut serui Christi faciatis uoluntatem Dei ex animo, cum bona uoluntate seruientes, sicut Domino et hominibus, scientes, quoniam unusquisque quodcumque fecerit bonum, hoc percipiet a Domino, siue seruus, siue liber. Et uos, domini, eadem facite illis, remittentes minas, scientes quia illorum et uester Dominus est in celis.


Lectio sancti Euangelii secundum Lucam.

Tempore illo, ibant parentes Iesu per omnes annos in Hierusalem in die sollemni Pasche. Et cum factus esset annorum duodecim, ascendentibus illis in Hierusolyma secundum consuetudinem diei festi, consummatisque diebus, cum redirent, remansit puer iehsu in Hierusalem, et non cognouerunt parentes eius. Existimantes autem illum esse in comitatu,  uenerunt iter diei, et requirebant eum inter cognatos et notos. Et non inuenientes regressi sunt in Hierusalem, requirentes eum. Et factum est post triduum inuenerunt illum in templo, sedentem in medio doctorum, audientem illos et interrogantem. Stupebant autem omnes qui eum audiebant super prudentia et responsis eius. Et uidentes admirati sunt. Et dixit mater eius ad illum: Fili, quid fecisti nobis sic? Ecce pater tuus et ego dolentes querebamus te. Et ait ad illos: Nesciebatis, quia in his que patris mei sunt oportet me esse?


INCIPIT MISSA.

Omnipotens sempiterne Deus, qui terrenis corporibus uerbi tui ueritatem per uenerabilem Mariam coniungi uoluisti; petimus inmensam clementiam  tuam, ut quod in eius ueneratione deposcimus, te propiciante mereamur consequi.


Collectio.

Exaudi nos, Domine, sancte Pater, omnipotens Deus, qui beate Marie uteri obumbratione cunctum mundum inluminare dignatus es: Maiestatem tuam supplices deprecamur, ut quod nostris meritis non ualemus, eius adipisci presidiis mereamur. Te, quesumus,  Domine, famulantes, ut beate Marie nos gaudia comitentur, cuius meritis nostra deleantur chirographa peccatorum.


Post nomina.

Offerimus, Domine, preces et munera in honore sancte Marie gaudentes: presta, quesumus, ut et conuenienter hec agere, et remedium sempiternum ualeamus adquirere.


Ad pacem.

Altario tuo, Domine, proposita munera Spiritus sanctus benignus adsumat, qui beate Marie uiscera splendoris sui ueritate repleuit.


Contestatio.

uere dignum et iustum est, omnipotens Deus. Qui nos mirabile mysterium et inenarrabile sacramentum per uenerabilem Mariam seruare docuisti, in qua  manet intacta castitas, pudor integer, firma conscientia. Nam in hoc matrem Domini sui Iesu se esse cognouit, quia plus gaudii contulit, quam pudoris. Letatur ergo quod uirgo concepit, quod celi Dominum clausis portauit uisceribus, quod uirgo edidit partum. O magna clementia Deitatis! que uirum non nouit et mater est, et post filium uirgo est. Duobus enim gauisa est muneribus: miratur quod uirgo peperit; letatur quod edidit Redemtorem Dominum nostrum Iesum Christum. Per quem. Sanctus.



MISSA IN ADSUMPTIONE SANCTAE MARIAE.


Lectio Apocalypsis sancti Iohannis.

Et uidi, et ecce agnus stabat super montem Sion, et cum illos centum quadraginta quatuor milia habentes nomen eius, et nomen patris eius scriptum in  frontibus suis. Et audiui uocem de celo, tamquam uocem aquarum multarum, et tamquam uocem tonitrui magni; et uocem quam audiui, sicut cytharedorum cytharizantium in cytharis suis. Et cantabant quasi canticum nouum ante sedem, et ante quattuor animalia, et seniores: et nemo poterat dicere canticum, nisi illa centum quadraginta quattuor milia qui empti sunt de terra. Hi sunt qui cum mulieribus non sunt coinquinati, uirgines enim sunt: hi qui sequuntur Agnum quocumque abierit. Hi empti enim sunt ex hominibus, primicie Deo et Agno, et in ore ipsorum non est inuentum mendacium: sine macula sunt. uidi angelum uolantem per medium celum; habentem Euangelium eternum ut euangelizet sedentibus super terram, et super omnem gentem et tribum, et  linguam, et populum, dicens magna uoce: Timete Deum, et date illi honorem, quia uenit hora iudicii eius; et adorate eum qui fecit celum et terram, mare et fontes aquarum.


Lectio sancti Euangelii secundum Lucam [a 1Kb] .

Factum est autem dum iret Dominus iehsu, intrauit in quoddam castellum, et mulier quedam Martha nomine excepit illum in domo sua. Et huic erat  soror, nomine Maria, que etiam sedens secus pedes Domini audiebat uerbum illius. Martha autem satagebat circa frequens ministerium. Que stetit et ait: Domine, non est tibi cure quod soror mea reliquit me solam ministrare? Dic ergo illi ut me adiuuet. Et respondens dixit illi iehsu: Martha, Martha, sollicita es et turbaris circa plurima. Porro unum est necessarium. Maria optimam partem elegit, que non auferetur ab ea.


INCIPIT MISSA

[b 1Kb] Generose diei dominice Genetricis inexplicabile sacramentum, tanto magis preconabile sacramentum, quantum inter homines adsumptione uirginis singulare, apud quam uite integritas obtinuit filium, et mors non inuenit par exemplum; nec minus ingerens stuporem de transitu, quam exultationem ferens  unico beata de partu; non solum mirabilis pignore quod fide concepit, fratres carissimi, deprecemur; ut eius adiuti muniamur suffragio, que beata Maria de partu clara, de merito felix predicatur post transitum.


Secreta.

Deus uniuersalis, qui in sanctis spiritaliter, in matre uero uirgine etiam corporaliter habitasti; caritate decens, pace gaudens, pietate precellens; ab angelo gratia plena, ab Helizabet benedicta, ab gentibus predicatur beata; cuius nobis fides mysterium, partus gaudium, pacem quam in adsumtione matris tunc prebuisti discipulis, nobis miserere supplicibus.


Contestatio.

uere dignum et iustum est, omnipotens Deus, per  Christum Dominum nostrum. Quo fidelis Isrel egressa est de Aegypto; quo uirgo Dei genetrix Maria de mundo migrauit ad Christum, [c 1Kb] germine gloriosa, adsumtione secura, paradisi dote prelata, damna de cetu, sumens uota de fructu; non subdita labori per partum, non dolori per transitum; speciosus thalamus, de quo decorus procedit sponsus, lux gentium, spes fidelium, predo demonum, confusio Iudeorum, uasculum glorie, templum celeste [cuius iuuencule melius predicantur] merita, cum ueteris Eue conferentur exempla. Si quidem ista mundo uitam protulit; illa legem mortis inuexit: illa preuaricando nos perdidit; ista generando seruauit: illa nos pomo arboris in ipsa radice percussit; ex huius uirga flos exiit, qui nos odore refecerit, et fruge  curarit: illa maledictione in dolore generat; ista benedictione in salute: illa perfidia serpenti consensit, coniugem decepit, prolem damnauit [d 1Kb] , nisi etiam tali matri adornasset egressum. Recte ab ipso suscepta es in adsumtione feliciter, quem pie suscepisti conceptura per fidem: ut qui terre non eras conscia, te non teneret rupis inclusa. uere diuersis infolis anima redimita, cui Apostoli sacrum reddunt  obsequium, Angeli cantum, Christus amplexum, nubis ueicolum, adsumptio paradisum, in choris uirginum gloria tenens principatum, per quem laudant Angeli.



MISSA QUADRAGINSIMALIS.


Lectio libri Regum que legitur initio Quadraginsime [a 1Kb] .

Tempore illo, uenit Elias in Bersabee Iuda, et dimisit ibi puerum suum, et perrexit in deserto uiam unius diei. Cumque uenisset, et sedisset subter unam iuniperum, petiuit anime sue ut moreretur, et ait: Sufficit mihi, Domine, tolle animam meam. Neque enim melior sum quam patres mei. Proiecitque se, et obdormiuit in umbra iuniperi. Et ecce angelus Domini tetigit eum, et dixit illi: Surge, et comede. Respexit, et ecce ad caput suum subcinericius panis,  et uas aque. Comedit ergo, et bibit; et rursum obdormiuit. Reuersusque est angelus Domini secundo, et tetigit eum, dixitque illi: Surge, grandis enim tibi restat uia. Qui cum surrexit, comedit et bibit, et ambulauit in fortitudine cibi illius quadraginta diebus, et quadraginta noctibus usque ad montem Dei Oreb. Cumque uenisset in spelunca, et ecce sermo Domini ad eum, dixitque ei: Quid hic agis, Helia? At ille respondit: Zelo zelatus sum pro Domino exercituum, quia dereliquerunt filii Isrel pactum tuum, et prophetas tuos occiderunt gladio, et derelictus sum ego solus; et querunt animam meam ut auferant eam. Et ait ei: Egredere, et sta in monte coram Domino. Et ecce Dominus transit, et spiritus grandis et fortis, subuertens montes, et conterens  petras ante Dominum. Non in spiritu Dominus. Et post spiritum commotio: non in commotione Dominus. Et post commotionem ignis: non in igne Dominus. Et post ignem sibilus aure tenuis: ibi Dominus. Quod cum audisset Helias, operuit uultum suum pallio, et egressus stetit in ostio spelunce, et ecce uox ad eum dicens: Quid hic agis, Helia? Et ille respondit: Zelo zelatus sum pro Domino exercituum, quia dereliquerunt pactum tuum filii Isrel. Altaria tua destruxerunt, et prophetas tuos occiderunt gladio; et derelictus sum ego solus, et querunt animam meam ut auferant eam. Et ait Dominus ad eum: uade, reuertere uiam tuam per desertum in Damasco


Epistola Pauli apostoli ad Corinthios, in Quadraginsima [b 1Kb] .

 Fratres, ecce nunc tempus acceptabile; ecce nunc dies salutis. Nemini dantes ullam offensionem, ut non uituperetur ministerium nostrum: sed exhibeamus in omnibus nosmetipsos, sicut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate, in suauitate, in Spiritu  Sancto, in caritate non ficta, in uerbo ueritatis, in uirtute Dei; per arma iustitie a dextris et sinistris, per gloriam et ignobilitatem, per insaniam et bonam famam, ut seductores et ueraces; sicut qui ignoti, et cogniti; quasi morientes, et ecce uiuimus, ut castigati, et non mortificati; quasi tristes, semper autem gaudentes; sicut egentes, multos autem locupletantes; tamquam nichil habentes, et omnia possidentes, in Christo Iesu Domino nostro.


Lectio sancti Euangelii secundum Mattheum.

Diebus illis, dixit Dominus iehsu discipulis suis: Adtendite ne iustitiam uestram faciatis coram hominibus, ut uideamini ab eis. Alioquin mercedem non habebitis apud Patrem uestrum qui in celis est. Cum ergo facis eleemosynam, noli tuba canere ante te,  sicut hypocrite faciunt in synagogis et in uicis, ut honorificentur ab hominibus. Amen dico uobis, receperunt mercedem suam. Te autem faciente eleemosynam, nesciat sinistra tua quid faciat dextera tua, ut sit eleemosyna tua in abscondito, et Pater tuus qui uidet in abscondito, reddet tibi. Et cum oratis, non eritis sicut hypocrite, qui amant in synagogis et in angulis platearum stantes orare, ut uideantur ab hominibus. Amen dico uobis, receperunt mercedem suam. Tu autem cum orabis, intra in cubiculum tuum, et clauso ostio tuo, ora Patrem tuum in abscondito; et Pater tuus qui uidet in abscondito, reddet tibi. Orantes autem nolite multum loqui sicut hynici, putant enim quod in multiloquio suo exaudiantur. Nolite ergo adsimilari eis. Scit  enim Pater uester quibus opus sit uobis, antequam petatis eum.


INCIPIT MISSA.

Omnipotens eterne Deus, ut quadraginsimale hoc ieiunium et competentibus inchemus obsequiis, et tibi placitis effectibus celebremus, humani generis Conditor et Redemtor largire propitius, et continentiam nostre salutis misericors exaudias. Per.


Collectio.

[c 1Kb] Deus abstinentie, Deus castimonie, qui libenter ieiunantium humilitate placaris, et humiliantium se precibus benignus inflecteris; exaudi preces nostras in hac hodierna die, quo quadraginsimale inchoamus ieiunium; et diuersarum turbationum, quibus gradimur, tempestate discussa, continentiam nobis a uitiis tue benignitatis infunde.


 Post nomina.

Unianimes atque concordes Dominum Deum nostrum, fratres carissimi, deprecemur, ut ieiunium nostrum sit remissio peccatorum, et dono gratie sue castigationem corporum profectus mentium consequantur. Per


Ad pacem.

Ieiunia nostra, quesumus, Domine, ut nos a realibus  nostrorum criminum soluant, et tuam nobis iustitiam faciant esse placabilem, et concordes nos uinculo per complexum osculi nectant.


Contestatio.

uere dignum et iustum est omnipotens Deus, per Christum Dominum nostrum. Qui est filius tuus unigenitus, manens in gloria tua, in quo ieiunantium fides alitur, spes prouehitur, caritas roboratur. Ipse est enim panis uiuus et uerus, qui de celo descendit, et habitat semper in celo, qui est substantia eternitatis, et esca uirtutis. uerbum enim tuum, per quod facta sunt omnia, non solum humanarum mentium, sed et ipsorum quoque panis est angelorum. Huius panis alimento Moyses famulus tuus quadraginta diebus et noctibus legem accipiens ieiunauit, et a  carnalibus cibis, ut tue suauitatis capacior esset, abstenuit, de uerbo tuo uiuens: cuius dulcedine uiuebat in spiritu, et lucem accipiebat in uultu. Unde nec famem corporis sensit, et terrenarum est oblitus escarum; quia illum glorie tue clarificabat aspectus, et influente spiritu Dei sermo pascebat. Hunc panem, Domine, nobis ministrare non desinas, quem ut sitiamus [a 1Kb] indesinenter hortaris: CUIUS CARNE A TE IPSO SANCTIFICATA DUM PASCIMUR, roboramur; ET SANGUINE DUM POTAMUR, abluimur, per Christum Dominum nostrum.



ITEM MISSA IEIUNII.


Epistola Pauli apostoli ad Corinthios, legenda in Ieiunio [b 1Kb] .

Fratres, libenter suffertis, secundum ignobilitatem dico, quasi nos infirmi fuerimus, in quo quis audet,  in insipientia dico, audeo et ego. Hebrei sunt, et ego: Israhelite sunt, et ego: semen Abrahe sunt, et ego: ministri Christi sunt, ut minus sapiens dico, plus ego: in laboribus plurimis, in carceribus abundantius, in plagis supra modum, in mortibus frequenter. A Iudeis quinquenis quadragenas una minus accepi. Ter uirgis cesus sum, semel lapidatus sum, ter naufragium feci, nocte et die in profundo maris fui. In itineribus sepe, periculis fluminum, periculis latronum, periculis ex genere, periculis ex gentibus, periculis in ciuitate, periculis in solitudine, periculis in mari, periculis in falsis fratribus. In labore et erumna, in uigiliis multis, in fame et siti, in ieiuniis frequenter, in frigore et nuditate; sollicitudo omnium ecclesiarum in Christo Iesu.


 Lectio sancti Euangelii secundum Mattheum.

[c 1Kb] D. Cum ieiunatis, nolite fieri, sicut hypocrite, tristes. Exterminant enim facies suas, ut pareant hominibus ieiunantes. Amen dico uobis, receperunt mercedem suam. Tu autem cum ieiunas, unge caput tuum, et faciem tuam laua, ne uidearis hominibus ieiunans, sed Patri tuo, qui est in abscondito; et Pater tuus qui uidet in abscondito, reddet tibi.


 INCIPIT MISSA

[d 1Kb] Omnipotens sempiterne Deus, qui nobis in obseruatione ieiunii et eleemosynarum semine, posuisti nostrorum remedia peccatorum, concede, quesumus, nos opere mentis et corporis semper tibi esse deuotos.


Collectio.

Deus, qui ad animarum medellam ieiunii deuotione castigare corpora precepisti, concede, quesumus, ut corda nostra ita pietatis tue ualeant exercere mandata, quatenus ab omnibus semper possimus abstenere peccatis.


Post nomina.

Deus, omnium pie ieiunantium spes, salus, gloria, presta ut imposita altaribus tuis munera, que pro  nostris nostrorumque peccatis studio pie deuotionis offerimus, propicius et benignus aspicias, benedicendo benedicas, et nobis sanctificata custodias.


Ad pacem.

Deus, qui ad hoc nobis dignatus es donare ieiunium, ut abstinentia et castigatione carnali in fide inueniamur stabiles, in operibus efficaces; ieiunia nostra suscipiens, da nobis ut sine disceptationis impuritate [e 1Kb] in dilectione sinceri, manus nostras ad te puras leuare possimus


Contestatio.

uere dignum et iustum est, omnipotens Deus, tibi sanctificare ieiunium, quod nobis ab initio seculi seruare docuisti. Magnam enim in hoc munere corporibus  gratiam contulisti: quod si illa humani generis mater interdictam sibi arborem custodisset, immortalitatem retinuisset et patriam. Sed peccatum matris antique, quod inlicita ligni uetiti usurpatione conmisit, et nostris oramus absolue ieiuniis; ut qui de paradiso non abstinendo cecidimus, eodem nunc ieiunando redeamus, per Christum Dominum nostrum.



ITEM MISSA IEIUNII.


Epistola Pauli apostoli ad Romanos.

Fratres, uiuo ego, dicit Dominus, quoniam mihi flectit omne genu, et omnis lingua confitebitur Deo. Itaque unusquisque nostrum pro se rationem reddet Deo. Non ergo amplius inuicem iudicemus; sed hoc iudicate magis, ne ponatis offendiculum fratri uel  scandalum. Scio et confido in Domino Iesu. Si enim propter cibum frater tuus contristatur, iam non secundum caritatem ambulas. Noli cibo tuo illum perdere, pro quo Christus mortuus est. Non enim blasphemetur bonum nostrum. Non est regnum Dei esca et potus, sed iustitia, et pax, et gaudium in Spiritu sancto. Qui enim seruit Deo, probatus est hominibus.


 Lectio sancti Euangelii secundum Mattheum [a 1Kb] .

Simile est regnum celorum homini patrifamilias, qui exiit primo mane conducere operarios in uineam suam. Conuentione autem facta cum operariis ex denario diurno, misit eos in uineam suam. Et egressus circa horam tertiam, uidit alios stantes in foro otiosos, et illis dixit: Ite et uos in uineam meam, et quod iustum fuerit dabo uobis. Illi autem abierunt. Iterum exiit circa sextam et nonam horam, et fecit similiter. Circa undecimam uero exiit, et inuenit alios stantes, et dicit illis: Quid hic statis tota die otiosi? Dicunt ei, quia nemo nos conduxit. Dicit, illis: Ite et uos in uineam. Cum sero autem factum esset, dicit dominus uinee procuratori suo: uoca operarios, et redde illis mercedem, incipiens a nouissimis  usque ad primos. Cum uenissent ergo qui circa undecimam horam uenerant, acceperunt singulos denarios. uenientes autem et primi, arbitrati sunt quod plus essent accepturi; acceperunt autem et ipsi singulos denarios. Et accipientes murmurabant aduersus patremfamilias, dicentes: Hii nouissimi una hora fecerunt, et pares nobis illos fecisti, qui portauimus pondus diei et estus. At ille respondens uni eorum dixit: Amice, non facio tibi iniuriam. Nonne ex denario conuenisti mecum? Tolle quod tuum est, et uade. uolo autem et huic nouissimo dare sicut et tibi. Aut non licet mihi quod uolo facere? An oculus tuus nequam est, quia ego bonus sum? Sic erunt nouissimi primi, et primi nouissimi. Multi enim sunt uocati, pauci uero electi.


 INCIPIT MISSA.

Memores celestium preceptorum, fratres carissimi, peccata nostra coram Domino defleamus, serentes in lacrymis, quod metamus in gaudiis. Simus in oratione adsidui, in ieiuniis prompti, in eleemosynis hilares, ut promisse retributionis gloriam deuota fide et futura operatione mereamur.


Collectio.

Tempus hoc sacratissimum, fratres dilectissimi, uehementi deuotione ac sollicitudine celebremus, in quo Dominus noster quadraginta dierum uel noctium cursum absque ullo eius iuuamine sub indumento corporis ieiunauit. Nam sicut reliquo anni tempore ieiunare premium est: ita in his diebus non ieiunare peccatum est [b 1Kb] . Illa enim uoluntaria sunt ieiunia,  ista necessaria; illa de arbitrio, ista ueniunt de mandato; ad illa denique inuitamur, ad ista compellimur. Precemur ergo Dominum, ut nobis tribuat remissionem peccaminum. Per.


Post nomina.

Efficiatur hec hostia, Domine, quesumus, sollemnibus grata ieiuniis; et ut tibi fiat acceptior, purificatis mentibus immoletur.


 Ad pacem.

[c 1Kb] Accepta tibi sint, Domine, quesumus, nostri dona ieiunii, que expiando nos tue gratie dignos efficiant et ad sempiterna promissa perducant.


Contestatio.

uere dignum et iustum est, omnipotens Deus, suppliciter exorare, ut cum abstinentia corporali mens quoque nostra sensus declinet inlicitos; et que terrene felicitatis carnalibus epulis abnegamus, humane uoluntatis prauis intentionibus amputemus, ut ad Sancta sanctorum [d 1Kb] [pie] fideliterque capienda conpetenti ieiunio [peruenire] ualeamus. Per Christum Dominum nostrum.



ITEM MISSA IEIUNII.


Epistola Pauli apostoli ad Romanos

 Fratres, odientes mala, adherentes bono, caritate fraternitatis inuicem diligentes, honore inuicem preuenientes, sollicitudine non pigri, spiritu feruentes, Domino seruientes, spe gaudentes, in tribulatione patientes, orationi instantes, memoriis sanctorum communicantes, hospitalitatem sectantes. Benedicite, et nolite maledicere: gaudere cum gaudentibus, flere cum flentibus; id ipsum inuicem sentientes, non alta sapientes, sed humilibus consentientes in Christo.


Lectio sancti Euangelii secundum Lucam.

Diebus illis, dicebat Dominus iehsu parabolam ad discipulos suos, quoniam oportet semper orare, et non deficere, dicens: Iudex quidam erat in quadam ciuitate, qui Deum non timebat, et hominem non reuerebatur.  uidua autem quedam erat in ciuitate illa, et ueniabat ad eum, dicens: uindica me de aduersario meo; et nolebat per multum tempus. Post hec autem dixit intra se: Et si Deum non timeo, nec hominem reuereor; tamen quia molesta est mihi hec uidua, uindicabo illam, ne in nouissimo ueniens, sugillet me. Ait autem Dominus: Audite quid iudex iniquitatis dicit. Deus autem non faciet uindictam electorum suorum, clamantium ad se die ac nocte, et patientiam habebit in illis? Dico uobis, quia cito faciet uindictam illorum. uerumtamen Filius hominis ueniens, putas inueniet fidem in terra? Dixit autem ad quosdam Dominus iehsu qui in se confidebant, tamquam iusti, et aspernabantur ceteros parabolam istam: Duo homines ascenderunt in templum ut orarent,  unus Phariseus, et alter Publicanus. Phariseus stans hec apud se dicebat: Deus, gratias ago tibi, quia non sum sicut ceteri hominum, raptores, iniusti, adulteri, uelut etiam hic Publicanus. Ieiuno bis in sabbato, decimas do omnium que possideo. Et Publicanus a longe stans nolebat nec oculos ad celum leuare, sed percutiebat pectus suum dicens; Deus propicius esto mihi peccatori. Dico uobis, descendit  hic iustificatus in domum suam ab illo: quia omnis qui se exaltat, humiliabitur; et qui se humiliat, exaltabitur.


INCIPIT MISSA.

Deus, cui omnis creatura pro suo ordine seruiens famulatur subiecta, in hac ieiunii humiliatione preces nostras exaudi propicius.


Collectio

Ieiunii incuruatione pro nostris reatibus et delictis miserere, quesumus, Domine, et a continuis uitiis occupatos, ad uirtutes propiciatus respicere dignare.


Post nomina.

Presta nobis, misericors Deus, ut munera nostra pro ieiunii sanctificatione oblata Spiritus sanctus adsumat, et ad te toto corde clamantes propiciationis tue indulgentiam consequamur.


 Ad pacem.

Omnipotens et misericors Deus, exaudi preces ieiunantium Christianorum, et misericordie tue munus, omni cessante fraudulentia, propicius impende; ut per coniunctionem pacis omnes a te comprehensam, securis tibi mentibus seruiamus.


Contestatio.

[a 1Kb] uere dignum et iustum est te auctorem et sanctificatorem ieiunii conlaudare, per quod liberas a nostrorum debitis peccatorum. Ergo suscipe libens ieiunantium preces, adque nos a malis omnibus propitiatus eripias; iniquitates nostras, quibus iuste adfligimur, rogamus absolue per Christum Dominum, etc.



ITEM MISSA IEIUNII.


 Epistola Pauli apostoli ad duodecim tribus.

Fratres, Deus elegit pauperes in hoc mundo, diuites in fide, et heredes regni, quod repromisit Deus diligentibus se [b 1Kb] .


Lectio sancti Euangelii secundum Iohannem.

Diebus illis, dixit dominus iehsu discipulis suis: Amen, amen dico uobis, nisi granum frumenti cadens in terra mortuum fuerit, ipsum solum manet; si autem mortuum fuerit, multum fructum adfert. Qui amat animam suam, perdit eam; qui [autem] odit animam suam in hoc mundo, in uitam eternam custodit eam. Si quis mihi ministrauerit, me sequatur; et ubi sum ego, illic et minister meus erit. Si quis mihi ministrauerit, honorificabit eum Pater meus, qui est in celis.


 INCIPIT MISSA.

Dominum Deum nostrum, fratres carissimi, in hac nostri humiliatione ieiunii supplices deprecemur; ut obseruantiam, quam corporaliter exhibemus, mentibus etiam ualeamus exercere sinceris, et castigatio nostrorum corporum profectui militet animarum.


Secreta

Unianimes adque concordes Dominum Deum nostrum  deprecemur: ut ieiunium nostrum sit propiciatio nostra, et dono gratie sue, castigationem corporum profectus mentium consequantur.


Contestatio

uere dignum et iustum est. Qui fideles tuos non solum cibis corporalibus pascis, sed etiam spiritalibus epulis misericors reficis, ac prestas, ut qui de paradiso in primo parente per inobedientiam non abstinendo cecidimus, per Christi Domini nostri obedientiam ieiunando redeamus; et quibus per cibum ligni inlata mors fuerat, per crucis lignum salus perdita redderetur. Quem merito uenerantur sedes, mirantur throni, cunctusque senatus celestium potestatum cum beata seraphim proclamant: SANCTUS.


Contestatio de Ioseph [c 1Kb] .

uere dignum et iustum est omnipotens Deus, per  Christum Dominum nostrum. Cuius typum Ioseph portans, immenso amore a patre diligitur, in occulto odio a fratribus reportatur. Illum denique oderant fratres sui propter mysteria somniorum; et Christum Dominum persequebantur Iudei propter manifestationem uirtutum. Ille ad uisitandum populum a Deo patre piissimo destinatur; ille errabat per heremum, ut inueniret fratres, qui noscebantur pastores. Hic Christus Dominus predicabat in populo, ut ab errore conuerteret peccatores. Illum in Dotahim uendiderunt fratres, et occidere tractauerunt; hunc Christum Dominum Bethania Lazarum suscitantem doluerunt Iudei, et crucifigere statuerunt. Ille in cisterna seruandus reputatur; hic custodie militum deputatur. Ille a fratribus; hic Christus Dominus a  Iudeis traditur. Ille Ismelitis triginta argenteis uenditur in deserto; hic Christus Dominus triginta argenteis a Iudeis. Illum fratres uendiderunt in Aegypto; hunc milites exspoliauerunt. Ille addicitur seruituti; hic Christus Dominus adfigitur cruci. Ille in Aegypto descendit; hic Christus Dominus in ligno pependit. Cum illo duo damnati seruantur in carcere; cum Christo Domino duo latrones adiunguntur in cruce. Iosep damnatis somnia exponit; Christus Dominus latroni premia promittit eterna. Ioseph de ergastulo egressus componitur; Christus Dominus infernum exspoliaturus aggreditur. Ille post tribulationem peruenit ad honorem; Christus Dominus post resurrectionem triumphans ascendit ad Patrem. Ille frumenta distribuit in Aegypto; hic Eucaristiam consecrauit in mundo.  Ille a fratribus est adoratus in terris; hic Christus Dominus ab angelis iugiter adoratur in celis. Cui.


Contestatio quando de manna legitur [d 1Kb] .

uere dignum et iustum est, omnipotens Deus: cuius iussu manna de celo descendit, similique modo de uirga percusso silice aqua parturiens, et obdurissimum saxum in stagnum manantibus riuis spumantibus unda sulcabat. Nam totus iste mundus, qui manifestissime fuit heremus, uenit ad petram, id est  Christus. Crucis uirga percussum lancea latus eius aperuit, aquas uiuas euomuit, unde simul bibit omnis credulitas gentium, qui numquam sitiet in eternum. Cui merito.


Item Contestatio in medio Quadraginsime.

uere dignum et iustum est, omnipotens Deus. Quem nullus potentiam maiestatis tue offensus effugere potest, nec ante faciem nominis tui eriperetur lesus; qui aras edificat in consecratione aduersarii, ut maledicat cui tu benedicis. Quenam Balaac insidiator petit populo maledici; sed iusso tuo prophetatus Balaam benedixit, laudans tabernacula Iacob, et benedicens tentoria tua Isrel. Unde te, Domine Deus omnipotens, deprecamur, quia celos tenes, et abyssos regis, ut uirga que egressa est de  Iacob, et consurgit de Isrel, dominetur cunctis gentibus, benedicat hereditatem, quam suo sanguine adquisiuit Dominus noster iehsu Christus Filius tuus. Cui merito.


Lectio sancti Euangelii secundum Mattheum que legitur initio Quadraginsime [a 1Kb] .

Tempore illo ductus est Dominus iehsu in desertum a Spiritu ut temtaretur a diabolo. Et cum ieiunasset quadraginta diebus et quadraginta noctibus, postea esuriit. Et accedens temtator dixit illi: Si filius Dei es, dic ut lapides isti panes fiant. Qui respondens dixit: Scriptum est, non in pane solo uiuit homo, sed in omni uerbo, quod procedit de ore Dei. Tunc adsumpsit eum diabolus in sanctam ciuitatem, et statuit eum super pinnaculum templi, et dixit ei:  Si filius Dei es, mitte te deorsum. Scriptum est enim, quod angelis suis mandauit de te, ut in manibus tollant te, ne forte offendas ad lapidem pedem tuum. Ait illi iterum iehsu: Rursus scriptum est, Non temtabis Dominum Deum tuum. Iterum adsumpsit eum diabolus in montem excelsum ualde, et ostendit ei omnia regna mundi et gloriam eorum, et dixit illi: Hec tibi omnia dabo, si procidens adoraueris me. Tunc dicit ei iehsu: uade retro, Satanas. Scriptum est: Dominum Deum tuum adorabis, et illi soli seruies. Tunc reliquit eum diabolus; et ecce angeli accesserunt, et ministrabant ei.


Lectio sancti Euangelii secundum Lucam, quando historia de Iosep legitur [b 1Kb] .

Homo quidam habuit duos filios, et dixit adolescentior  ex illis patri: Pater, da mihi portionem substantie que me contingit. Et diuisit illis substantiam. Et non post multos dies, congregatis omnibus, adolescentior filius peregre profectus est in regionem longinquam, et ibi dissipauit substantiam suam, uiuendo luxoriose. Et postquam omnia consummasset, facta est fames ualida in regione illa, et ipse cepit egere. Et abiit, et adhesit uni ciuium regionis  illius, et misit illum in uillam suam ut pasceret porcos, et cupiebat implere uentrem suum de siliquis quas porci manducabant, et nemo illi dabat. Ipse autem reuersus dixit: Quanti mercenarii patris mei abundant panibus, ego autem hic fame pereo! Surgam, et ibo ad Deum meum, et dicam illi: Pater, peccaui in celum et coram te, et iam non sum dignus uocari filius tuus, fac me sicut unum de mercenariis tuis. Et surgens uenit ad patrem suum. Cum autem adhuc longe esset, uidit illum pater ipsius, et misericordia motus est: et adcurrens cecidit supra collum eius, et oscolatus est illum. Dixitque ei filius: Pater, peccaui in celum et coram te, et iam non sum dignus uocari filius tuus. Dixit autem pater ad seruos suos: Cito proferte stolam primam, et  induite illum; et date anolum in manu eius, et calceamenta in pedes; et adducite uitulum saginatum, et occidite; et manducemus, et epulemur: quia hic filius meus mortuus erat, et reuixit; perierat, et inuentus est.


Lectio sancti Euangelii secundum Iohannem, que legitur tertia Dominica.

Diebus illis loquentes turbe ad Dominum Iesum, dixerunt: Quid faciemus ut operemur opera Dei? Respondit iehsu et dixit eis: Hoc est opus Dei ut credatis in eum quem misit ille. Dixerunt ergo ei: Quod ergo tu facis signum, ut uideamus et credamus tibi? quid operaris? Patres nostri manna manducauerunt in deserto, sicut scriptum est: Panem de celo dedit eis manducare. Dixit ergo eis iehsu: Amen amen dico uobis,  non Moyses dedit uobis panem de celo, sed Pater meus dat uobis panem de celo uerum. Panis enim Dei est qui descendit de celo, et dat uitam mundo. Dixerunt ergo ad eum: Domine, semper da nobis panem hunc. Dixit autem eis iehsu: Ego sum panis uite. Qui uenit ad me, non esuriet; et qui credit in me, non sitiet unquam. Sed dixi uobis, quia et uidistis me, et non creditis. Omne quod dat mihi Pater, ad me uenit; et eum qui uenit ad me, non eiiciam foras. Quia descendi de celo, non ut faciam uoluntatem meam, sed uoluntatem eius qui misit me Patris; ut omne quod dedit mihi, non perdam ex eo, sed resuscitem illum in nouissimo die. Hec est enim uoluntas patris mei qui misit me, ut omnis qui uidet Filium, et credit in eum, habeat uitam eternam, et resuscitabo eum in nouissimo  die. Murmurabant ergo Iudei de illo, quia dixisset, ego sum panis qui de celo descendi; et dicebant: Nonne hic est iehsu filius Ioseph, cuius nos nouimus patrem et matrem? Quomodo ergo dicit hic, quia de celo descendi? Respondit ergo iehsu et dixit eis: Nolite murmurare in inuicem. Nemo potest uenire ad me, nisi Pater qui misit me, traxerit eum, et ego resuscitabo eum in nouissimo  die. Est scriptum in Prophetis: Et erunt omnes docibiles Dei. Omnis qui audit a Patre, et didicit, uenit ad me. Non quia Patrem uidit quisquam, nisi is qui est a Deo, hic uidit Patrem. Amen amen dico uobis, qui credit in me, habet uitam eternam. Ego sum panis uite. Patres uestri manducauerunt in deserto manna, et mortui sunt. Hic est panis de celo descendens, ut si quis ex ipso manducauerit, non moriatur. Ego sum panis uiuus qui de celo descendi. Si quis manducauerit ex hoc pane, uiuet in eternum; et panis quem ego dabo, caro mea est pro mundi uita. Litigabant ergo Iudei ad inuicem dicentes: Quomodo potest hic carnem suam nobis dare ad manducandum? Dicit ergo eis iehsu: Amen amen dico uobis, qui manducat meam carnem, et bibit  meum sanguinem, habet uitam eternam, et ego resuscitabo eum in nouissimo die.



MISSA IN SYMBOLI TRADITIONE.


In Symbolum ad aurium apertionem ad electos [a 1Kb] .

Aperturi uobis, carissimi, Euangelia, id est, gaudia diuina; prius ordine insinuare debemus, quid Euangelium sit, et unde descendat; et cuius in eo uerba ponantur; et quare quattuor sint qui hec gesta scripserunt; uel qui sunt ipsi ii quattuor, qui diuino Spiritu, adnuntiante propheta, ante signati sunt: ne forte sine hac ordinis ratione uel causa stuporem relinquamus, ut qui ad hoc uenistis ut aures uobis aperiantur, ne incipiat sensus uester obtundi. Euangelium dicitur proprie, bona adnuntiatio. Que utique adnuntiatio est Iesu Christi Domini  nostri. Descendit autem Euangelium ab eo quod adnuntiet et ostendat, quod is qui per prophetas suos loquebatur, uenit in carne, sicut scriptum est: Qui loquebar ecce adsum. Explicantes ergo breuiter quid sit Euangelium, uel qui sunt ii quattuor qui per prophetam ante monstrati sunt, nunc figuras atque nomina singula adsignemus indiciis. Ait enim Propheta Ezechihel: Et similitudo uultus eorum ut facies hominis, ut facies leonis a dextris illius; et facies uituli, et facies aquile a sinistris illius. Hos quattuor has figuras habentes Euangelistas esse non dubium est. Sed nomina eorum qui Euangelia scripserunt, hec sunt: Mattheus: Marcus, Lucas, Iohannes.


Post hec legit diaconus.

 Liber generationis Iesu Christi filii Dauid, filii Abraham. Abraham genuit Isaac, Isaac autem genuit Iacob, Iacob autem genuit Iudam et fratres eius. Christi autem generatio sic erat.


Post hec tractat [b 1Kb] presbyter.

Filii carissimi, exponamus uobis ut quam figuram unusquisque in se contineat, et quare Mattheus figuram hominis habeat. Quia initio suo nichil aliud agit, nisi natiuitatem Saluatoris, pleni ordinis generationes enarrat.


 Incipit secundum Marcum. Legit diaconus.

Initium Euangelii Iesu Christi Filii Dei. Sicut scriptum est in Esaia propheta: Ecce mitto angelum meum ante faciem tuam, qui preparabit uiam tuam ante te. uox clamantis in deserto: Parate uiam Domini, rectas facite semitas eius.


Exponit presbyter.

Marcus Euangelista leonis gerens figuram, a solitudine incipit dicere: uox clamantis in deserto: Parate uiam Domini. Siue quia regnat inuictus. Huius leonis multifarie inuenimus exempla, ut non uacet dictum illud: Iuda filius meus, catulus leonis, de germine mihi recubans, dormisti ut leo et sicut catulus leonis, quis excitabit eum?


 Incipit secundum Lucam. Legit diaconus.

Fuit in diebus Herodis regis Iude sacerdos quidam, nomine Zacarias, de uice Abia, et uxor illius de filiabus Aaron, et nomen eius Elizabeth.


Exponit presbyter.

Lucas euangelista speciem uituli gestat: ad cuius instar Saluator noster est immolatus. Et ideo Lucas uitulo comparatur, quia duo cornua, duo testamenta; et quattuor pedum ungulas quattuor Euangelia continebant.


[Incipit secundum Iohannem.] [Legit diaconus.]

In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine  ipso factum est nichil.


Exponit presbyter.

Ioannes habet similitudinem aquile, quod nimis alta petierit. Ait enim Dauid ex persona Christi: Renouabitur sicut aquile iuuentus tua, id est Iesu Christi Domini nostri, qui resurgens a mortuis ascendit in celos. Unde iam uobis conceptis regnans gloriatur Ecclesia, noua tendere Christiane legis exordia.


Incipit expositio Symboli [c 1Kb] .

Sacramenta diuina, fratres carissimi, non tam discutienda sunt, quam credenda; et nec credenda tantummodo, sed et timenda: nec potest tenere fidei disciplinam, qui non habuerit fundamentum  timoris Domini, sicut ait Salomon: Initium sapientie timor Domini. Qui enim timet Dominum in omnibus, que dicuntur a Deo, et sapiens est, et fidelis. Symbolum igitur hodie audituri estis, sine quo nec Christus adnuntiari potest, nec fides teneri, nec baptismi gratia celebrari. Symbolum est signaculum fidei catholice, sacramentum religionis eterne. uos ergo, conpetentes, cum omni reuerentia preparate sensus uestros; audite Symbolum, quod uobis hodie materno ore sancta catholica tradit Ecclesia.

 Credo in Deum Patrem omnipotentem, creatorem celi et terre. Credo in lesum Christum Filium eius unigenitum sempiternum. Conceptum de Spiritu sancto, natum ex Maria uirgine; passum sub Pontio Pilato, crucifixum, mortuum, et sepultum. Descendit ad inferna, tertia die resurrexit a mortuis. Ascendit ad celos, sedit ad dexteram Dei Patris omnipotentis: inde uenturus iudicare uiuos et mortuos. Credo in Spiritum sanctum, sanctam Ecclesiam catholicam. Sanctorum communionem, remissionem peccatorum, carnis resurrectionem, uitam eternam Amen.

Repetendus uobis est, dilectissimi, sermo Symboli huius, qualiter ea, que dicimus, uestris sensibus melius inserantur. Credo in Deum. Tertia igitur uice  ut ad reliqua capienda fideliore cursu peruenire possimus, ordo Symboli recensendus est: Credo in Deum. Ecce addidisti omnipotentem, et ueraciter addidisti. Nihil de promissione diffidas, sed securus expecta, si credis quia omnipotens est qui promittit. Et in Iesum Christum Filium eius unicum, Dominum nostrum. Hoc est illud sacramentum fidei. Nisi enim Filium Dei tota mente credideris. Patrem non potes confiteri. Crede ergo Filium Dei unigenitum ab ingenito, uiuentem a uiuente, uerum de uero. Qui conceptus est de Spiritu sancto, natus ex Maria uirgine. Spiritum sanctum audis auctorem: ne dubites uirginem potuisse concipere. Hoc est quod ait angelus Gabrihel ad Mariam dicens: Spiritus sanctus ueniet in te, et uirtus Altissimi obumbrabit tibi. Cur  non credis eum in utero uirginis hominem figurasse, quem credis hominem fecisse de terra? Nec Mariam dubites uirginem mansisse post partum, quod ante multa tempora propheta Esaias cecinit, dicens: Ecce uirgo in utero accipiet, et pariet filium. Hoc diuini eloquii auctoritate credendum est. Passum sub Pontio Pilato, crucifixum, mortuum, et sepultum. Nulla te trepidatio de Domini tui passione confundat: nichil de cruce, nichil de sepultura uerearis. Non fuit in illo qui te redemit fragilitatis infirmitas, sed pietatis officium. Crux illius tuum regnum est: mors illius tua est uita. Descendit ad inferna, tertia die resurrexit a mortuis: ascendit in celos, sedit ad dexteram Patris omnipotentis. Si te triduana Domini tui sepultura conturbat, resurrectio magis eterna confirmet. Quidquid  infirmitatis audis in Christo, mysterium est. Illud tamen oportet mirari, quod ei, cui celum merito debebatur, crucem pro te contempsit sustinere. Si credis ea que tibi uidentur, crede et illa que negare non potest in gloria. Inde uenturus iudicare uiuos et mortuos. Ecce ille qui ab iniquis est iudicatus in terris, de sede celesti iudicaturus aduenit. Si iudicatum despicis, iudicem pertimesce. Credo in Spiritum sanctum. Si credidisti Deum Patrem omnipotentem, et in Filium eius unigenitum per fidem, et  Spiritum sanctum Deum te necesse est confiteri. Hic est enim Spiritus sanctus, qui egreditur a Patre [a 1Kb] , de quo ait Saluator beatis apostolis suis: Ite, baptizate omnes gentes in nomine Patris et Filii et Spiritus sancti. Non potest uideri separabilis uirtute, qui non potest in nomine separari. Sanctam Ecclesiam catholicam, remissionem peccatorum, carnis resurrectionem, uitam eternam. Nisi credideris Ecclesiam Dei sanctam, non potes in Ecclesia Dei dona percipere. Propter hoc una cum Patre et Filio, et Spiritum sanctum professus es Deum; ut per gratiam baptismi peccatorum tibi remissio concedatur, et carnis tue resurrectio reparetur in eternum. Nisi enim credideris dimissa tibi peccata tua, absolutus esse non poteris. Nisi credideris carnis resurrectione reparandum te  esse post mortem, ad fructum uite perpetue uenire non poteris.

REPLETUM EST [b 1Kb] .

Lectio Isaie prophete legenda in traditione Symboli.

Hec dicit Dominus: Ecce iustus perit, et nemo est qui recogitet in corde suo; et uiri misericordes excolliguntur, quia non est qui intellegat. A facie enim malitie collectus est iustus. ueniat pax, et requiescat in cubile suo. uos autem accedite huc, filii auguriatricis, semen adulteri et fornicarii. Super quem lusistis? super quem dilatastis os, et eiecistis linguam? Nam qui fiduciam habet mei, hereditabit terram, et possidebit montem sanctum meum, ait Dominus Deus.


Epistola Petri apostoli ad gentes.

 Fratres, in hoc uocati estis, quia Christus passus est pro uobis, relinquens uobis exemplum, ut sequamini uestigia eius. Qui peccatum non fecit, nec inuentus est dolus in ore eius. Qui cum malediceretur, non remaledicebat; cum pateretur, non comminabatur. Tradebat autem se iudicanti [c 1Kb] iniuste. Qui peccata nostra portauit in corpore suo super lignum; ut peccatis mortui, iustitie uiueremus. Cuius liuore sanati sumus. Eratis enim sicut oues errantes: sed conuersi estis nunc ad pastorem et uisitatorem animarum uestrarum


Lectio sancti Euangelii secundum Iohannem [d 1Kb] .

In illo tempore, ante sex dies Pasche uenit Dominus iehsu Bethaniam, ubi fuerat Lazarus mortuus, quem suscitauit iehsu. Fecerunt autem ei cenam  ihi, et Martha ministrabat: Lazarus uero unus erat ex discumbentibus cum eo. Maria ergo accepit libram unguenti nardi pistici preciosi, unxit pedes Domini Iesu, et extersit capillis suis pedes eius, et domus impleta est ex odore unguenti. Dixit ergo unus ex discipulis eius Iudas Scariothis, qui erat eum traditurus: Quare hoc unguentum non uendidit trecentis denariis, et datum est egenis? Dixit autem hoc, non quia de egenis pertinebat ad eum, sed quia fur erat, et loculos habens, ea que mittebantur portabat.  Dixit ergo Dominus iehsu: Sine illam, ut in die sepulture mee seruet illud. Pauperes enim semper habetis uobiscum, me autem non semper habetis. In crastinum autem turba multa que uenerant ad diem festum, cum audissent quia uenit Dominus iehsu Hierosolymam, acceperunt ramos palmarum, et processerunt obuiam ei, et clamabant: Osanna, benedictus qui uenit Rex Isrel. Et inuenit Dominus iehsu asellum, et sedit super eum, sicut scriptum est: Noli timere, filia Sion, ecce Rex tuus uenit sedens super pullum asine. Hec non cognouerunt discipuli eius primum; sed quando glorificatus est Dominus iehsu, tunc recordati sunt quia hec erant scripta de eo, et crediderunt ei.


INCIPIT MISSA [a 1Kb] .

In geminas partes diem hunc excolendum complectitur,  Domine, nostre seruitutis famulatio, uel de ieiunii cultu sacrato, uel de insignibus tuis, que hodie fulserunt, mirabilibus, quo Lazarum reduxisti post tartara: cum ad uocem tuam, Domine, tonantem exiliuit, et quatriduani iam fetentis funus uiuificans animasti; uel etiam causa miraculi obstupefacta plaudens turba Bethanie occurrit cum palmis tibi obuiam Regi. [Exaudi nos in hoc geminato seruitutis nostre obsequio] et presta, Domine, quesumus, ut anime nostre que tumulo sunt peccatorum concluse, tabe corrupte reuiuiscant ex tua interius uisitatione, sicut Lazari uiscera a tua uoce fuerunt animata, Saluator mundi.


Collectio.

Bone Redemtor noster, Domine, qui mansueti animalis  aselli terga insedens, ad passionem redemtionis nostre spontaneus adpropinquans, cum tibi ramis arborum certatim sternitur uia, et triumphatricibus palmis cum uoce laudes occurrunt: presta, quesumus, Maiestatem tuam, ut sicut illi in tua fuerunt obuiam cum arboreis uirgulis egressi, ita nos te redeunte in secundo aduentu cum palmis uictorie mereamur occurrere leti.


Post nomina.

Ecce, Domine, de te Caiphe pontificis uaticinium, ignarum sibi ipsi, in populis est prolatum, ut unus occumberes pro gente, ne cuncti pariter interirent. Et tu singulare granum in terra moreris, ut seges plurima nasceretur: supplices tibi ipsi qui pro mundi salute es hostia cesus deprecamur, ut nobis de  ipso ueniam dones [b 1Kb] .


Ad pacem.

Uniuersorum ipse Dominator qui conditor, creature tue prestabilis amator, cuius Maria pedes abluit, cum quo rediuiuus Lazarus accubuit; ministra in nos illas lacrimas, quas Maria de multa dilectione protulit. Fragrare facito nostram orationem, sicut unguentum pisticum sacris plantis infusum Marie fragrauit: ut eam pacem consequamur in pectore, quam assecuta est Maria sui osculans Redemptoris uestigia.


 Contestatio.

uere dignum et iustum est, omnipotens Deus, ab omni sexu, etate, et sensu dicere laudem in hac die ieiunii et laudis tue triumphali preconio, quo ab Hierosolymis et Bethania occurrerunt tibi plurime populorum caterue, una uoce perstrepentes: Osanna filio Dauid, benedictus qui uenit in nomine Domini. Tibi enim cum lingua coma seruiuit arborea, cum arenosa itinera ramis uiruerunt composita. Plebis quoque indumentum tuis plantis prosternitur, nudatisque uiris uia uestitur: uictori nouo populus prestat triumphum. Surgit totus clamor in laude, uoces clamantium penetrant templum, dicentes: Benedictus qui uenit in nomine Domini. Ecce, Hierusalem, qualiter tibi Rex tuus sedens super asinum mansuetus aduenit. Adueni ergo, rogamus, et in  medio nostri adsiste, et qui nos tunc reparasti per crucem per istum IMMOLATUM PANEM [c 1Kb] ET SANGUINEM iterum lapsos repara; ut te aduenire in nostris cordibus sentientes, exeamus obuiam tibi, et cum supernis illis uirtutibus clamemus dicentes: SANCTUS.



MISSA IN CAENA DOMINI.


Epistola Pauli apostoli ad Corinthios in cena Domini legenda.

Fratres, conuenientibus uobis in unum, iam non est Dominicam cenam manducare, unusquisque enim suam cenam presumit ad manducandum, et alius quidem esurit, alius autem ebrius est. Numquid domus non habetis ad manducandum et bibendum? Aut ecclesiam Dei contemnitis, et confunditis eos qui non habent? Quid dicam uobis? Laudo uos? In  hoc non laudo. Ego enim accepi a Domino, quod et tradidi uobis: quoniam Dominus iehsu, in qua nocte tradebatur, accepit panem, et gratias agens fregit et dixit: Hoc est corpus meum pro uobis: hoc facite in meam commemorationem. Similiter et calicem, postquam cenauit, dicens: Hic calix nouum testamentum est in meo sanguine: hoc facite quotienscumque bibetis in meam commemorationem. Quotienscumque enim manducabitis panem hunc, et calicem bibetis, mortem Domini adnunciabitis donec ueniat, in Christo.


Lectio sancti Euangelii secundum Mattheum [c 1Kb] .

uespere autem facto, discumbebat Dominus iehsu cum duodecim discipulis, et edentibus illis dixit: Amen dico uobis, quia unus uestrum me traditurus est. Et  contristati ualde ceperunt singuli dicere: Numquid ego sum, Domine? At ipse respondens ait: Qui intinguit mecum manum in parapside, hic me tradet. Filius quidem hominis uadit, sicut scriptum est de illo: ue autem homini illi, per quem Filius hominis traditur. Bonum erat ei si natus non fuisset homo ille. Respondens autem Iudas qui tradidit eum dixit: Numquid ego sum Rabbi? Ait illi dominus iehsu: Tu dixisti. + Cenantibus autem eis, accepit iehsu panem, et benedixit ac fregit; dedit discipulis suis et ait: Accipite et comedite: Hoc est corpus  meum. Et accipiens calicem gratias egit, et dedit illis dicens: Bibite ex eo omnes. Hic est enim sanguis meus noui Testamenti, qui pro multis effunditur in remissionem peccatorum. Dico autem uobis, non bibam amodo de hoc genimine uitis usque in diem illum, cum illud bibam nouum in regno Patris mei. Et hymno dicto exierunt in montem Oliueti. + Tunc dicit illis Dominus iehsu: omnes uos scandalum patiemini in me in ista nocte. Scriptum est enim, Percutiam Pastorem, et dispergentur oues gregis. Postquam autem resurrexero, precedam uos in Galilea. Respondens autem Petrus, ait illi: Etsi omnes scandalizati fuerint in te, ego numquam scandalizabor. Ait illi Dominus iehsu: Amen dico tibi, quia in hac nocte, antequam gallus cantet, ter me negabis.  Ait illi Petrus: Etiam si oportuerit me mori tecum, non te negabo. Similiter et omnes discipuli dixerunt.


INCIPIT MISSA.

Omnipotens sempiterne Deus, da, quesumus, uniuersis famulis tuis, plenius atque perfectius omnia festi Paschalis introire mysteria: ut incunctanter pia corda cognoscant, quantum debeant de confirmata in Christo renascentium glorificatione gaudere.


Collectio.

Concede credentibus, misericors Deus, saluum nobis de Christi Passione remedium: ut humane fragilitatis preterite culpe laqueos eterne suffragium plebis absoluat.


 Post nomina.

Omnipotens sempiterne Deus, qui uitam humani generis pro nobis Filio tuo moriente saluasti, presta, quesumus, ut in hac populi tui deuotione fructus proueniat gaudiorum.


Collectio ad pacem.

uirtutum celestium Deus, de cuius gratie rore descendit, ut ad mysteria tua purgatis sensibus accedamus, presta, quesumus, ut in eorum traditione sollemniter honorum, tibi placitum deferamus obsequium, et pacis eterne pactum tibi reddamus.


Contestatio.

uere dignum et iustum est omnipotens Deus, per Christum Dominum nostrum. Cuius passione cuncta commota sunt, et euentum dominici uulneris elementa  tremuerunt. Expauit dies non solida nocte, et suas tenebras mundus inuenit. Stetit sub incerto lumine dies, inclausis etiam lux ipsa uisa est mori cum Christo. Ad hoc enim omnis claritas migrauit in noctem, ne sacrilegium cernere uideretur. Clauserat enim suos oculos celum, ne in cruce aspiceret Redemtorem; et mundus ipse testis esse non potuit, ut solus aspiceret qui percussit: cuius dolore plaga nostra curata est, et lapsus nostros aliena ruina suscepit. Tremuerunt elementa mundi sub uno percusso, cuius uulnere captiuitas resoluta est. Dum enim occiditur Christus, cuncta renata sunt; et  dum moritur, omnia surrexerunt per ipsius Maiestatem, quem laudant angeli.


Item Contestatio eodem die.

uere dignum et iustum est, omnipotens Deus, per Christum Dominum nostrum. Quod pro nostris peccatis talis ac tantus traditus est, qui cum sine peccato esset, a te pro peccatoribus traditus est, iustus pro iniustis, pius pro impiis; et cum omnia sciret, Deum nescientibus sic se subdidit, ut nos ignaros ad agnitionem ueritatis de fece ultima, in qua iacebamus, erigeret. O infelicitas Iude! cupidus super paruo munere tradidit omnium hominum remuneratorem: dum salutat, uendidit: dum obsequitur, tradit. O falsa labia! qui sic conflat incendia; et pacem non dubitauit facere bella, salutando tradens Dominum  nostrum Iesum Christum, complet osculo homicidium. In honore Pasche reus mortis dimittitur, et Dominus celorum interimitur. Barrabas latro donatur, et innocens Christus crucifigitur. Cui merito omnes angeli.


LECTIONES IN PARASCEuE. Lectio sancti Euangelii secundum Iohannem, que legitur in Parasceue ad Tertia [a 1Kb] .

Milites presidis susceperunt Dominum Iesum baiulantem sibi crucem. Scripsit autem et titulum Pilatus, et posuit super crucem. Erat autem scriptum Hebraice, Grece et Latine: iehsu Nazarenus Rex Iudeorum. Hunc ergo titulum multi legerunt Iudeorum. Dicebant ergo Pilato pontifices Iudeorum: Noli scribere Rex Iudeorum, sed quia ipse  dixit: Rex sum Iudeorum. Respondit Pilatus: Quod scripsi, scripsi. Tunc milites presidis suscipientes Dominum Iesum in pretorio, congregauerunt ad eum uniuersam cohortem, et exuentes eum, clamydem coccineam circumdederunt ei; et plectentes coronam de spinis, posuerunt super caput eius, et arundinem in dextera eius; et genu flexo ante eum, inludebant ei, dicentes: Haue, Rex Iudeorum. Et expuentes in eum, acceperunt arundinem, et percutiebant caput eius. Et postquam inluserunt ei, exuerunt eum clamydem, et induerunt eum uestimentis suis, et duxerunt eum ut crucifigerent. Exeuntes autem inuenerunt hominem Cyreneum, nomine Symonem. Hunc angariauerunt ut tolleret crucem eius. Sequebatur autem illum multa turba populi, et mulierum, que  plangebant et lamentabantur eum. Conuersus autem ad illas iehsu, dixit: Filie Hierusalem, nolite flere super me, sed super uos ipsas flete et super filios uestros; quoniam ecce uenient dies, in quibus dicent: Beate steriles et uentres qui non genuerunt, et ubera que non lactauerunt. Tunc incipient dicere montibus: Cadite super nos; et collibus: Operite nos. Quia si in uiridi ligno hec faciunt, in arido quid fiet? Cum uenisset autem ad locum, qui dicitur Golgotta, quod est Caluarie locus, dederunt ei uinum bibere cum felle mixtum; et cum gustasset, noluit bibere.


 Lectio sancti Euangelii secundum Iohannem, que legitur ad Sexta in Parasceue [a 1Kb] .

Postquam crucifixerunt Dominum Iesum, dixit iehsu uoce magna: Pater, dimitte illis, non enim sciunt quid faciunt. Tunc diuiserunt uestimenta eius, sortem mittentes. Erat autem tunica inconsutilis, desuper contexta per totum. Dixerunt ergo ad inuicem: Non scindamus eam, sed sortiamur de illa cuius sit. Ut scriptura impleatur dicens: Diuiserunt sibi uestimenta mea, et in uestem meam miserunt sortem. Et sedentes seruabant eam. Et inposuerunt super caput eius causam ipsius scriptam: Hic est iehsu rex Iudeorum. Tunc crucifixi sunt cum eo duo latrones, unus a dextris, et unus a sinistris. Et adimpleta est Scriptura que dicit: Et cum iniquis reputatus est.  Pretereuntes autem blasphemabant eum, mouentes capita sua, et dicentes: uah qui destruis templum Dei, et in triduo illud reedificas, salua temetipsum. Si Filius Dei es, descende de cruce. Similiter et principes sacerdotum inludentes cum scribis et senioribus dicebant: Alios saluos fecit, seipsum non potest saluum facere. Si rex Isrel est, descendat nunc de cruce, et credimus ei. Confidit in Domino; liberet nunc eum si uult. Dixit enim quia Filius Dei sum. Idipsum autem et unus de his qui pendebant latronibus blasphemabat eum, dicens: Si tu es Christus, saluum fac temetipsum et nos. Respondens autem alter increpabat eum, dicens: Miser, neque tu times Deum, quod in eadem damnatione es! Et nos quidem iuste, nam digna factis recipimus, hic uero nichil  mali gessit. Et dicebat ad Iesum: Domine, memento mei, cum ueneris in regnum tuum. Et dixit illi iehsu: Amen, amen dico tibi, quia hodie mecum eris in paradyso.


Lectio sancti Euangelii secundum Iohannem, que legitur ad Nona [b 1Kb] .

A sexta hora tenebre facte sunt super uniuersa terra usque ad horam nonam. Et circa horam nonam clamauit iehsu uoce magna dicens: Heli, Heli, limasabactani. Hoc est, Deus meus, Deus meus, ut quid dereliquisti me? Quidam autem illic stantes dicebant: Heliam uocat iste. Continuo currens unus ex eis, acceptam spongiam impleuit aceto, et posuit [in] arundine, et dabat ei bibere. Ceteri uero dicebant; Sine, uideamus an ueniat Helias liberans eum. iehsu autem iterum clamans uoce magna, emisit  spiritum. Et ecce uelum templi scissum est in duas partes, a summo usque deorsum; et terra mota est, et petre scisse sunt, et monumenta aperta sunt, et multa corpora sanctorum qui dormierant surrexerunt. Et exeuntes de monumentis post resurrectionem eius, uenerunt in sanctam ciuitatem, et apparuerunt multis. Centurio autem, et qui cum eo erant custodientes Iesum, uiso terre motu et his que fiebant, timuerunt ualde, dicentes: uere Dei Filius erat iste. Et omnis turba eorum, qui simul aderant, et uidebant que fiebant, percutientes pectora sua  reuertebantur. Stabant autem omnes noti eius a longe. Erant enim ibi et mulieres multe, que secute erant Iesum a Galilea, ministrantes ei: inter quas erat Maria Magdalene, et Maria Iacobi, et Ioseph mater, et mater filiorum Zebedei. Iudei ergo, quoniam parasceue erat, ut non remanerent in cruce corpora Sabbato, erat enim magnus dies ille Sabbati, rogauerunt Pilatum, ut frangerentur eorum crura, et tollerentur. uenerunt ergo milites, et primi quidem fregerunt crura, et alterius qui crucifixus est cum eo. Ad Iesum autem cum uenissent, et uidissent eum iam mortuum, non fregerunt eius crura: sed unus militum lancea latus eius aperuit, et continuo exiuit sanguis et aqua. Et qui uidit, testimonium perhibuit, et uerum est eius testimonium. Et ille scit  quia uera dicit, ut et uos credatis. Facta sunt enim hec ut Scriptura impleatur: Os eius non comminuetis ex eo. Et iterum alia scriptura dicit: uidebunt in quem transfixerunt. Cum sero autem factum esset, uenit quidam homo diues ab Arimatia, nomine Ioseph, qui et ipse discipulus erat Iesu. Hic accessit ad Pilatum, et petiit corpus Iesu. Tunc Pilatus iussit reddi corpus eius. uenit autem et Nicodamus, qui uenerat ad Iesum nocte primum, ferens mixturam murre et ales, quasi libras centum. Acceperunt ergo corpus Iesu, et ligauerunt eum linteis cum aromatibus, et posuerunt illud in monumento nouo, in quo nondum quisquam positus erat. Et adposuerunt saxum magnum ad hostium monumenti, et abierunt. Erat autem ibi Maria Magdalene, et altera Maria, sedentes  contra sepulcrum.



DIE SABBATO.


Mane.

Altera autem die, que est post Parasceuen, conuenerunt principes sacerdotum et Pharisei ad Pilatum, dicentes: Domine, recordati sumus, quia seductor ille dixit adhuc uiuens: Post tres dies resurgam. Iube ergo custodiri sepulcrum usque in diem tertium, ne forte ueniant discipuli eius, et furentur eum nobis dormientibus, et dicant plebi: Surrexit a mortuis; et erit nouissimus error peior priori. Ait illis Pilatus: Habetis custodiam, ite, custodite sicut scitis. Illi autem abeuntes munierunt sepulcrum, signantes lapidem cum custodibus.


 Incipit precis de eodem die.

Insidiati sunt mihi aduersarii mei Magis gratis. Tu Pater sancte miserere, et libera me. Portatus sum, ut agnus innocens, ad uictimam; captus ab inimicis, ut auis in muscipola. Mag. [c 1Kb] .

Aperuerunt omnes ora sua contra me: dentibus fremuerunt, querentes deglutire me. Sibilantes clamabant, et mouebant capita, tractantes de me proferre falsum testimonium. Mag.

Suspensum cruce damnant fixum clauis ferreis, uenditum a Iudeis propter triginta argenteos. In latere  confusus gladio honorifico [a 1Kb] , illic confluit aqua cum sanguine inoxio. Mag.

Omnes inundauerunt sicut aqua super me dimersum in sepulcrum, adposuerunt lapidem. Mag.

Intende, pie Pater, et succurre miseris, pro quibus tam [b 1Kb] acerbis adfligor suppliciis. Magis gratis tu Pater sancte m. l.


Item alia de eadem die.

uide, Domine, humilitatem meam quia erectus est inimicus. Miserere, Pater iuste, et omnibus indulgentiam dona.

A Patre missus ueni perditos requirere, et hoste captiuatos sanguine redimere. Plebs dira abiecit me. Miserere, Pater iuste.

Predictus a prophetis natus sum ex uirgine: adsumpsi  formam serui dispersos colligere; uenantes ceperunt me.

Mihi pro bonis mala reddita sunt plurima: aduersus me iniqua dederunt consilia, uenditus pecunia.

Spineam coronam posuerunt capiti, sputis sordidatum inluserunt impie, adflictum crudeliter.

Cum noxiis latronibus suspensus patibulo, amaro cibo pastus et acerbo poculo, traditus suppliciis.

Quos ueni liberare accusauerunt me, flagellis uerberatum cruci adfixerunt me: lancea percusserunt me.

Dimitte illis noxam, Pater clementissime: cuncta dele peccata, et relaxa crimina, ignorant quid faciunt.


INCIPIUNT ORATIONES IN uIGILIIS PASCHAE [c 1Kb] .


I.

Inter prima celebrande Pasche sollemnia, uotorum consecratio ex gratiarum actione sumat exordium: ut passum et immolatum pro nobis Christum credentes, et sacri ministerii principem confitentes, consono ore prosequamur.


II. Oratio pro his qui custodiarum uinculis et captiuitate detenti, Pascha interesse non possunt

Dei Patris omnipotentis clementiam, carissimi, deprecemur, ut eos quos inuidus diabolus captiuitatis seruitio premit, Dei nostri misericordia in statum pristinum libertatemque constituat.


III. Pro sacerdotibus ac ministris Ecclesie.

Deum ac Dominum nostrum Iesum Christum pro sacerdotibus ac ministris Ecclesie sue, fratres carissimi,  supplices deprecemur: ut ingressi Sancta sanctorum, totiusque participes altaris, spiritalium gratiarum donis abundantiaque multimoda repleamur.


Iu. Pro uirginibus.

Deum Patrem omnipotentem, fratres carissimi, supplices oremus: ut in fratribus ac sororibus nostris, qui sanctam et maxime acceptabilem Deo uirginitatem dicarunt, bone conceptum mentis propositum tenentes, immaculati iugiter perseuerent.


u. Pro his qui eleemosynas faciunt.

Deum Patrem misericordie suppliciter oremus: ut  in sanctos et huius seculi pauperes effusa largitio in celestium diuitiarum opes refluat, et carnalium participatio societatem possit munerum spiritualium promereri.


uI. Oremus pro peregrinantibus.

Celestium et terrestrium Deum Patrem supplices deprecemur: ut omnes fratres nostros, qui peregrinationum necessitatibus subiacent, potentia auxilii sui protegat atque defendat.


uII. Pro egrotis.

Uniuerse salutis Dominum deprecemur pro fratribus et sororibus nostris, qui secundum carnis infirmitatem diuersis egritudinum uexantur incommodis: ut is qui solus potest, pro sua pietate omnibus adesse dignetur.


uIII. Pro Penitentibus.

 Deum spei nostre, fratres carissimi, deprecemur: ut temerate preceptionis reos, reuersos in uiam rectam, ab aspectu serenitatis sue non reiiciat, neque in aduentu suo a regni celestis ianua condemnandos excludat.


IX. Pro unitate Ecclesie.

Bonorum omnium fontem, auctorem humane salutis Dominum deprecemur: ut unitatem Ecclesie inuiolatam custodire dignetur, ut in presenti protectionem, et in futuro perennis uite stipendia consequi mereamur.


X. Pro pace populi et regum.

Deum ac Regem uniuerse conditionis Dominum suppliciter oremus: ut regibus ac potestatibus huius mundi, eorumque ministris, supplicem inter se amorem  et concordiam largiatur.


XI. Pro spiritibus pausantium.

Deum Patrem omnipotentem, fratres carissimi, pro commemoratione defunctorum supplices oremus: ut eisdem Dominus, adtenuatis que merito aspera sunt culpe piaculis, clementissime remissionis sue refrigeria largiatur.


XII. Pro competentibus.

Dei Patris misericordiam pro competentibus, fratres carissimi, supplices deprecemur, ut eos Dominus omnipotens ad fontem sue regenerationis euntes omni celestis misericordie auxilio prosequatur.


Collectio

Auctor uniuersitatis ac Domine te deprecamur et quesumus, ut mortificatos terrenis uitiis in nouum  hominem tibi seruire patiaris per resurgentem a mortuis Dominum nostrum Iesum Christum.



BENEDICTIO CEREI SANCTI AUGUSTINI EPISCOPI, CUM ADHUC DIACONUS ESSET, CECINIT, DIGENS [d 1Kb] .

Exultet iam angelica turba celorum: exultent diuina mysteria, et pro tanti Regis uictoria tuba intonet saluatoris. Gaudeat se tantis illius inradiata fulgoribus, eterni Regis splendore lustrata, totius orbis se sentiat amisisse caliginem. Letetur mater Ecclesia tanti luminis ornata fulgore, et magnis populorum  uocibus hec aula resultet. Qua adstantibus uobis, fratres carissimi, ad tam miram sancti huius luminis claritatem una mecum, queso. Dei omnipotentis misericordiam inuocate; ut qui nos dignatus est adgregare, luminis sui gratiam infundente, cerei huius laudem implere percipiat. Sursum corda. Dignum et iustum est inuisibilem Dominum, omnipotentem Patrem, Filiumque unigenitum Dominum nostrum Iesum Christum, toto cordis ac mentis affectu et uocis ministerio personare. Qui pro nobis eterno Patri Ade debitum soluit; et ueteris piaculi cautionem pio cruore detersit. Hec sunt enim festa Paschalia, in quibus uerus ille Agnus occiditur, eiusque sanguis postibus consecratur, in qua primum scire tempus et horam, in qua Christus ab inferis resurrexit. Hec nox  est, de qua scriptum est: Et nox ut dies inluminabitur, et nox inluminatio mea in deliciis meis. Huius igitur sanctificatio noctis fugat scelera, culpas lauat, et reddit innocentiam lapsis, mestis letitiam: fugat odia, concordiam parat, et curuat imperia. In huius igitur noctis gratiam suscipe, sancte Pater, incensi huius sacrificium uespertinum, quod in hac cerei oblatione sollemni per ministrorum manus de operibus apum sacrosancta reddit Ecclesia. Sed iam columne huius preconia nouimus, quam in honore Dei rutilans ignis accendit. Qui licet diuisus in partes, mutuati luminis detrimenta non nouit. Alitur liquantibus ceris, quas in substantia preciose huius lampadis apis mater eduxit. Apis ceteris que subiecta sunt homini animantibus antecellit, cum sit minima  corporis paruitate, ingentes animas augusto uersat in pectore, uiribus inbecillis, sed fortis ingenio. Hec explorata temporum uice, cum canitiem pruinosa hiberna posuerunt, et glaciale senium uerni temporis moderata deterserit, statim prodeundi ad laborem cura succendit: disperseque per agros libratim paululum pinnibus, cruribus suspensis insidunt, parte ore legere flosculos, oneratis uictualibus ad castra remeant; ibique alie inestimabili arte, cellulas tenaci glutino instruunt. Alie liquantia mella stipant, alie uertunt flores in ceram, alie ore natos fingunt, alie collectis e foliis nectar includunt. O uere beata et mirabilis apis, cuius nec sexum masculi uiolant, nec filii destruunt castitatem: sicut sancta concepit Maria, uirgo peperit, et uirgo permansit. O uere  beata nox! que expoliauit Aegyptios, ditauit Hebreos. Nox, in qua terrenis celestia iunguntur. Oramus te, Domine, ut cereus iste in honorem nominis tui consecratus, ad noctis huius caligines destruendas indeficiens in odorem suauitatis acceptus supernis luminaribus misceatur, flammasque eius Lucifer matutinus inueniat. Ille inquam Lucifer, qui nescit occasum. Ille qui regressus ab inferis, humano generi serenus inluxit. Precamur ergo, Domine, ut nos famulos tuos, omnem clerum, et deuotissimum populum, quiete temporum concessa, in his paschalibus conseruare digneris.


 AD CHRISTIANUM FACIENDUM [a 1Kb] .

Deus caritatis totius confirmator et conditor, qui maculas mundi mortem fugandam fecisti, te oramus et quesumus, ut custodias animam famuli tui ill. ut calcato diabolo conrobores eum; ut primi parentis detersis tenebris, christianum nomen fide percipiat.


Item alia.

Deus qui perdita reparas, et reparata conseruas; Deus qui opprobrium gentilitatis signare sub titulum nominis tui precepisti, ut ad fontem baptismi peruenire mereantur


Item alia.

Domine sancte Pater omnipotens eterne Deus, qui fecisti celum et terram, mare et omnia que in eis  sunt; respicere digneris ad preces humilitatis mee pro famulo tuo ill., per inuocationem nominis tui confirmes eum, inlumines uultum claritatis tue super eum. Benedicere et sanctificare digneris; sicut benedixisti domum Abraham, Isaac, et Iacob. Adsigna ei angelum pacis, angelum misericordie, qui eum perducat ad uitam eternam, adiuuante Spiritu sancto, et de faucibus inimici liberes eum, et per signum Iesu Christi tempus uite sue religiose consistat. Per

Deus qui es, et qui eras, et permanes usque in finem seculi, cuius origo nescitur, nec finis comprehendere potest; te oramus et quesumus, ut custodias animam famuli tui ill. quem liberasti de ore gentilium, et a conuersatione pessima. Dignare exaudire  eum, qui tibi ceruices suas humiliat et perueniat ad baptismum fontis regeneratione ex aqua et Spiritu sancto, qui cum Patre et Filio uiuit et regnat.


Facis signum + in eum et dices Symbolum.

Accipe signum crucis tam in fronte, quam in corde. Semper esto fidelis. Templum Dei ingredere; idola derelinque. Cole Deum Patrem omnipotentem, et Iesum Christum Filium eius, qui uenturus est iudicare uiuos et mortuos, et seculum per ignem, cum Spiritu sancto in secula seculorum.

Post hec insufflabis in os eius ter, et dices: Accipe Spiritum sanctum, et in corde teneas.


INCIPIT ORDO BAPTISMI.

 Exorcidio [b 1Kb] te, creatura aque, in nomine Dei Patris omnipotentis, et in nomine Domini nostri Iesu Christi Filii eius, et Spiritus sancti, ut omnis uirtus aduersarii, omnes exercitus diaboli, omnes incursus, omne fantasma eradicare et effugare ab hac creatura aque, ut sit omnibus, qui in eam descensuri sunt, fons aque salutaris in uitam eternam: ut cum baptizatus in ea quisquis fuerit, fiat templum Dei uiui in remissione peccatorum in nomine Dei Patris omnipotentis, et Christi Iesu Filii eius et Spiritus sancti, qui iudicaturus est seculum per ignem, per hoc signaculum quod permanet in secula seculorum.


 Oratio.

Omnipotens sempiterne Deus [a 1Kb] , adesto magne pietatis tue mysteriis, adesto sacramentis, et creandis nouis populis, quos tibi fons baptismatis parturit, spiritum adoptionis emitte; ut quod humilitatis nostre gerendum est ministerio, tue uirtutis compleatur effectu. Deus qui inuisibili potentia sacramentorum tuorum mirabiliter operaris effectum, et licet nos tantis mysteriis exsequendis simus indigni, tu tamen gratie tue dona non deserens, etiam ad nostras preces aures tue pietatis inclina. Deus, cuius spiritus super aquas inter ipsa primordia ferebatur, ut etiam tunc uirtutem sanctificationis aquarum natura conciperet.


Collectio sequitur.

 Deus, qui nocentis mundi crimina per aquam abluens, regenerationis speciem in ipsa diluuii effusione signasti; libera ab omni impugnatoris incursu, et totius nequitie purgate discessu. Sit uiuis aqua regenerans, unda purificans: ut homines hoc lauacro salutem in eis Spiritu sancto purificati, perfecte purificationis indulgentiam consequantur. Unde benedico te, creatura aque, per Deum + uerum, per Deum + sanctum, qui te in principio uerbo separauit ab arida, et in quattuor fluminis terre rigare precepit; qui te in deserto amarum suauitate indita fecit esse potabilem, et sitiente populo de petra produxit; + benedico te per Iesum Christum, Filium eius unicum Dominum nostrum qui te in Chana Galilee, signum + admirabile, sua potentia conuertit in  uinum; qui pedibus super te ambulauit, et ab Iohanne in Iordane baptizatus est; qui te una cum sanguine de latere suo produxit, et discipulis suis iussit, ut credentes . . . . . baptizantes eos in nomine Patris et Filii et Spiritus sancti, qui uiuit et regnat.

Sursum corda. Dignum et iustum est, omnipotens Deus: qui aperuisti nobis fontem uite eterne, et regenerans nos per Spiritum tuum sanctum, quem ducem esse huius sancti lauacri in remissione peccatorum, et fieri lauacrum aque in Spiritu sancto: per quem omnem maculam tollens a nobis, exuis nos mortem, et induis nos uitam: tibi adsistentis in gloria laudamus Patrem semper in celis, et recipientis ex initio uirtutem per Dominum nostrum Iesum Christum. Per quem te Deum Patrem omnipotentem deprecamur,  ut hic Spiritum sanctum in aquam hanc super mittere digneris, ut quoscumque baptizauerimus in nomine tuo et Filii tui Dei ac Domini nostri Iesu Christi et Spiritus sancti, purificans ac regenerans accipias eos in numero Sanctorum tuorum, et consummes in Spiritu tuo sancto in uitam eternam in secula seculorum.

Deinde in fonte chrisma decurrente, signum + facis et dicis: Infusio chrisme salutaris Domini nostri Iesu Christi, ut fiat fons aque uiue salientis cunctis uenientibus in uitam eternam.

Post hec dices: Admitte, quesumus, omnipotens Deus, familiam tuam ad fontem salutis eterne; ut  quos de tenebris ad lucem redire iussisti, nullus decipiatur fraudibus inimici.


Incipit exorcismus hominis, antequam baptizetur.

Exorcidio te, spiritus inmunde, per Deum Patrem omnipotentem, qui fecit celum et terram, mare et omnia que in eis sunt: ut omnis uirtus aduersarii, omnes exercitus diaboli, omnes incursus, omne fantasma eradicetur ac fugetur ab hoc plasmate, ut fiat templum Dei sanctum, in nomine Dei Patris omnipotentis et Iesu Christi Filii eius, qui iudicaturus est seculum per ignem in Spiritu sancto in secula seculorum.

Tangis nares, deinde dicis: Effeta, effecta est hostia in odorem suauitatis.

Ungis eum de oleo sanctificato, dicens: Ungo te de  oleo sanctificato, sicut unxit Samuhel Dauid in regem et prophetam.

Tangis nares, et aures, et pectus. Operare creatura olei, operare, ut non lateat hic inmundus spiritus nec in membris, nec in medullis, nec in uno conpagine membrorum: sed operetur in te uirtus Christi Filii Dei altissimi et Spiritus sancti per omnia secula.

Interrogas nomen eius dicens: Quis dicitur? Ill. Abrenuncias satane, pompis eius, luxuriis suis, seculo huic?

Resp. Abrenunciat. Hoc ter dices.

Interrogas nomen eius: Quis dicitur? Ill.

Credit in Deum Patrem omnipotentem, creatorem celi et terre? Resp. Credat.

 Credit et in Iesum Christum Filium eius unicum, Dominum nostrum, conceptum de Spiritu sancto, natum ex Maria uirgine, passum sub Pontio Pilato, crucifixum et sepultum. Descendit ad inferna, tertia die resurrexit a mortuis: ascendit in celos, sedit ad dexteram Dei Patris omnipotentis inde uenturus iudicare uiuos ac mortuos? Resp. Credat.

Credit in Spiritum sanctum, sanctam Ecclesiam catholicam, sanctorum communionem, remissionem peccatorum, carnis resurrectionem, uitam habere post mortem, in gloriam Christi resurgere? Resp. Credat.

Baptizas eum, et dicis: Baptizo te in nomine Patris et Filii et Spiritus sancti, unam habentem substantiam, ut habeas uitam eternam, partem cum  Sanctis.

Suffundis chrisma in fronte eius, dicens: Deus Pater Domini nostri Iesu Christi, qui te regenerauit per aquam et Spiritum sanctum, quicquid tibi dedit, remissionem peccatorum per lauacrum regenerationis et sanguinem, + ipse te liniat chrismate suo sancto in uitam eternam.

Superindues eum dicens: Accipe uestem candidam, quam inmaculatam perferas ante tribunal Christi.


Collectio ad pedes lauandos [b 1Kb] .

Ego tibi labo pedes, sicut Dominus noster iehsu Christus fecit discipulis suis, ita tu facias hospitibus et peregrinis.

 Dominus noster iehsu Christus de linteo [a 1Kb] quo erat precinctus, tersit pedes discipulorum suorum, et ego facio tibi: tu facies peregrinis, hospitibus et pauperibus.


Post baptismum.

Laudes et gratias Domino referamus, fratres dilectissimi, quod augere dignatus est Ecclesie sue congregationem per caros nostros, qui modo baptizati sunt. Petamus ergo de Domini misericordia, ut baptismum sanctum quod acceperunt, inlibatum, inuiolatum, et inmaculatum perferant ante tribunal Christi.


Item alia.

Domine Deus omnipotens, famulos tuos, quos iussisti renasci ex aqua et Spiritu sancto, conserua  in eis baptismum sanctum quod acceperunt, et in nominis tui sanctificationem perficere dignare; ut proficiat in illos gratia tua semper, et quod te ante donante susceperunt, uite sue integritate custodiant.




MISSA IN uIGILIIS PASCHAE.


Epistola Pauli apostoli ad Corinthios [b 1Kb] .

Fratres, bona gloriatio uestra in Christo Iesu. Nescitis quia modicum fermentum totam massam corrumpit? Expurgate uetus fermentum, ut sitis noua consparsio, sicut estis azymi. Etenim pascha nostrum inmolatus est Christus. Itaque sollemnitatem celebremus, non in fermento ueteri, neque in fermento malitie et nequitie, sed in azymis sinceritatis et ueritatis in Christo Iesu.


Lectio sancti Euangelii secundum Mattheum.

 uespere autem sabbati, que lucescit in prima sabbati, uenit Maria Magdalene, et altera Maria uidere sepulcrum. Ecce terre motus factus est magnus. Angelus enim Domini descendit de celo, et accedens reuoluit lapidem, et sedebat super eum. Erat autem aspectus eius sicut fulgur, et uestimentum eius sicut nix. Pre timore autem eius exterriti sunt custodes, et facti sunt uelut mortui. Respondens autem angelus dixit mulieribus: Nolite timere uos. Scio enim quod qui Iesum crucifixus est queritis. Non est hic, surrexit sicut dixit: uenite et uidete locum ubi positus erat Dominus; et cito euntes dicite discipulis eius, quia surrexit et precedit uos in Galilea, ibi eum uidebitis. Ecce dixi uobis. Et exierunt cito de monumento cum timore et magno gaudio, currentes nunciare  discipulis eius. Et ecce Dominus iehsu occurrit illis dicens: Auete. Ille autem accesserunt et tenuerunt pedes eius, et adorauerunt. Tunc ait illis Dominus iehsu: Nolite timere, ite nunciate fratribus meis ut eant in Galilea; ibi me uidebunt. Que cum abiissent, ecce quidam de custodibus uenerunt in ciuitatem, et nunciauerunt principibus sacerdotum omnia quecumque facta fuerant. Et congregati cum senioribus,  consilio accepto, pecuniam copiosam dederunt militibus, dicentes: Dicite quia discipuli eius nocte uenerunt, et furati sunt eum nobis dormientibus. Et si hoc auditum fuerit a preside, nos suadebimus ei, et securos uos faciemus. At illi accepta pecunia fecerunt sicut erant edocti, et deuulgatum est uerbum istud apud Iudeos usque in hodiernum diem. Undecim autem discipuli abierunt in Galileam, in monte ubi constituerat illis Dominus iehsu. Et uidentes eum adorauerunt, quidam autem dubitauerunt. Et accedens Dominus iehsu locutus est eis dicens: Data est mihi omnis potestas in celo et in terra. Euntes ergo docete omnes gentes, baptizantes eos in nomine Patris et Filii et Spiritus sancti, docentes eos seruare omnia quecumque mandaui uobis. Et ecce ego uobiscum  sum omnibus diebus usque ad consummationem seculi.


INCIPIT MISSA.

Omnipotens sempiterne Deus, qui hanc sacratissimam noctem per uniuersa mundi spatia gloriose Dominice resurrectionis inlustras, conserua in noua familie tue progenie sanctificationis spiritum quem dedisti, ut corpore et mente renouati, puram tibi animam et purum pectus semper exhibeant.


Collectio.

Deus, qui hanc sacratissimam noctem gloriose dominice resurrectionis inlustras, conserua in noua familie tue progenie adoptionis spiritum quem dedisti, ut corpore et mente puram tibi exhibeant seruitutem.


 Post nomina.

Deus, cuius munere adoranda baptismatis sunt adimpleta mysteria, concede populo tuo originalis delicti errore mundato, post sacratissimum fontem, terram tue promissionis intrare, ut dulcia sacramentorum tuorum alimenta percipiant.


Ad pacem.

Suscipe, Domine, preces populi tui cum oblationibus hostiarum ut Paschalibus initiata mysteriis, ad eternitatis nobis medillam te operante proficiant.


Contestatio.

uere dignum et iustum est, omnipotens Deus, te quidem omni tempore, sed in hac potissimum nocte,  gloriosius predicare, cum Pascha nostrum immolatus est Christus: ipse enim uerus est Agnus, qui abstulit peccata mundi, qui mortem nostram moriendo destruxit, et uitam resurgendo reparauit. Propterea profusis paschalibus gaudiis totus in orbe terrarum mundus exultat. Sed et superne uirtutes atque angelice concinunt potestates, hymnum glorie sine cessatione dicentes.



MISSA PRIMA DIE PASCHAE.


Lectio Apocalypsis sancti Iohannis Apostoli [a 1Kb] .

Reuelatio Iesu Christi quam dedit illi Deus palam facere seruis suis, que oportet fieri cito, et significauit mittens per angelum suum seruo suo Iohanni, qui testimonium perhibuit uerbo Dei, et testimonium Iesu Christi quecumque uidit. Beatus qui legit, et qui audit uerba prophetie, et seruat ea que in ea scripta sunt. Tempus enim prope est. Iohannes septem Ecclesiis que sunt in Asia: gratia uobis et pax a Deo qui est, et qui erat et qui uenturus est, et a septem spiritibus, qui in conspectu throni eius sunt, et a Iesu Christo, qui est testis fidelis, primogenitus mortuorum, et princeps regum terre, qui dilexit nos, et lauit nos a peccatis nostris in sanguine suo,  et fecit nostrum regnum sacerdotes Deo et Patri suo: ipsi gloria et imperium in secula seculorum. Ecce ueniet in nubibus, et uidebit eum omnis oculus, et qui eum pupugerunt: et plangent super eum omnes tribus terre, etiam amen. Ego sum Alfa et Omega, principium et finis, dicit Dominus qui est, et qui erat, et qui uenturus est omnipotens. Ego Iohannes frater uester et particeps in tribulatione et regno et patientia Iesu; fui in insula que appellatur Pathmos propter uerbum Dei et testimonium Iesu; fui in spiritu in Dominico die, et audiui post me uocem Agni tamquam tube dicentis: Quod uides scribe, et mitte septem ecclesiis, id est Ephesum, Zmirnam, et Pergamum, et Tiathirie, et Sardis, et Fiadelfie, et Laudicie. Et conuerti me ut uiderem uocem que mecum  loquebatur. Conuersus uidi septem candelabra aurea, et in medio candelabrorum similem Filio hominis, uestitum tunicam talarem, et precinctus erat ad ubera zonam auream. Caput autem eius et capilli albi tamquam nix, et oculi eius ut flamma ignis: pedes eius sicut uricalco turino, proiecto de camino ignis. uox eius sicut uox aquarum multarum, et habebat in dextera manu stillas septem, et de ore eius gladius ex utraque parte acutus procedens; et facies eius sicut sol lucet in uirtute sua. Et ut uidi illum, cecidi ad pedes eius tamquam mortuus, et posuit super me manum suam dexteram dicens: Noli timere, ego sum primus et nouissimus, ego sum qui uiuo semper, qui fui mortuus, et ecce uiuens sum in secula seculorum, amen.


 Lectio Actuum apostolorum [b 1Kb] .

Primum quidem sermonem feci de omnibus, o Theofile, que cepit iehsu facere et docere usque in diem, qua precipiens apostolis per Spiritum sanctum, quos elegit, adsumptus est. Quibus prebuit seipsum uiuum post passionem suam in multis argumentis, per dies quadraginta apparens eis, et loquens de regno Dei. Et conuescens precepit eis ab Hierusolymis ne discederent, sed expectarent promissionem Patris, quam audistis per os meum: quia Iohannes  quidem baptizauit aqua, uos autem baptizabimini Spiritu sancto non post multos hos dies. Igitur qui conuenerant, interrogabant eum, dicentes: Domine, si in tempore hoc restitues regnum Isrel? Dixit autem eis: Non est uestrum nosse tempora uel momenta que Pater posuit in sua potestate: sed accipietis uirtutem superuenientem in uos, et eritis mihi testes in Hierusalem, et omni Iudea, et Samaria, et usque ad ultimum terre.


Lectio sancti Euangelii secundum Lucam [c 1Kb] .

Tempore illo, una sabbati, ualde diluculo, uenerunt ad monumentum, portantes que parauerant aromata: et inuenerunt lapidem reuolutum a monumento; et ingresse non inuenerunt corpus Domini Iesu. Et factum est dum mente consternate essent  de isto, ecce duo uiri steterunt iuxta illas in ueste fulgenti. Cum timerent autem, et declinarent uultum in terra, dixerunt ad illas: Quid queritis uiuentem cum mortuis? Non est hic, sed surrexit. Recordamini qualiter locutus est uobis, cum adhuc in Galilea esset, dicens, quia oportet filium hominis tradi in manus hominum peccatorum, et crucifigi, et tertia die resurgere. Et recordate sunt uerborum eius, et egresse sunt a monumento, nunciauerunt hec omnia illis undecim et ceteris omnibus. ERAT AUTEM Maria Magdalene, et Iohanna, et Maria Iacobi, et cetere, que cum eis erant, que dicebant ad Apostolos hec: et uisa sunt ante illos sicut deliramentum uerba ista; et non credebant illis. Petrus autem surgens cucurrit ad monumentum, et procumbens  uidit linteamina posita, et abiit, secum mirans quod factum fuerat.


INCIPIT MISSA.

Deum ac Dominum nostrum Iesum Christum, fratres carissimi, suppliciter exoremus, qui tertia die dum resurrexit a mortuis, multorum sanctorum corpora suscitauit de sepulcro: quem cum Maria plorans quereret ad monumentum, dicitur ei ab angelis, quod iam surrexisset a mortuis. Fundebat Maria pro affectu flumina lacrimarum; eo quod non inuenisset in monumento Dominum. Plangebat in horto dominice resurrectionis; inuenit sepulcrum patentem, et expauit. Illic enim excubie angelorum super lapidem reuolutum cantabant de resurrectione dominica hymnum nouum, preclara legio angelorum:  illa fundebat [lacrimas] ante sepulcrum. Dicitur ei ab angelis quod iam resurrexisset a mortuis. Dum ista audit, efficitur quem querebat corpus Domini Saluatoris. Clamabat iam gaudens: Tu es Dominus meus, qui in ligno pependisti, et in sepulcro pro toto mundo iacuisti. Noli mihi indignari: etsi hortulanum putaui, tamen Dei Filium non negaui. Plorans ploraui ad te ante sepulcrum, et ibi uidi sudarium uultus tui [in] salutem. Sepultura enim non tuis meritis, sed nostris peccatis [debebatur,] unde Maria  tergeret oculos luctus. Sub illud enim sudarium, id est in sepulcro, reliquerat, ut testimonium perhiberet de resurrectione.


Collectio.

Deus, qui per Unigenitum tuum eternitatis nobis aditum deuicta morte reserasti, da nobis, quesumus, ut qui [nos] resurrectionis dominice annua sollemnitate letificas, concede propitius, ut per temporalia que agimus, peruenire ad gaudia eterna mereamur.


Post nomina.

Omnipotens sempiterne Deus, qui resurgens a mortuis, passione cassata, potentiorem te tuis discipulis reddidisti: concede propicius, ut nos quoque apud Maiestatem tuam in hoc paschali sacrificio in bonis operibus efficiat promptiores, et gratie tue  pietatis adquirat.


Ad pacem.

Deus omnipotens, qui et uite nostre auctor es et salutis, exaudi supplicum uoces, atque eos quos sanguinis tui effusione redemisti, presta, et per te uiuere, et perpetua facias sensuum incolomitate gaudere.


Contestatio.

uere dignum et iustum est omnipotens Deus, te quidem in omni tempore, sed precipue die, quo tua resurrectio celebratur, omni festiuitate laudare, benedicere et predicare, quo Pascha nostrum immolatus est Christus. Per quem potestas tartarea cecidit, inferni sunt uincola resoluta; cyrographum est antique preuaricationis extinctum; aculeus mortis obtritus; nos quoque de seruitutis iugo damnationis  Aegyptie per spiritales aquas educens, triumphans resurrexit in gloriam, et libertatem nobis misericordie sue munere redonauit iehsu Christus Dominus noster. Per quem.


Item Contestatio.

uere dignum et iustum est, omnipotens Deus, per Christum Dominum nostrum. Cuius sanguine fuso pax in celo terraque firmata est. O uere preciosa est conuentio pacis, que facta est oblatio sancti cruoris! non auro, neque argento; non gemmis aut margaritis, sed cruore effuso latere Saluatoris. Sanguis effusus celum letificauit, terram mundauit, inferos conturbauit. uiderunt angeli, acceperunt letitiam: uiderunt homines, et luce gauisi sunt magna. Per q. m. l.



ITEM MISSA PASCHALIS.


Lectio Apocalypsis sancti Iohannis apostoli.

Ego Iohannes uidi ostium apertum in celo, et uox prima, quam audiui, tanquam tube loquentis mecum, dicens: Ascende huc, et ostendam tibi que oportet fieri post hec. Statim fui in spiritu, et ecce sedes posita erat in celo, et supra sedem sedens. Et qui sedebat, similis erat aspectui lapidis hiaspidis; et sardinis, et hiris erat in circuitu sedis similis uisioni smaragdine; et in circuitu sedis sedilia uiginti quattuor, et super thronos uiginti quattuor seniores sedentes, circum amicti uestimentis albis, et in capitibus  eorum coronas aureas. Et de throno procedunt fulgora, et uoces, et tonitrua; septem lampades ardentes ante thronum que sunt spiritus Dei; et in conspectu sedis tanquam mare uitreum, simile crystallo; et in medio sedis et in circuitu sedis quattuor animalia, plena oculis ante et retro. Et animal primum simile leoni, et secundum animal simile uitulo, et tertium animal habens faciem quasi hominis; et quartum animal simile aquile uolanti. Et quattuor animalia singula eorum habebant alas senas; et in circuitu et intus plena sunt oculis. Et requiem non habent die et nocte dicentia: Sanctus, Sanctus, Sanctus Dominus Deus omnipotens, qui erat, et qui est, et qui uenturus est. Qui habet aurem, audiat quid Spiritus dicat Ecclesie.


 Lectio Actuum apostolorum [a 1Kb] .

Diebus illis reuersi sunt apostoli in Hierusolyma, a monte qui uocatur Oliueti, qui est iuxta Hierusalem, sabbati habens iter. Et cum introissent in cenacolum, ascenderunt ubi manebant Petrus et Iohannes, Iacobus et Andreas, Philippus et Thomas, Bartholomeus et Mattheus, Iacobus Alfei et Simon Zelotes, et Iudas Iacobi. Hii omnes erant perseuerantes unianimiter in oratione, cum mulieribus et Maria matre Iesu, et fratribus eius.


Lectio sancti Euangelii secundum Marcum.

Una sabbatorum Maria Magdalene et Maria Iacobi ualde diluculo uenerunt ad monumentum, orto iam sole. Et dicebant ad inuicem: Quis reuoluet nobis lapidem ab ostio monumenti? Et respicientes uiderunt  reuolutum lapidem. Erat quippe magnus ualde. Et intreuntes in monumentum, uiderunt iuuenem sedentem a dextris, coopertum stolam candidam, et obstipuerunt. Qui dicit illis: Nolite expauescere, Iesum queritis Nazarenum crucifixum. Surrexit, non est hic. Ecce locus ubi posuerunt eum. Sed ite, et dicite discipulis eius et Petro, quia precedit uos in Galilea. Ibi eum uidebitis, sicut dixit uobis.


INCIPIT MISSA.

Deus, qui unigenitum Filium tuum de celis pro nobis misisti, ut intoleranda sustinuit, crucifixus pendi uoluit, ut nos a perpetuis cruciatibus liberaret; tumulo suo, ut credimus, peccata nostra sepeliuit, auaras inferni fauces interiora penetrauit; nobis quoque famulis suis iubeat in prima resurrectione esse  participes.


Collectio.

Deus, qui paschalium [gaudiorum] nobis remedia contulisti; populum tuum celesti dono prosequere: ut inde post in perpetuum gaudeat, unde nunc temporaliter exultat.


Post nomina.

Suspice, Domine, propicius munera et uota famulorum: ut confessione tui nominis et baptismate renouati, sempiternam beatitudinem consequantur.


Ad pacem.

Omnipotens sempiterne Deus, cui resurgenti a mortuis  sacrificia paschalibus gaudiis immolamus, quibus Ecclesia tua mirabiliter et renascitur, et nutritur.


Contestatio.

uere dignum et iustum est omnipotens Deus, te quidem omni tempore laudare, benedicere, et predicare, quo Pascha nostrum immolatus est Christus. Per quem [in] eternam uitam filii lucis oriuntur, fidelibus regni celestis atria reserantur, et beati lege commercii diuinis humana mutantur. Quia nostrorum omnium mors cruce Christi redempta est, et in resurrectione eius omnium uita surrexit. Quem in susceptione mortalitatis Deum maiestatis agnoscimus, et in diuinitatis gloriam Deum et hominem confitemur. Qui mortem nostram moriendo destruxit, et uitam resurgendo restituit iehsu Christus Dominus noster. Quem laudant.



ITEM MISSA PASCHALIS.


Lectio Apocalypsis sancti Iohannis.

Ego Iohannes uidi nubem candidam, et supra nubem sedentem similem Filio hominis, habentem in capite suo coronam auream, et in manu sua falcem acutam. Et alter angelus exiuit de templo, clamans uoce magna ad sedentem super nubem: Mitte falcem tuam, et mete: quia uenit hora ut metatur, quoniam matura est messis terre. Et misit qui sedebat supra nubem falcem suam in terram, et messa est terra. Et alius angelus exiuit de templo, quod est in celo, habens et ipse falcem acutam. Et alius angelus de altari, qui habet potestatem supra ignem, et clamauit uoce magna, qui habet falcem acutam, dicens:  Mitte falcem tuam acutam, et uindemia botros terre, quoniam mature sunt uue eius. Et misit angelus falcem suam in terram, et uindemiauit uineam terre; et misit in lacum ire Dei magnum, et calcatus est lacus extra ciuitatem, et exiuit sanguis de lacu usque ad frenos equorum per stadia mille sexcenta.


Lectio Actuum apostolorum.

Tempore illo Saulus adhuc spirans minarum et cedis in discipulos Domini, accessit ad principem sacerdotum, et petiit ab eo epistolas in Damascum ad synagogas; ut quos inuenisset huius uie uiros ac mulieres, uinctos perduceret in Hierusalem. Et cum iter faceret, contigit ut adpropinquaret Damasco: et subito circumfulsit eum lux de celo, et cadens in terram, audiuit uocem dicentem sibi: Saule, Saule, quid me persequeris? Et dixit: Quis es, Domine?  Et ille: Ego sum iehsu quem tu persequeris. Sed surge, et ingredere in ciuitatem, et dicetur tibi que te oporteat facere. uiri autem qui comitabantur cum eo, stabant stupefacti, audientes quidem uocem, neminem autem uidentes. Surgens autem Saulus de terra, apertisque oculis nichil uidebat. Ad manum autem illum trahentes, introierunt Damascum: et erat tribus diebus Saulus, et non manducauit, neque bibit.


Lectio sancti Euangelii secundum Iohannem.

Diebus illis post resurrectionem, cum fores essent  clause, ubi erant discipuli propter metum Iudeorum, uenit Dominus iehsu, et stetit in medio eorum, et dicit eis: Pax uobis. Et hoc cum dixisset, ostendit eis manus et latus. Gauisi sunt ergo discipuli uiso Domino. Dixit ergo eis iterum: Pax uobiscum. Sicut misit me Pater, et ego mitto uos. Hoc cum dixisset, insufflauit, et dicit eis: Accipite Spiritum sanctum; quorum remiseritis peccata remittuntur eis, et quorum retinueritis retenta sunt. Thomas autem unus ex duodecim, qui dicitur Dydimus, non erat cum eis quando uenit Dominus iehsu. Dixerunt ergo ei alii discipuli: uidimus Dominum. Ille autem dixit eis: Nisi uidero in manibus eius fixuram clauorum, et mittam manum meam in latus eius, non credam. Et post dies octo [a 1Kb] iterum erant discipuli  eius intus; et Thomas cum eis. uenit Dominus iehsu ianuis clausis, et stetit in medio, et dixit: Pax uobis. Deinde dixit Thome: Infer digitum tuum huc, et uide manus meas; et affer manum tuam, et mitte in latus meum; et noli esse incredulus sed fidelis. Respondit Thomas et dixit ei: Dominus meus, et Deus meus. Dixit ei iehsu: Quia uidisti me, et credidisti: beati qui non uiderunt, et crediderunt. Multa quidem et alia signa fecit Dominus iehsu in conspectu discipulorum suorum, que non sunt scripta in libro hoc. Hec autem scripta sunt ut credatis, quia iehsu est Christus Filius Dei, et ut credentes uitam habeatis in nomine eius.


INCIPIT MISSA.

Omnipotens sempiterne Deus, qui populum tuum  Unigeniti tui sanguine redemisti, solue uincula peccatorum nostrorum; ut qui eternam uitam in confessione tui nominis sunt adepti, nichil debeant mortis auctori.


Collectio.

Presta, quesumus, omnipotens Deus, ut huius paschalis festiuitatis mirabile sacramentum et temporalem nobis tranquillitatem tribuat, et uitam tribuat sempiternam.


Post nomina.

Respice, quesumus, Domine, et peccatorum nostrorum tenebras auerte: ut quos exercet deuotio solemnitatis paschalis, inlustrent gaudia pie cognitionis: et nomina que recitata sunt, in celesti pagina conscribi precipias.


Ad pacem.

 Concede, quesumus, omnipotens Deus, ut festa Paschalia, que deuotione colimus, moribus exsequamur; et pacem quam per omnia custodire iussisti, non tantum osculis, sed animis conseruare nos iubeas: ut spiritalibus donis instituti, apostolica precepta seruemus.


Contestatio.

uere dignum et iustum est, omnipotens Deus, per Christum Dominum. Cuius mors humane uite facta est reparatio, destructio mortis, ablatio peccati, uenia  offensis, redemtio hominum, reconciliatio mundi, et tue Pater pietatis mira placatio. De morte enim Christi resurrectio nostra uenit in mundum, qui sicut ouis ad occisionem pro nobis ductus est; et ut agnus coram tondente sine uoce, sic non aperuit os suum. Hic enim est agnus Dei unigenitus Filius tuus, qui tollit peccata mundi: qui se pro nobis offerendo non desinit, nosque apud te perpetua aduocatione defendit: quia numquam moritur immolatus, sed semper uiuit occisus. Quem laudant, etc.


Item contestatio paschalis.

uere dignum et iustum est omnipotens Deus, cuius a mundi origine inestimabilis erga hominum genus dilectio perseuerat; dum iustos per uiam rectam gradientes celestem ducit ad patriam, et peccatores  ab iniquitate conuersos paternam reportat ad gratiam. Hinc ergo est, omnipotens Deus, quod Dominus noster iehsu Christus sicut passione sua exspoliat inferos, ita etiam resurrectione sua manubiis, quibus tartarea uincla nudauerat, uestiuit potentialiter celos. Per quem Maiestatem tuam.



MISSA IN INuENTIONE SANCTAE + [a 1Kb] .


Epistola Pauli apostoli ad Philippenses [b 1Kb] .

Fratres, hoc sentite in uobis quod in Christo Iesu, qui, cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens, in similitudinem hominum factus, et habitu inuentus ut homo. Humiliauit semetipsum, factus obediens usque ad mortem, mortem autem crucis. Propter quod et Deus illum exaltauit, et donauit illi nomen super omne nomen, ut in  nomine Iesu omne genu flectatur, celestium, terrestrium et infernorum; et omnis lingua confiteatur, quia Dominus iehsu Christus in gloria est Dei Patris.


Lectio sancti Euangelii secundum Mattheum.

Simile est regnum celorum thesauro abscondito in agro, quem qui inuenit homo abscondit, et pre gaudio illius uadit, et uendidit uniuersa que habet, et emit agrum illum. Iterum simile est regnum celorum homini negotiatori querenti bonas margaritas. Inuenta autem una preciosa margarita, abiit, et uendidit omnia que habuit, et emit eam. Iterum simile est regnum celorum sagene misse in mare, et ex omni genere piscium congreganti: quam cum impleta esset, educentes, elegerunt bonos in uasa, malos autem foras miserunt. Sic erit in consummatione  seculi. Exibunt angeli, et separabunt malos de medio iustorum, et mittent eos in caminum ignis: ibi erit fletus et stridor dentium.


INCIPIT MISSA.

uenerabilem toto mundo de inuentione sancte Crucis sacratissimum diem sollemniter celebrantes, gratias agamus diuine potentie, qui tante salutis uexillum, quod Iudaica nobis abscondebat malitia, celestis hodie reuelauit clementia. Nam etsi gens perfida Dominum nostrum in sepulcro retinere non potuit, uel ipsa Crucis indicia uoluit sub fossa celare.  Quid enim illa mens perfida poterat excogitare de cruce, que iam sacrilegium commiserat in auctorem? Itaque sicut in Christi resurrectione calliditas Iudeorum damnata est, ita est in crucis manifestatione uirtutis confusa.


Secreta.

Deum creatorem et redemtorem nostrum, qui in carne, quam sumpsit de uirgine, pro totius mundi salute admirabilis hostia immolatus est in crucis altari; et propter expellendum uenenum, quod in Adam fuerat suasione serpentis infusum, preciosi sanguinis porrexit antidotum, ut criminis antiqui peccatum tam nouo sacrificio purgaretur; et mors, que processit gustando de scientie ligno, moreretur per lignum; supplices deprecamur, ut nos, quos eripuit de inferno per huius signi patibulum, eiusdem protectione perducat ad regnum.


 Contestatio.

uere dignum et iustum est, omnipotens Deus: qui genus humanum preuaricatione sua in ipsius originis radice damnatum, per florem uirginalis uteri reddere dignatus es absolotum: et hominem recreari, ut diabolus, qui Adam in fragili carne deuicerat, conseruata iustitia a Deo carne redderetur adsumpta, cum perfectum Dominum Iesum Christum in utraque substantia hostis temtaret humilem, sed agnosceret prepotentem. Nam aduersarius noster nec a solo Deo certari poterat, nec a solo homine debellari. Sed cuius prouocatus uisibili corpore, uictus est inuisibili potestate. Dic igitur, hostis antique, quo tua fraus, quo argumenta, quo serpentina consilia sunt uorata? Ecce deceptor deceptus es, et qui triumphaueras  conculcaris. Nam caro, que tibi fuit in Adam cibus, factus est in Christo interitus: et unde prius esca, inde successit penuria. Sed uideamus ubi contigit pena, de qua tenemus uictoriam: et adoremus crucis signaculum, per quod salutis sumsimus sacramentum. Ecce crux uenerabilis euacuatio uulneris, restitutio sanitatis, fidei oraculum, spei suffragium, uictorie firmamentum. In hac Dominus noster manus sacras pugnaturus inseruit: in hac ut nobis palmam tribueret, suas palmas Redemtor aptauit; et quasi in statera se ipsum pro precio nostro pensauit, ut uita uendita fieret mors captiua. In hac ne mundus grauem lapsum gemeret, sanctos pedes Christus adfixit, et contra fortem fortior totum corpus triumphaturus extendit. Hoc tamen plus est mirabile,  quia quod toto mundo profecerit, in uno stans stipite cursum uictor impleuit. O crux admirabili uirtute precellens, muneris preciosi largitrix, que reddis ciues de peregrinis, felices de naufragis, liberos de subditis, uiuaces efficis de peremtis! Ad celos ducis de tartaris, amicos reuocas ex offensis, adoptiuos facis de perditis, heredes instituis de damnatis. uere summis digna preconiis, que uiduato inferno dotasti paradisum, et uirtus que illum subdidit, hunc erexit. Tu nostri capitis galea, lateris palma, pectoris es lorica, et quicquid tota membra  poposcerint, sola sufficis premunire. Ecce factum est nobis signum crucis in bonum per Christum Dominum nostrum.



MISSA IN LETANIAS DICENDA. In Letanias legenda [a 1Kb] .


Lectio Iohel prophete.

Hec dicit Dominus: Conuertimini ad me in toto corde uestro, in ienunio, et fletu, et in planctu: scindite corda uestra, et non uestimenta uestra; et conuertimini ad Dominum Deum uestrum, quia benignus et misericors est. Canite tuba in Sion, sanctificate ieiunium, uocate cetum, congregate populum, sanctificate ecclesiam, uocate senes et sugentes ad ubera. Inter uestibulum et altare plorabunt sacerdotes ministri Domini, et dicent: Parce, Domine, populo tuo, et ne des hereditatem tuam in opprobrium.  Et respondit Dominus, et dixit populo suo: Ecce ego mittam uobis frumentum, uinum et oleum, et replebimini eo, et non dabo uos ultra in opprobrium in gentibus, quia dedi uobis Doctorem iustitie, et descendere faciam ad uos imbrem matutinum et serotinum, ait Dominus Deus.


Lectio sancti Euangelii secundum Mattheum.

Diebus illis, dixit Dominus iehsu discipulis suis: Audistis quia dictum est antiquis, Diliges proximum tuum, et odio habebis inimicum tuum. Ego autem dico uobis: Diligite inimicos uestros, benefacite his qui oderunt uos, orate pro persequentibus et calumniantibus uos: ut sitis filii Patris uestri qui in celis est, qui solem suum oriri facit super malos et bonos, et pluit super iustos et iniustos. Si enim diligatis eos  qui uos diligunt, quam mercedem habebitis? nonne et publicani hoc faciunt? Et si salutaueritis fratres uestros tantum, quid amplius facietis? nonne ethnici hoc faciunt? Estote ergo perfecti, sicut Pater uester celestis perfectus est.


Item alia. Lectio sancti Euangelii secundum Mattheum.

In illo tempore, conuocatis Dominus iehsu discipulis suis, dixit: Misereor turbe, quia triduo iam perseuerant mecum, et non habent quod manducent; et dimittere eos ieiunos nolo, ne deficiant in uia. Et dicunt ei discipuli: Unde ergo nobis in deserto panes tantos, ut saturemus turbam tantam? Et ait illis iehsu: Quot panes habetis? At illi dixerunt: Septem, et paucos pisciculos. Et precepit turbe ut discumberet  super terra; et accipiens septem panes et pisces, gratias agens, fregit, et dedit discipulis suis, et discipuli dederunt populo: et comederunt omnes, et saturati sunt. Et quod superfuit de fragmentis [b 1Kb] tulerunt septem sportas plenas. Erant autem qui manducauerunt quattuor milia hominum, extra paruulos et mulieres.


Item alia.

uespere autem facto, accesserunt ad Iesum discipuli  eius dicentes: Desertus est locus, et hora iam preterit; dimitte turbas, ut euntes in castella, emant sibi escas. iehsu autem dixit eis: Non habent necesse ire, date illis uos manducare. Responderunt ei: Non habemus hic nisi quinque panes, et duos pisces. Qui ait eis: Adferte illos mihi huc. Et cum iussisset turbam discumbere supra fenum, acceptis quinque panibus et duobus piscibus, aspiciens in celum, benedixit, et fregit, et dedit discipulis suis panes, discipuli autem turbis. Et manducauerunt omnes, et saturati sunt, et tulerunt reliquias duodecim cophinos fragmentorum plenos. Manducantium autem fuit numerus quinque milia uirorum, exceptis mulieribus et paruulis.


INCIPIT MISSA.

Misericors Domine, cuius miserationes sunt super  omnia opera eius, fratres carissimi, supplicemus, ut reliquiis populi sui, quem ruina mundi labentis ac pretereuntis oppressit, in uariis adflictionum eius succurrat angustiis, quo singulis adque uniuersis tribulationum suarum pondus non ira delendi sint, sed eruditio conuertendi.


Secreta.

Deus, nostrum refugium in laboribus, uirtus in infirmitatibus, adiutorium in tribulationibus, solamen in fletibus; parce Domine, parce populo tuo, ne tradas bestiis animas confitentes tibi.


Contestatio.

uere dignum et iustum est, omnipotens Deus. Expectantes ergo misericordias tuas, ante oculos tuos extensum humilitatis nostre sine infusione tue benedictionis  expetimus. Parce, Domine, miseris, et ante tuum conspectum parce prostratis; nec afferant nobis nostra delicta reatum, sed tribuat tua dulcedo consolationis remedium. uerumtamen, omnipotens et misericors Deus, te obsecramus, ut uoluntariam nobis conferas pluuiam, et ne secundum peccata nostra tribuas nobis, nec ea qua meremur austeritate nos iudices, quia tu reples omnem animam benedictione per Christum Dominum nostrum.



MISSA IN ASCENSIONE DOMINI.


Lectio Apocalypsis sancti Iohannis [c 1Kb] .

uidi turbam magnam, quam dinumerare nemo poterat, ex omnibus gentibus, et tribubus, et populis, et linguis, stantes ante thronum in conspecto Agni, amicti stolas albas, et palme in manibus eorum.  Et clamabant uoce magna, dicentes: Salus Deo nostro, qui sedit super thronum, et Agno. Et omnes angeli stabant in circuito throni, et seniorum, et quattuor animalium: et ceciderunt in conspecto throni in facies suas, et adorauerunt Deum, dicentes, Amen. Benedictio, et claritas, et sapientia, et gratiarum actio, et honor, et uirtus, et fortitudo Deo nostro in secula seculorum, amen.


 Lectio sancti Euangelii secundum Lucam.

Diebus illis stetit Dominus iehsu in medio discipulorum suorum, et dicit eis: Pax uobis, ego sum, nolite timere. Conturbati uero et conterriti, existimabant se spiritum uidere. Et dixit eis: Quid turbati estis, et cogitationes ascendunt in corda uestra? uidete manus meas et pedes, quia ipse ego sum. Palpate et uidete, quia spiritus carnem et ossa non habet, sicut me uidetis habere. Et cum hoc dixisset, ostendit eis manus et pedes. Adhuc autem illis non credentibus, et mirantibus pre gaudio, dixit: Habetis hic aliquid quod manducetur? At illi optulerunt ei partem piscis assi, et fauum mellis. Et cum manducasset coram eis, sumens reliquias dedit eis. Et dixit ad eos: Hec sunt uerba que locutus sum ad uos,  cum adhuc [essem] uobiscum, quoniam necesse est impleri omnia que scripta sunt in lege Moysi, et Prophetis, et Psalmis de me. Tunc aperuit illis sensum, ut intelligerent Scripturas, et dixit eis, quoniam sic scriptum est: et sic oportebat Christum pati, et resurgere a mortuis die tertia, et predicari in nomine eius penitentiam et remissionem peccatorum in omnibus gentibus, incipientibus ab Hierusolyma. uos autem estis testes horum: et ego mitto promissum Patris in uos. uos autem sedete in ciuitate, quoadusque induamini uirtutem ex alto. EDUXIT AUTEM EOS FORAS in Bethanea, et eleuatis manibus suis in celum, benedixit eis. Et factum est dum benediceret illis, recessit ab eis, et ferebatur in celum. Et ipsi adorantes regressi sunt in Hierusalem cum gaudio magno.  Et erant semper in templo, laudantes et benedicentes Dominum.


INCIPIT MISSA.

Mirabilis in excelsis Dominus Deus noster, qui ascendisti super celos celorum ad orientem, inter angelorum ministeria carnis trophea sustollens, cum ad occursum tuum celi potestates occurrunt; pone, quesumus, ascensiones in cordibus nostris; ut etiam nos te sequentes, illuc tendamus fide, ubi scimus ad Dei Patris dexteram te regnare.


Secreta.

Ascensionis Domini sacramentum, quo aduocatus Dominus noster iehsu Christus ad Patrem nobis missurus ascendit, fidei nostre gaudia multiplicata concelebret: ut promissionis sue memorata interpellet  pro nobis, ut in secundo eius aduentu mereamur occurrere leti.


Contestatio [a 1Kb] .

uere dignum et iustum est omnipotens Deus per Christum Dominum nostrum. Qui mortuus est propter peccata nostra, et resurrexit propter iustificationem nostram. Qui solutis inferni nexibus ereas portas ac ferrea claustra confregit; deinde resurgens a mortuis, quadraginsimo die, uidentibus cunctis discipolis, ad celos ascendit: quia ipse est expectatio nostra, quem expectamus uenire de celis, ut conformet  corpus humilitatis nostre corpori glorie sue. Quem laud.



MISSA IN QUINQUAGINSIMO.


Lectio Apocalypsin sancti Iohannis apostoli [b 1Kb] .

ueni, ostendam tibi sponsam uxorem Agni. Et sustulit me in spiritu in montem magnum et altum, et ostendit mihi ciuitatem sanctam Hierusalem descendentem de celo a Deo, habentem claritatem Dei. Lumen eius simile lapidi precioso, tamquam lapidi iaspidis, sicut crystallum. Et habebat murum magnum et altum, habens portas duodecim et in portis angelos duodecim et nomina inscripta, que sunt nomina duodecim tribuum filiorum Isrel. Ab Oriente porte tres, et ab aquilone porte tres, et ab austro porte tres, et ab occasu porte tres. Et murus ciuitatis  habens fundamenta duodecim et in ipsis duodecim nomina apostolorum Agni. Et qui loquebatur mecum, habebat mensuram, harundinem auream, ut metiretur ciuitatem, et portas eius, et murum. Et ciuitas in quadrato posita est, et longitudo eius tanta est, quanta et latitudo. Et mensus est ciuitatem in harundine per stadia duodecim. Longitudo et altitudo equalia sunt. Et mensus est murus eius centum quadraginta quattuor cobitorum mensura hominis, que est angeli. Et erat structura muri eius ex lapide iaspide: ipsa uero ciuitas auro mundo, simile uitro mundo. Fundamenta muri ciuitatis omni lapide precioso ornata. Fundamentum primum iaspis; secundus, sapphirus; tercius, calcidonius; quartus, zmaragdus; quintus, sardonix; sextus, sardinus; septimus,  chrysolitus; octauus, beryllus; nonus, topasius; decimus, chrysoprassus; undecimus, hyacinthus; duodecimus, amethystus: et duodecim porte duodecim margarite sunt per singulas. Qui habet aurem audiat que spiritus dicat.


Lectio sancti Euangelii secundum Iohannem.

Diebus illis, dixit Dominus iehsu discipulis suis: Qui credit in me, opera que ego facio, et ipse faciet, et maiora horum faciet, quia ego ad Patrem uado: et quodcumque petieritis in nomine meo, hoc faciam. Si diligitis me, mandata mea seruate: et ego rogabo Patrem, et alium [c 1Kb] Paraclitum dabit uobis, ut maneat uobiscum in eternum, Spiritum ueritatis, quem mundus non potest accipere, quia non uidet eum, nec scit eum: uos autem cognoscetis eum, quia apud uos manebit, et in uobis erit. Non relinquam  uos orphanos, ueniam ad uos. Adhuc modicum, et mundus me iam [non] uidet: uos autem uidebitis me, quia ego uiuo et uos uiuetis. In illo die uos cognoscetis quia ego sum in Patre meo, et uos in me, et ego in uobis. Qui habet mandata mea, et seruat ea, ille est qui diligit me. Qui autem diligit me, diligetur a Patre meo, et ego diligam eum, et manifestabo ei meipsum.


INCIPIT MISSA.

Te datorem Spiritus sancti, Domine Christe, in hac die celeberrima, quo tuos apostolos carismatum  donis Spiritus sancti igni ditasti, prouoluta ac submissa prece rogamus: quo adueniente Trinitas coruscauit, quinquaginsima dies emicuit; in quo Pascha adimpleta est, mysterii tui sollemnitatem concludimus obsecrantes ut corda nostra purifices, a quo discipulorum corda quasi ferrum ad capiendum ignisti.


Collectio.

Spiritus sanctus tuus Paraclitus, quesumus, Domine, a peccatis nostris emundans continuam nobis tribuat claritatem; quique quasi ignis super apostolos aduenit, dispergens dona, super nos quoque infirmos, te concedente, uel aliqua portione sue dignationis adueniens, et peccata deleat, et pietatis dona largiatur.


Post nomina.

 uirtute sancti Spiritus, Domine, munera nostra continge: ut quod sollemnitate quinquaginsime suo  nomini dedicauit, et intelligibile nobis faciat et eternum.


Collectio ad pacem.

Munera nostra, quesumus, Domine, sancti Spiritus tui dignatione sacrentur, per que et a peccatis omnibus absoluantur, et adoptionis tue filii renascantur.


Contestatio.

[a 1Kb] uere dignum et iustum est, omnipotens Deus, te laudare in hoc precipue die, quo sacratissimum Pascha quinquaginta dierum mysteriis tegitur, et per sua uestigia recursantium dierum spatiis colligitur; et dispersio linguarum, que in confusione facta fuerat, per Spiritum sanctum adunatur. Hodie namque de celis repente sonum audientes Apostoli, unius fidei Symbolum exceperunt, et linguis uariis Euangelii  tui gloriam gentibus tradiderunt per Christum Dominum nostrum.



IN DEI NOMINE INCIPIUNT LECTIONES COTTIDIANAS.



MISSA SANCTI IOHANNIS BAPTISTAE.


Lectio de Hieremia propheta.

Hec dicit Dominus: Querite pacem ciuitatis, et orate pro ea ad Dominum, quia in pace illius erit pax  uobis. Hec dicit Dominus: Non uos seducant prophete uestri, qui sunt in medio uestri, et diuini uestri; et ne attendatis ad somnia uestra, que uos somniatis, quia falsum uobis ipsi prophetant in nomine meo, et non misi eos, dicit Dominus. uisitabo uos, et suscitabo super uos uerbum meum bonum, ut reducam uos ad locum istum. Ego enim scio cogitationes, quas cogito super uos, cogitationes pacis, et non adflictionis, ut dem uobis finem et penitentiam. Inuocabitis me, et uiuetis; orabitis me et exaudiam uos; queretis me et inuenietis. Cum quesieritis me in toto corde uestro, inueniar a uobis, ait Dominus: et reducam captiuitatem uestram, et congregabo uos de uniuersis gentibus, et de cunctis locis, ad que expuli uos, ait Dominus.


 Epistola Pauli apostoli ad Philippenses in sancti Iohannis missa [a 1Kb] .

Fratres, gaudete in Domino semper, iterum dico gaudete. Modestia uestra nota sit omnibus hominibus, Dominus enim prope est. Nihil solliciti sitis, sed in omni oratione et obsecratione cum gratiarum actione petitiones uestre innotescant apud Deum. Et pax Dei que exsuperat omnem sensum, custodiat corda uestra et intelligentias uestras in Christo Iesu. De cetero, fratres, quecumque sunt uera, quecumque pudica, quecumque iusta, quecumque sancta, quecumque amabilia, quecumque bone fame; si qua uirtus,  si qua laus; hec cogitate; quia et didicistis, et accepistis, et audistis, et uidistis in me. Hec agite, et Deus pacis erit uobiscum.


Lectio sancti Euangelii secundum Lucam.

 Fuit in diebus Herodis regis Iude sacerdos quidam, nomine Zaccarias, de uice Abia, et uxor illi de filiabus Aaron, et nomen eius Elizabeth. Erant autem iusti ambo ante Deum, incedentes in omnibus mandatis et iustificationibus Domini sine querella; et non erat illis filius, eo quod esset Elizabeth sterilis, et ambo processissent in diebus suis. Factum est autem cum sacerdotio fungeretur in ordine uicis sue ante Deum secundum consuetudinem sacerdotii, sorte exiit ut incensum poneret ingressus in templum Domini, et omnis multitudo erat populi orans foris hora incensi. Apparuit autem illi Angelus Domini stans a dextris altaris incensi, et Zaccarias turbatus est uidens, et timor inruit super eum. Ait autem ad illum Angelus: Ne timeas Zaccaria, quoniam exaudita  est deprecatio tua, et uxor tua Elizabeth pariet tibi filium, et uocabis nomen eius Iohannem, et erit gaudium tibi, et exultatio; et multi in natiuitate eius gaudebunt, et erit magnus coram Domino, et uinum et siceram non bibet, et Spiritu sancto replebitur adhuc ex utero matris sue, et multos filiorum Isrel conuertet ad Dominum Deum ipsorum. Et ipse precedet ante illum in spiritu et uirtute Helie, ut conuertat corda patrum in filios, et incredibiles ad prudentiam iustorum, parare Domino plebem perfectam. Et dixit Zaccarias ad angelum: Unde hoc sciam? Ego enim sum senex, et uxor mea processit in diebus  suis. Et respondens angelus dixit ei: Ego sum Gabriel, qui adsto ante Deum, et missus sum loqui ad te, et hec tibi euangelizare, et ecce eris tacens, et non poteris loqui usque in diem quo - hec fiant, pro eo quod non credidisti uerbis meis, que implebuntur in tempore suo. Et erat plebs exspectans Zaccariam, et mirabantur quod tardaret ipse in templo. Egressus autem non poterat loqui ad illos: et cognouerunt quod uisionem uidisset ipse in templo. Et ipse erat innuens illis, et permansit mutus. Et factum est ut impleti sunt dies officii eius, abiit in domum suam. Post hos autem dies, concepit Elizabeth uxor eius, et occultabat se mensibus quinque dicens: Quia sic mihi fecit Dominus in diebus, quibus respexit auferre opprobrium meum inter homines.  Elizabeth autem impletum est tempus pariendi, et peperit filium. Audierunt uicini et cognati eius, quia magnificauit Dominus misericordiam suam cum illa, et congratulabantur ei. Et factum est in die octauo uenerunt circumcidere puerum, et uocabant eum nomine patris eius Zaccaria. Et respondens mater eius dixit: Nequaquam, sed uocabitur Iohannes. Et dixerunt ad illam: Quia nemo est in cognatione tua qui uocetur hoc nomine. Innuebant autem patri eius quem uellet uocari eum. Et postulans pugillarem, scripsit dicens: Iohannes est nomen eius. Et mirati sunt uniuersi. Apertum est autem ilico os eius, et lingua eius, et loquebatur benedicens Deum. Et factus est timor super omnes uicinos eorum, et super omnia montana Iude diuulgabantur omnia  uerba hec. Et posuerunt omnes qui audierant in corde suo dicentes: Quid putas puer iste erit? etenim manus Domini erat cum illo. Et Zaccarias pater eius impletus est Spiritu sancto, et prophetauit dicens: Benedictus Dominus Deus Isrel. Puer autem crescebat et confortabatur spiritu, et erat in deserto usque in diem ostensionis sue ad Isrel.


Lectio sancti Euangelii secundum Mattheum, que legitur post sancti Iohannis missam.

Diebus illis, cum uenisset Dominus iehsu in templum, accesserunt ad eum docentem principes Sacerdotum, et seniores populi, dicentes: in qua potestate hec facis, et quis dedit tibi hanc potestatem? Respondens iehsu dixit illis: Interrogabo uos et ego unum sermonem, quem si dixeritis mihi, et ego uobis  dicam in qua potestate hec facio. Baptismum Iohannis unde erat? e celo, an ex hominibus? At illi cogitabant inter se, dicentes: Si dixerimus, E celo, dicet nobis: Quare ergo non credidistis illo? si autem dixerimus: Ex hominibus, timemus turbam. Omnes enim habebant Iohannem sicut prophetam. Et respondentes Iesu, dixerunt: Nescimus. Ait illis et ipse: Nec ego uobis dico in qua protestate hec facio. Quid autem uobis uidetur? Homo habebat duos filios, et accedens ad primum dixit: Fili, uade hodie operari in uinea mea. Ille autem respondens ait:  Nolo. Postea autem penitentia motus abiit. Accedens autem ad alterum, dixit similiter. At ille respondens ait: Eo, domine, et non iuit. Quis ex duobus fecit uoluntatem Patris? Dicunt ei, Nouissimus. Dicit illis iehsu: Amen dico uobis, quia publicani et meretrices precedunt uos in regno Dei. uenit enim ad uos Iohannes in uia iustitie, et non credidistis ei: publicani autem et meretrices crediderunt ei, uos autem uidentes nec penitentiam habuistis postea ut crederetis ei.


Post prophetiam.

Aperi, Domine, claustra oris nostri, non solum linguam, sed et mentem, secundum serui tui Zaccarie prophete, ut omnibus diebus uite nostre te laudare possimus, et remissionem peccatorum consequi mereamur in uia pacis eterne. Per.


 INCIPIT MISSA [a 1Kb] .

Omnipotens sempiterne Deus, qui hunc nobis honorabilem diem in beati Iohannis Baptiste natiuitate fecisti insignem, quesumus ut tuus precursor, qui inter natos mulierum omnibus maior surrexit, nostram fragilitatem tue pietati commendet.


Collectio.

Deus qui hunc diem natiuitatis beati Iohannis Baptiste incomparabilem hominibus consecrasti: presta nobis de eius meritis, illius nos calceamenti sequi uestigium [qui se ad soluendam Saluatoris corrigiam predicauit indignum.


Post nomina.

Tua, Domine, muneribus salutaria [b 1Kb] cumulamus, beati Iohannis Baptiste natiuitatem honore debito  celebrantes, qui Saluatorem mundi cecinit ad salutem.


Ad pacem.

Presta, quesumus, Domine, ut populus tuus ad plene deuotionis effectum, beati Iohannis Baptiste natalitiis imbuatur, quem premisisti Filio tuo plebem parare perfectam.


Contestatio.

uere dignum et iustum est, omnipotens Deus, in die festiuitatis hodierne, quo beatus ille Iohannes exortus est, qui uocem Matris Domini nondum editus sensit, et adhuc clausus utero aduentum salutis humane prophetica exultatione gestiuit: qui et genetricis sterilitatem conceptus abstersit, et patris linguam natus absoluit, solusque omnium prophetarum,  Redemtorem mundi, quem prenunciauit, ostendit; et ut sacre purificationis effectum aquarum natura conciperet, sanctificandis Iordanis fluentis ipsum baptismatis lauit auctorem Iesum Christum Dominum nostrum. Per quem.



MISSA IN SANCTI IOHANNIS PASSIONE.


[c 1Kb] Lectio libri Sapientie Salomonis, de uno iusto.

Beatus uir qui inuentus est sine macula, et qui post aurum non abiit, nec sperauit in pecunia et thesauris. Quis est hic, et laudabimus eum? fecit enim mirabilia in uita sua. Quis probatus est in illo,  et perfectus inuentus est, et erit illi gloria. Qui potuit transgredi, et non est transgressus; et facere mala, et non fecit: ideo stabilita sunt bona illius, et eleemosynas illius enarrabit ecclesia sanctorum.


Lectio sancti Euangelii secundum Marcum.

In illo tempore audiuit Herodes tetrarcha famam Iesu, tenuit Iohannem, et alligauit eum, et posuit in carcere propter Herodiadem uxorem fratris sui. Dicebat enim illi Iohannes: Non licet tibi habere eam. Et uoluit illum occidere: timuit populum, quia sicut prophetam eum habebant. Die autem natalis saltauit filia Herodiadis in medio, et placuit Herodi. Unde cum iuramento pollicitus est ei dare quodcumque postulasset ab eo. At illa premonita a matre sua: Da mihi, inquit, hic in disco caput Iohannis  Baptiste. Et contristatus est rex. Propter iuramentum autem et eos qui pariter recumbebant, iussit dari. Misitque, et decollauit Iohannem in carcere; et allatum est caput eius in disco, et datum est puelle, et tulit matri sue. Et accedentes discipuli eius, tulerunt corpus eius, et sepelierunt illud.


INCIPIT MISSA.

Deus cui sancta conuersatione directa gloriosi Iohannis oranda sanctitas, celebranda sollemnitas est: qui quondam cum adnunciaret mirabiliter Redemtorem, expectabat, speculum luminis, initium baptismatis, testimonium ueritatis; et in plenitudinem Christi signorum, post signa monstrabat, nuncius salutis, emulus passionis: seruiit propheta baptismo, baptista martyrio, et Iesum Dei Filium mundi redemtione  uenturum, quem adnunciare se predicatione sermonis ostendit, amare se effusione sanguinis conprobauit.


Collectio secreta.

Exaudi nos bonorum omnium dispensator, atque in electissimi tui Iohannis sollemnitate presenti delictorum indulgentiam placatus adtribue; cui totum in uirtutem sancti Spiritus ab ore translatum, Christus fuit moriendi causa, cui Christus fuerat causa nascendi. Ipse igitur natiuitatis dominice nuncius, ipse precursor probatus est passionis. Per.


Contestatio.

uere dignum et iustum est, omnipotens Deus per Christum Dominum nostrum. Cui in conspectu uaticinium,  in actu baptismum, in obitu martyrium: quo per unam eamdemque dispensationem ostendit generatio quem promisit, conuersatio quem docuit, passio quem dilexit: prophetat in utero, predicat in seculo, consummat in gaudio. A iustitia elegitur, de iustitia loquitur, pro iustitia decollatur. Tantus prophete splendor in carceris claustra detruditur, et preciosus Deo sanguis meretricie saltationis mercede taxatur, atque inter gentilicie uoluptatis fit epulas speculum. Cui merito omnes angeli. Sanctus.



MISSA IN NATALE PETRI ET PAULI.


Epistola Pauli apostoli ad Romanos. in natale apostolorum.

Fratres, iustificati igitur ex fide, pacem habeamus ad Deum per Dominum nostrum Iesum Christum:  per quem accessum habemus fide in gratia ista, in qua stamus, et gloriamur in spe glorie filiorum Dei. Non solum autem, sed et gloriamur in tribulationibus, scientes quod tribulatio patientiam operatur, patientia autem probationem, probatio uero spem, spes autem non confundit: quia caritas Dei defusa est in cordibus uestris per Spiritum sanctum, qui datus est nobis. Ut quid enim Christus, cum adhuc infirmi essemus, secundum tempus pro impiis mortuus est? uix enim pro iusto quis moritur; nam pro bono forsitan quis et audeat mori? Commendat autem suam caritatem Deus in nobis, quoniam cum adhuc peccatores essemus, Christus pro nobis mortuus est. Multo igitur magis iustificati in sanguine ipsius, salui erimus.


Lectio sancti Euangelii secundum Iohannem.

 Diebus illis ambulans Dominus iehsu iuxta mare Galilee, uidit duos fratres, Simon, qui uocatur Petrus, et Andream fratrem eius, mittentes retia in mare, erant enim piscatores, et ait illis: uenite post me, et faciam uos piscatores hominum. At illi continuo relictis retibus suis secuti sunt eum. Post hec dicit iehsu Petro: Simon Iohannes diligis me plus his? Dicit ei: Etiam, Domine, tu scis quia amo te. Dicit ei: Pasce agnos meos. Dicit ei iterum: Simon Iohannes diligis me? At ille ait: Etiam, Domine, tu scis quia amo te. Dicit ei: Pasce agnos meos. Dicit ei tertio: Simon Iohannes, amas me? Contristatus Petrus, quia dixit ei tertio, Amas me? Et dicit ei: Domine, tu nosti omnia, tu scis quia amo te. Dicit ei: Pasce oues meas. Amen, amen dico tibi, cum  esses iunior, cingebas te, et ambulabas ubi uolebas. Cum autem senueris, extendes manus tuas, et alius te cinget, et ducet quo tu non uis. Hoc autem dixit, significans qua morte esset clarificaturus Deum.


INCIPIT MISSA.

Deus qui hunc [diem] beatorum tuorum Petri et Pauli martyrio consecrasti; Ecclesiam tuam eorum, quesumus, magisterio gubernare [digneris] per quos sumpsit inicium.


Collectio.

Apostolorum, Domine, beatorum Petri et Pauli desiderata sollemnia recensemus: presta, quesumus, ut eorum supplicatione muniamur, quorum regimur principatu.


Post nomina.

Largiente te, Domine, natalicio Petri et Pauli lumen  effulsit: concede, quesumus, ut hodierna gloria passionis sicut illis magnificentiam tribuit sempiternam, ita nobis ueniam largiatur optatam.


Ad pacem.

Munera que deferimus, Domine, benignus adsume; qui nostris inpedimur offensis, apostolorum precibus adiuuemur.


Contestatio.

uere dignum et iustum est, omnipotens, te gloriosum in sanctis tuis, te mirabilem in tuis discipolis declamare. Te enim uerum Deum deprecantes apostoli in omnem terram sonum prebuerunt, et in fines orbis terre uerbum sancti certaminis tradiderunt. Ex quibus beatum Petrum in fundamentum  Ecclesie conlocasti, cuius fide in omnium discipulorum tuorum gaudio confortasti. Huic gentium magistrum tradidisti collegam, nouissimum quidem in cursum, sed equalem ad premium. Plus enim omnibus laborat in predicatione, qui plus in persecutione presumpserat; et quem Saulum persequentem nominabat [a 1Kb] , Ecclesia predicantem Paulum appellat. Par efficitur Petro in passione, ut credatur eius particeps esse in remuneratione. Hec tu omnia, Domine, operaris, qui a prophetis demonstraris, ab angelis adoraris, et ad omne seculum apostolorum lumine declararis. Et ideo cum angelis et archangelis conlaud.



MISSA SANCTI SIGISMUNDI REGIS.


Epistola Iohannis apostoli ad gentes [b 1Kb] .

Fratres, nolite diligere mundum, nec ea que in  mundo sunt. Si quis diligit mundum, non est caritas Patris in eo: quoniam omne quod est in mundo, concupiscentia carnis, et concupiscentia oculorum, et superbia uite.


Lectio sancti Euangelii secundum Mattheum.

Diebus illis, circuibat Dominus iehsu totam Galileam, docens in synagogis eorum, et predicans Euangelium regni, et sanans omnem languorem et omnem infirmitatem in populo. Et abiit opinio eius in totam Syriam, et obtulerunt ei omnes male habentes uariis languoribus et tormentis conprehensos, et curauit eos.


INCIPIT MISSA.

Omnipotentem Dominum, qui per apostolos et martyres suos diuersa sanitatum dona largitur, fratres  dilectissimi, deprecemur, ut huic seruo suo ill. qui typi quartani uexatione fatigatur, fidelis famuli sui Sigismundi precibus clementer occurrat; et dum nobis illius facit merita, isti conferat medicinam.


Secreta.

Inclina, Domine, pias preces [c 1Kb] ad desideria supplicantium, et que deuoto corde poscimus, benignus admitte; ut seruo tuo ill. qui typi quartani uexatione fatigatur, fidelis famuli tui Sigismundi precibus clementer occurras: nobis illius patefacias merita, presenti agroto conferas medicinam.


Contestatio.

uere dignum et iustum est, omnipotens Deus, nomen tuum laudare, cuius maiestatem tuam tanto magis obnoxii sumus, quantum illi pro suscepta nostri  corporis humilitate debemus, exemplum nobis relinquens, ut sequamini uestigia eius qui peccatum non fecit, nec dolus inuentus est in ore eius. Quis in hoc mundo ita poterit sequi, ut nec dolus in ore, nec peccatum eius inueniatur in opere? sed in patientia, que Deus amat, maiestas diuina commendat.  Nunc ergo dono maiestatis tue agnoscimus reliquias esse homini pacifico. Tu ergo, Domine Deus noster, qui inter bellorum tumultus, non examinatione persecutoris, electo tuo Sigismundo triumphum martyrii contulisti, tu dispensando pauperibus pulsanti aperire dignatus es, secutus gratiam, consecutus misericordiam, ut post mortem ostendas in uirtute, quem ante mortem firmasti in fide. Tua enim dona sunt, Domine, ut in nomine electi tui Sigismundi per communionem corporis et sanguinis Domini nostri Iesu Christi Filii tui a famulo tuo ill. tempestatis frigora, febrium ardorem repellas, et ad sanitatem pristinam reuocare digneris. Presta, quem in Trinitate laudant omnes angeli.



MISSA IN SANCTORUM MARTYRUM.


 Lectio Apocalypsis sancti Iohannis, in sanctorum [d 1Kb] legenda.

uidi, et ecce unus de senioribus dicens mihi: Hi qui amicti sunt stolas albas, qui sunt et unde uenerunt? Et dixi illi: Domine mi, tu scis. Et dixit mihi: Hi sunt qui ueniunt de tribulatione magna, et lauerunt stolas suas, et dealbauerunt eas in sanguine Agni. Ideo sunt ante thronum Dei, et seruiunt ei die ac nocte in templo eius; et qui sedet in throno habitabit super illos. Non esurient neque sitient amplius, neque cadet super illos sol, neque ullus estus: quoniam Agnus, qui in medio throni est, reget illos, et deducet eos ad uite fontes aquarum, et absterget Deus omnem lacrimam ex oculis eorum.


Epistola Pauli apostoli ad Hebreos.

Fratres, sancti per fidem uicerunt regna, operati  sunt iustitiam, adepti sunt repromissiones, obturauerunt ora leonum, extinxerunt impetum ignis, effugerunt aciem gladii, conualuerunt de infirmitate, fortes facti sunt in bello.


Lectio sancti Euangelii secundum Mattheum.

uidens Dominus iehsu turbas, ascendit in montem: et cum sedisset, accesserunt ad eum discipuli eius, et aperiens os suum docebat eos dicens: Beati pauperes spiritu, quoniam ipsorum est regnum celorum. Beati mites, quoniam ipsi possidebunt terram. Beati qui esuriunt et sitiunt iustitiam, quoniam ipsi saturabuntur. Beati misericordes, quoniam ipsi misericordiam consequentur. Beati mundo corde, quoniam ipsi Deum uidebunt. Beati pacifici, quoniam  filii Dei uocabuntur. Beati qui persecutionem patiuntur propter iustitiam, quoniam ipsorum est regnum celorum. Beati estis cum maledixerint uobis, et persecuti uos fuerint, et dixerint omne malum aduersum uos, mentientes, propter me: gaudete et exultate, quoniam merces uestra copiosa est in celis.


INCIPIT MISSA.


Deus, qui in sanctorum tuorum cordibus sancti caloris tui ignes accendens, usque ad martyrii eos gloriosa certamina sustulisti, ut in supplicio constituti, persecutores tuos te uincente despicerent, penas te confortante contemnerent, premia te remunerante perciperent in gloria; per illorum te, Domine triumphum deprecamur, ut nobis remissionem tribuas peccatorum.


Secreta.

Omnipotens Deus noster, tu tribue ut intercessio beatissimorum patriarcharum, prophetarum, apostolorum, martyrum, confessorum, uirginum, et sacerdotum, omniumque sanctorum, nostrarum profectus sit animarum, et cultus, quem illis deferimus ad honorem,  nobis proficiat ad salutem, ut intercessione eorum gratiam tuam et pacem in nobis facias permanere.


Immolatio misse.

uere dignum et iustum est, omnipotens Deus. Tibi enim, Domine, festa sollemnitas agitur, tibi dies sacrata celebratur, quam beatorum tuorum patriarcharum, prophetarum, apostolorum, martyrum, et confessorum, uirginum et sacerdotum, in ueritatis tue testificatione profusis, magnifico nominis tui honore signauit, in quo unicum salutis nostre presidium, Pater eterne, posuisti. Tuas igitur, Domine, uirtutes, tuasque uictorias admiramur, quotiens in Ecclesia tua horum dierum festa celebramus, quos insignes sanctorum tuorum palme ad perennem memoriam sollemnemque letitiam fidelibus populis sacrauerunt per Christum Dominum nostrum. Cui merito.



MISSA UNIUS MARTYRIS.


Epistola Pauli apostoli ad Corinthios, unius martyris.

Fratres, Dominus mihi adstitit; et confortauit me, ut per me predicatio impleatur, et ut audiant omnes gentes quia liberatus sum de ore leonis. Liberauit enim me Dominus, et ab omni opere malo saluum faciet in regnum suum celeste, cui gloria in secula seculorum.


Lectio sancti Euangelii secundum Mattheum.

Omnis ergo qui confitebitur me coram hominibus, confitebor et ego eum coram Patre meo, qui est in celis. Qui autem negauerit me coram hominibus, negabo et ego eum coram Patre meo, qui est in celis. Qui amat patrem aut matrem plusquam me, non est me dignus: et qui amat filium aut filiam  super me, non est me dignus. Qui inuenit animam suam, perdet illam; et qui perdiderit animam suam propter me, inueniet eam. Qui recipit uos, me recipit; et qui me recipit, recipit eum qui me misit. Qui recipit prophetam in nomine prophete, mercedem prophete accipiet; et qui recipit iustum in nomine iusti, mercedem iusti accipiet. Et quicumque potum dederit uni ex minimis istis calicem aque frigide tantum in nomine discipuli, amen dico uobis non perdet mercedem suam.


INCIPIT MISSA.


Sancte Domine, cuius tam multa est miseratio, quam copiosa redemtio, propicius ac benignus exaudi preces nostras, et da intercessionibus beatissimi martyris tui ill. [a 1Kb] ut que pro alterutrum poscimus, etiam pro nostris criminibus impetremus.


Collectio

Deus, qui nos de spe misericordie tue hac prima ratione uoluisti confiteri, ut martyrum tuorum, quorum hic reliquias ueneramur, et presentia, et auxilio circumdares, ut haberet et oratio nostra suffragium, et uita patrocinium, illud sanctorum intercessione, hoc munere. Custodi igitur, quesumus, Domine, Ecclesiam tuam, custodi locum istum, uel omnes conuenientes in eo suffragio sancti martyris  tui ill. fiatque nobis ipse auxiliator e celo, qui ad te presenti migrauit e seculo; sitque hec uicissim retributio muneris tui, ut mereatur hic locus martyris gratiam, qui misit eumdem Martyrem ad coronam.


Post nomina.

Munera nostra, quesumus, Domine, dignanter adsume; ut quod in honore sancti Martyris tui ill. uenerabiliter exsecuntur, impetret fidelibus tuis auxilium oratio iusta sanctorum.


Ad pacem.

Oramus te, Pater sancte, ut nos seruos tuos beatissimi martyris tui ill. iubeas esse consortes, in confessione participes, in fide stabiles, in persecutione firmos, in tribulatione patientes, in consummatione uictores; ut si nos dies persecutionis inuenerit,  iungat consummatio uirtutum, par premium, et corona celestis.


Contestatio.

uere dignum et iustum est, omnipotens Deus, dedicator martyrii, inspector belli, largitor triumphi. Qui inter spiritalium agonum, non effusione sanguinis, non morte hominis, sed preconio ueritatis, et pio in te caritatis officio delectaris, adtestantibus meritis beatissimi Martyris tui ill. Cuius hodie gloriosam passionis uictoriam recolentes, sperantes per eius suffragia ut nostras quoque uoces admittere iubeas cum sanctis angelis atque archangelis tuis, qui tibi hymnum perpetim supplice confessione dicentes, Sanctus.



MISSA DE UNO CONFESSORE.


 Lectio [b 1Kb] Hieremie prophete.

Hec dicit Dominus: Benedictio Domini super caput iusti. Eleemosyna illius non erit in obliuione, omnia opera eius sicut lux in conspecto Dei fulgebunt. Manus suas aperuit pauperibus, fructum autem porrexit inopi. In fortitudinem et decorem indutus est, et letatus est in diebus nouissimis. Os suum aperuit in predicatione, et ordinem posuit lingue sue: cibos autem pigros comedit. [Omnia] factus est omnibus, ut omnes saluos faceret.


 Epistola Pauli apostoli ad Titum [a 1Kb] .

Fratres, timor Domini custodit animam iusti, et spiritus sapientie erudiuit illum. Tenens psalterium et cytharam, letatus est ad uocem organi. Et quia dulcis fuit in ore eius decantatio laudis; ideoque in die o bitus sui gauisus est, eo quod suscepit illum dextera Dei.


Lectio sancti Euangelii secundum Mattheum.

In illo tempore, dixit Dominus iehsu discipulis suis: Quis putas est fidelis seruus et prudens, quem constituit Dominus supra familiam suam, ut det illi cibum in tempore? Beatus ille seruus, quem, cum uenerit Dominus eius, inuenerit sic facientem. Amen dico uobis, quoniam super omnia bona sua constituet eum.


INCIPIAT MISSA.

 Propiciare nobis, Domine, ouibus tuis, interueniente beatissimo confessore tuo ill., et quia tui est muneris, ut que precipis impleamus, gratie tue lumen emitte.


Collectio.

Omnipotens sempiterne Deus, cui cuncta famolantur elementa, interpellante pro nobis beatissimo Confessore tuo ill. exaudi propicius orationem nostram, et tribue nobis misericordiam tuam: et quecumque precipis ut agamus, ipse adiuua ut implere possimus.


Post nomina.

Sancti, Domine, confessoris tui ill. tribue nobis supplicationibus foueri; ut cuius depositionem colimus, obsequio eius apud te intercessionibus, et meritis commendemur. Proficiant hec que offerimus pro incolumitate uiuentium, et pro requie defunctorum.


 Ad pacem.

Omnipotens sempiterne Deus, da nobis in presenti festiuitate beatissimi confessoris tui ill. congrua deuotione gaudere, ut et potentiam tuam in eius glorioso continentie cultu laudemus, et diuinum obtineamus auxilium.


Contestatio.

uere dignum et iustum est, omnipotens Deus, te adorare in sanctis, in quibus glorificatus es, Domine, uehementer, qui tibi adherentes calcauerunt superbientem excellentiam mundi uirtute Spiritus sancti, contemnentes blanditias et inlecebras mundi huius et friuolas pompas. Ex quibus beatus tuus confessor ill. emicuit, mundum contemtui crucis postponens. Propterea nunc requiescit in pace tua, nichil in lecebrosum,  nichil iam metuens aduersum. Cui inspira, misericors Deus, intercedere tibi pro nobis; ut quem fecisti de sua felicitate securum, facias pro nostra liberatione sollicitum, per Christum Dominum nostrum.



MISSA SANCTI MARTINI EPISCOPI.


Lectio Hieremie prophete in depositione sancti Martini episcopi [b 1Kb] .

Benedictus uir qui confidit in Domino, et erit Dominus fiducia eius. Et erit quasi lignum quod transplantatur super aquas, quod ad humorem mittit  radices suas, et non timebit cum uenerit estus. Et erit folium eius uiride, et in tempore siccitatis non erit sollicitum, nec aliquando desinet facere fructum. Prauum est cor omnium et inscrutabile, quis cognoscet illud? Ego Dominus scrutans cor, et probans renes, qui do unicuique iuxta uiam et iuxta fructum adinuentionum suarum. Solium glorie a principio locus sanctificationis nostre, expectatio Isrel Dominus. Omnes qui te derelinquunt confundentur, recedentes in terra scribentur, quoniam dereliquerunt uenam aquarum uiuentium Dominum. Sana me, Domine, et sanabor; saluum me fac, et saluus ero, quoniam laus mea tu es, Domine, Deus meus.


Epistola Pauli apostoli ad Timotheum.

 Fratres, omnis Scriptura diuinitus inspirata utilis est ad docendum, ad arguendum, ad corrigendum in iustitia, ut perfectus sit omnis homo Dei, ad omne opus bonum instructus. Testificor coram Deo et Christo Iesu, qui iudicaturus est uiuos et mortuos, per aduentum ipsius et regnum eius, predica uerbum, insta oportune, inportune. Tu uero uigila, in omnibus labora, opus fac euangeliste, ministerium tuum imple. Ego enim iam libor, et tempus resolutionis mee instat. Bonum certamen certaui, cursum consummaui, fidem seruaui. In reliquo reposita est mihi corona iustitie, quam reddet mihi Dominus in illa die iustus iudex: non solum mihi, sed et his qui diligunt aduentum eius.


Lectio sancti Euangelii secundum Mattheum.

 Homo quidam proficiscens uocauit seruos suos, et tradidit illis bona sua. Et uni dedit quinque talenta, alii autem duo, alii uero unum, unicuique secundum propriam uirtutem, et profectus est statim. Abiit autem qui quinque talenta acceperat, operatus est in eis, et lucratus est alia quinque. Similiter qui duo acceperat, lucratus est alia duo. Qui autem unum acceperat, abiens fodit in terra, et abscondit pecuniam Domini sui. Post multum uero temporis, uenit dominus seruorum illorum, et posuit rationem cum eis. Et accedens qui quinque talenta acceperat, obtulit alia quinque, dicens: Domine, quinque talenta tradidisti mihi, ecce alia quinque superlucratus sum. Ait illi dominus eius: Euge, serue bone et fidelis, quia super pauca fuisti fidelis, super  multa te constituam; intra in gaudium domini tui.


INCIPIT MISSA.

Sanctum in mirabilibus, mirabilem Deum in sanctis suis et confessore suo Martino [fratres carissimi, deprecemus:] ut cuius uenerabilem diem celebramus, mereamur eius esse participes. Hic uir, quem adnumerandum apostolis, martyribus adgregandum proxima ita in rem tempora protulerunt. Dubium enim non est ut sit martyr in celo, qui fuit confessor in seculo, cum sciamus non Martinum martyrio, sed martyrium defuisse Martino. Oremus qui in tantum  Domini potuit equare uirtutes, dignetur in tribulatione defendere, qui potens fuit mortuos suscitare.


Collectio.

Deus, cuius per summum antistitem et confessorem tuum Martinum fulgoris tui lumen effulsit; cuius hodie felicem transmigrationis diem celebrantes, clementiam tuam supplices exoramus, ut Ecclesiam tuam conuersantem in tribulatione dignetur defendere, cui a te satis larga pietate concessum est etiam mortuos suscitare.


Post nomina.

Largam Dei Patris omnipotentis misericordiam, fratres carissimi, deprecemur, ut intercessione sancti ac beatissimi antistitis sui Martini, cuius hodierna die officium commemorationis impendimus, eius interuentu  per misericordiam Domini indulgentiam consequi mereamur.


Ad pacem.

Exaudi, Domine, preces nostras, quas in sancti confessoris et sacerdotis episcopi tui Martini commemoratione deferimus, et presta, ut sicut ille in conspectu tuo qui tibi digne meruit famulari clarus semper extitit, ita eius nos supplicatio in bonis actibus adiuuet. Per.


Contestatio.

uere dignum et iustum est, omnipotens Deus, te in Martini tui laudibus honorare, qui sancti Spiritus tui dono succensus, ita in ipso tirocinio fidei perfectus inuentus est, ut Christum texisset in paupere; et uestem, quam egenus acceperat, mundi Dominus induisset. O felix largitas, in qua diuinitas operitur!  o clamydis gloriosa diuisio, que militem texit et regem! inestimabile donum est quod uestire Deum meruit Deitatis. Digne huic confessionis tue premium commisisti; digne Arrianorum non subiacuit feritati: digne tantum amore Martinus persecutoris tormenta non timuit securus: quia tanta est glorificatio passionis, ut per quantitatem uestis exigue uestire Christum meruit et uidere. O anime imitanda benignitas! o uirtutum ueneranda potentia! sic egit suscepti pontificatus officium, ut per formam probabilis uite obseruantiam exegerit discipline. Sic apostolica uirtute sperantibus contulit medicinam, ut alios supplicationibus, alios uisu saluarit. Hec tua est, Domine, ueneranda potentia, cui cum lingua non suppleat, meritis exorat, per Christum Dominum.



MISSA UNIUS uIRGINIS.


Epistola Pauli apostoli ad Romanos.

Fratres, de uirginibus preceptum Domini non habeo, consilium autem do, tamquam misericordiam consecutus a Domino, ut sim fidelis. Existimo autem hoc bonum esse propter instantem necessitatem, quoniam bonum est homini sic esse. Alligatus es uxori? noli querere solutionem. Solutus es ab uxore? noli querere uxorem. Si autem acceperis uxorem, non peccasti. Et si nupserit uirgo, non peccabit: tribulationem carnis habebunt huiusmodi, ego autem uobis parco. Hoc itaque dico, fratres, tempus breue est. Reliquum est ut qui habent uxores tamquam non habentes sint; et qui flent, tamquam non flentes; et  qui gaudent, tamquam non gaudentes; et qui emunt, tamquam non possidentes; et qui utuntur hoc mundo, tamquam non utantur; preterit enim figura huius mundi. uolo autem uos sine sollicitudine esse. Qui sine uxore est, sollicitus est que Domini sunt, quomodo placeat Deo. Qui autem cum uxore est, sollicitus est que sunt mundi, quomodo placeat uxori, et diuisus est. Et mulier innupta, et uirgo cogitat que sunt Domini, ut sit sancta corpore et spiritu.


Lectio sancti Euangelii secundum Mattheum.

Simile erit regnum celorum decem uirginibus, que accipientes lampades suas, exierunt obuiam sponso et sponse. Quinque autem ex eis erant fatue, et quinque prudentes. Sed quinque fatue acceptis lampadibus non sumserunt oleum secum: prudentes  uero acceperunt oleum in uasis cum lampadibus. Moram autem faciente sponso, dormitauerunt omnes et dormierunt. Media autem nocte, clamor factus est: Ecce sponsus uenit, exite obuiam ei. Tunc surrexerunt omnes uirgines ille, et ornauerunt lampades suas. Fatue autem sapientibus dixerunt: Date nobis de oleo uestro, quia lampades nostre extinguuntur. Responderunt prudentes dicentes: Ne forte non sufficiat nobis et uobis, ite potius ad uendentes, et emite uobis. Dum autem irent emere, uenit sponsus; et que parate erant intrauerunt cum eo ad nuptias, et clausa est ianua. Nouissime uenerunt relique uirgines dicentes: Domine, Domine, aperi nobis. At ille respondens ait: Amen dico uobis, nescio uos. uigilate itaque, quia nescitis diem neque horam.


INCIPIT MISSA.

 Propitiare, Domine, supplicationibus nostris, et flammam in nobis tue caritatis accende; ut sancte tue uirginis ill. uel martyris, que sexum cum seculo uicit, cuius nos fecisti esse imitatores, iubeas esse consortes.


Collectio.

Deus, qui candidatam tuam ill. uirginitate pariter et martyrio in fonte uiui certaminis abluisti, ut confessionis gloriam roseo sui sanguinis decore ornata, spe caneret uictorie, et mundum in suis dormientem peccatis ad confessionem tui nominis excitaret; da eius patrocinio peccatis nostris indulgentiam, qui dedisti certanti coronam.


Post nomina.

 Supplicationibus nostris, Domine, propiciatus intende, quas in sancte tue ill. uirginis et martyris commemoratione deferimus; et hoc sacrificium super inlatum ita clementer adtende: ut qui fiduciam de propria iustitia non habemus, eius que tibi placere meruit precibus adiuuemur. Per.


Ad pacem.

Exaudi, Domine, preces nostras in die sollemnitatis magnifico sancte uirginis et martyris, que mundum uicit cum fragili sexu, et dona eius apud te interuentu placatus, ut cuncti qui adsistimus, eius memoriam frequentantes, pacis et caritatis uinculo colligemur.


Contestatio.

uere dignum et iustum est, omnipotens Deus, in  uirgine decorosa te palma laudare. Et ideo pro martyre tua ill. uel uirgine decorosa honoris obsequium persoluentes, supplices clementie tue fundimus preces, rogantes ut nos exaudire digneris, et in sancte ill. sollemnitate letifices, quo sancta ill. uirgo dum humanas nuptias tempsit, sponsum sibi, qui perpetuus immortalitatis premio esset, adiunxit: cui confessionis testimonio se elegit sanguinis martyrio consecrare, ut uirginalis integritas eo esset in sponsa preclarior, quo sanguinis rosea diadema micabat. In huius ergo tale gloriosum certamen uotorum tibi hostias immolamus, laudes tibi cum angelis conclamant dicentes: Sanctus [a 1Kb] .



COLLECTIONES IN DEDICATIONE ECCLESIAE.


Lectio post prophetiam in dedicatione Ecclesie

 Benedicite, Deus sancte Isrel qui celestem Hierusalem cottidie multiplice edificas congregatione sanctorum, respice super domum hanc, cuius natalis est hodie, que in honore martyrum tuorum ill. condita est, et presta, ut omnes inuocantes te in ea inueniant salutem, infirmi medicinam, uulnerati remedium, merentes gaudium, reditum captiui, penitentes indulgentiam, rei ueniam, uincti solutionem, orantes presidium.


Item alia eiusdem.

Ascendat oratio nostra per manus sancti angeli tui ad diuinum altare tuum, Domine, cum odore suauitatis tue, commendante aduocato Domino nostro Iesu Christo, cum quo tibi est imperium, potestas, honor, laus, maiestas, gloria, eternitas, cum Spiritu  sancto in secula seculorum.



MISSA PRO AEGROTIS.


Epistola Iacobi apostoli ad gentes pro infirmis.

Fratres, infirmatur aliquis in uobis? inducat presbyteros Ecclesie, et orent super eum? ungentes eum oleo in nomine Domini; et oratio fidei saluabit infirmum, et alleuabit eum Dominus; et si in peccatis sit, dimittetur ei. Confitemini alterutrum peccata uestra, et orate pro inuicem, et saluemini. Multum enim ualet deprecatio iusti adsidua. Helias erat homo similis nobis passibilis, et oratione orauit ut non plueret super terram: et non pluit annos tres et menses sex. Et rursum orauit, et celum dedit pluuiam, et terra dedit fructum suum.


Lectio sancti Euangeli secundum Lucam.

 In tempore illo Dominus noster iehsu Christus introiuit in domum Petri: socrus autem Simonis tenebatur magnis febribus. Et rogauerunt illum pro ea. Et stans super illam, imperauit febri, et dimisit illam. Et continuo surgens, ministrabat illis. Cum sol autem occidisset, omnes qui habebant infirmos uariis languoribus, ducebant illos ad eum. At ille singulis manus imponens . . . . .


INCIPIT MISSA.

Omnipotens sempiterne Deus, qui fragilitatem  conditionis nostre infusa uirtutis tue dignatione confirmas, ut salutaribus remediis pietatis tue corpora nostra et membra uegetentur, super famulum tuum ill. propicius intende, ut omni necessitate corporee infirmitatis exclusa, gratia in eum pristine sanitatis perfecta reparetur. Per.


Collectio.

uirtutum celestium Deus, qui ab humanis corporibus omnem languorem et omnem infirmitatem precepti tui potestate depellis, adesto propitius famulo tuo ill., ut fugatis infirmitatibus, et uiribus reparatis, nomini sancto tuo instaurata protinus sanitate benedicat.


Post nomina.

Adesto supplicationibus nostris, omnipotens Deus, et hanc oblationem pro incolomitate famuli tui ill.  oblatam sanctificans, tu qui es humane fragilitatis singulare presidium, auxilii tui ostende uirtutem; ut ope misericordie tue adiutus, ad omnia sanitatis reparetur officia.


Ad pacem.

Sacrificia, Domine, tibi cum Ecclesie precibus immolanda, quesumus, corda nostra purificent, et indulgentie tue nobis dona concilient et de aduersis prospera sentire faciant.


Contestatio.

uere dignum et iustum est, omnipotens Deus, te Dominum totius misericordie in necessitatibus inuocare, qui dominaris uite et morti, qui es medicus animarum. Sanctificans ergo hanc oblationem pro incolomitate famuli tui ill. oblatam, quesumus, ut respicias propitius de preparato habitaculo tuo super  eum, qui diuersa egritudine continetur, et uisites eum uisitatione tua celesti, sicut uisitare dignatus es socrum Petri, puerum Centurionis, et Sarram ancillam tuam. Alleua eum, Domine, de strato doloris sui, ut saluus atque incolomis in Ecclesia tibi ore Dauid dicere possit: Castigans castigauit me Dominus, et morti non tradidit me, per Christum Dominum nostrum.



MISSA IN DEDICATIONE.


Lectio libri Genesis legenda in Dedicatione Ecclesie [b 1Kb] .

Tempore illo, egressus Iacob de Bersabee, pergebat Aram. Cumque uenisset ad quemdam locum, et uellet in eo requiescere post solis occubitum, tulit de lapidibus, quos subponens capiti suo dormiuit in eodem loco; uiditque in somnis scalam stantem super terram, et cacumen eius tangens celum, et angelos  quoque Dei ascendentes et descendentes per eam, et Dominum innixum scale dicentem sibi: Ego sum Dominus Deus Abraham patris tui, et Deus Isaac. Terram in qua dormis, tibi dabo et semini tuo: eritque semen tuum quasi puluis terre. Dilataberis ad occidentem et orientem, septemtrionem et meridiem; et benedicentur in te et semine tuo cuncte tribus terre, et ero custos tuus quocumque perrexeris. Et reducam te in terram hanc, nec dimittam nisi compleuero uniuersa que dixi. Cumque euigilasset  Iacob de somno, ait: uere Dominus est in loco isto, et ego nesciebam. Pauensque: Quam terribilis, inquit, est locus iste! non est hic aliud, nisi domus Dei et porta celi. Surgens ergo mane tulit lapidem, quem supposuerat capiti suo, et erexit in titulum, fundens oleum desuper; appellauitque nomen urbis Bethel, que prius Luza uocabatur. uouit etiam uotum dicens: Si fuerit Deus mecum, et custodierit me in uia qua ambulo, et dederit mihi panem ad uescendum, et uestem ad induendum, reuersusque fuero prospere ad domum patris mei; erit mihi Dominus in Deum, et lapis iste, quem erexi in titulum, uocabitur domus Dei; et cunctorum que dederis mihi, decimas offeram tibi.


Epistola Pauli apostoli ad Corinthios.

 Fratres, Dei sumus adiutores, Dei agricultura estis, Dei edificatio estis. Secundum gratiam Dei que data est mihi, ut sapiens architectus fundamentum posui. Alius autem superedificat: unusquisque autem uideat quomodo superedificet. Fundamentum enim aliud nemo potest ponere preter id, quod positum est, quod est Christus iehsu. Si quis autem superedificat supra fundamentum, aurum, argentum, lapides pretiosos; ligna, fenum, stipulam; uniuscuiusque opus manifestum erit. Dies enim declarabit, quia in igne reuelabitur, et uniuscuiusque opus: quale sit, ignis probabit. Si cuiusque opus manserit quod superedificauit, mercedem accipiet. Si cuius opus arserit, detrimentum patietur: ipse tamen saluus erit, sic tamen quasi per ignem. Nescitis quia templum  Dei estis, et Spiritus Dei habitat in uobis? Si quis autem templum Dei uiolauerit, disperdet illum Dominus. Templum enim Dei sanctum est, quod estis uos.


Lectio sancti Euangelii secundum Iohannem.

Diebus illis facta sunt encenia in Hierusolymis, et Inems erat. Et ambulabat iehsu in templo, in porticu Salomonis. Circumdederunt ergo eum Iudei, et dicebant ei: Quousque animam nostram tollis? Si tu es Christus, dic nobis palam. Respondit ei iehsu: Loquor uobis, et non creditis. Opera que ego facio in nomine Patris mei, hec testimonium perhibent de me. Sed uos non creditis, quia non estis ex ouibus meis. Oues mee uocem meam audiunt, et ego cognosco eas, et secuntur me, et ego uitam eternam do eis; et non peribunt in eternum, et non rapit eas  quisquam de manu mea. Pater meus quod dedit mihi, maius omnibus est, et nemo potest rapere de manu Patris mei. Ego et Pater unum sumus. Sustulerunt lapides Iudei, ut lapidarent eum. Respondit eis iehsu: Multa opera bona ostendi uobis ex Patre meo: propter quod eorum opus me lapidatis? Responderunt ei Iudei: De bono opere non lapidamus te, sed de blasphemia; et quia tu homo cum sis, facis te ipsum Deum. Respondit eis iehsu: Nonne scriptum est in lege uestra, quia ego dixi: Dii estis. Si illos  dixit deos, ad quos sermo Dei factus est, et non potest solui Scriptura, quem Pater sanctificauit et misit in mundum, uos dicitis, quia blasphemas, quia dixi: Filius Dei sum? Si non facio opera Patris mei, nolite credere mihi; si autem facio, et si mihi non uultis credere, operibus credite: ut cognoscatis et credatis, quia in me est Pater, et ego in Patre.


INCIPIT MISSA.

Deum qui templorum condidit ornamenta, qui martyribus suis atque confessoribus sacra dedicauit altaria, fratres dilectissimi, affectu piissimo ueneremur, prona humilitate poscentes: ut templa, que nomini suo dedicata sunt, munere spiritali respersa nostris artibus inserantur; ut dum diem festiuitatis huius annuis recursibus honoramus, ipsi templorum celestium  pares effici mereamur. Precemur etiam ut beatissimorum martyrum intercessione saluemur, quorum in hoc loco [a 1Kb] reliquias pio amore ueneramur.


Collectio.

Deus qui ad cultum tuum pro salute credentium loci istius amplitudinem consecrasti, ubi cottidiana inuocatione nominis tui celestis consolatio non deesset: quesumus pietatem tuam, ut memorie que sacris inferuntur altaribus, deuotis mentibus ad remedium preparentur animarum et supplicem familiam tuam que tibi in templo glorie tue sacrificium laudis gratulantes immolant uotis, in illa sancta Hierusalem inter electa celestis regie ornamenta constituas.


Post nomina.

Gloria tibi Domino Deo nostro, seculorum regi, hominum conditori, qui in cultum perpetim templi  huius ambitum cum sanctorum martyrum patrocinio consecrasti, ubi cottidiana deuotione prestaris e celis, quod petebaris in terris. Intreat ergo, Domine, postulatio nostra coram te hodie, et in conspectu maiestatis tue oratio contriti cordis ascendat; ac singulorum uotis in templo hoc, cuius natalis est hodie, pro benignitatis tue serenitate responde, et fidem credentis effectu concesso petitionis amplifica. Per.


Ad pacem.

Deus, qui nobis per singulos annos sancti huius templi tui consecrationis reparas diem, et sacris semper mysteriis representas incolomes; exaudi preces populi tui et presta, ut si quis hoc templum beneficia petiturus ingreditur, cuncta se impetrasse letetur.


Contestatio.

 uere dignum et iustum est, omnipotens Deus, pro annua dedicatione tabernaculi huius, gratias honoremque referre, cuius uirtus magna, pietas copiosa. Respice, quesumus, de celo, et uide, et uisita domum istam, ut si quis in ea nomini tuo supplicauerit, libenter exaudias, et satisfacientibus clementer ignoscas. Hic tibi sacerdotes tui sacrificium laudis offerant; hic fidelis populus uota persoluat; hic peccatorum onera deponantur; hic fides lapsa reparetur; hic ipse inter bonum malumque discernens,  cum causam interpellatus iudicaueris quam non ignoras, hinc simplicitas absoluta redeat, hinc impietas emendata discedat. Inueniat apud te, Domine, locum uenie quicumque ad domum istam satisfactionis confugerit, et conscio dolore uictus, ad altaria tua, riuis suarum lauerit lacrimarum, ubi si quando populus tuus tristis mestusque conuenerit, adquiesce rogari, et rogatus indulge. Custodi etiam sub gubernatione nominis tui. Per Christum Dominum nostrum.


Item Contestatio.

uere dignum et iustum est, omnipotens Deus, ut altare hoc sanctis usibus preparatum celesti dedicatione sanctifices; ut sicut Melchisedech sacerdotis oblationem dignam, ita nouo huic altario munera semper accepto ferre digneris: ut populus tuus ecclesie  domum sanctam conueniens, super hec pura libamina celesti sanctificatione animarum quoque suarum salutem perpetuam consequatur, per Christum Dominum nostrum.



MISSA IN HONORE SANCTI MICHAHEL.


Lectio Apocalypsis sancti Iohannis [a 1Kb] .

Factum est prelium in celo, Michel et angeli eius preliabantur cum dracone, et draco pugnabat, et angeli eius; et non ualuerunt, neque locus inuentus est eorum amplius in celo. Et proiectus est draco ille magnus, serpens antiquus, qui uocatur diabolus et Satanas, qui seducit uniuersum orbem, proiectus est in terram, et angeli eius cum illo missi sunt. Et audiui uocem magnam in celo dicentem: Nunc facta est salus, et uirtus, et regnum Dei nostri, et potestas Christi eius, quia proiectus est accusator fratrum  nostrum, qui accusabat illos ante conspectum Dei nostri die ac nocte: et ipsi uicerunt illum propter sanguinem Agni. Qui habet aurem, audiat quid . . . . . . .


Lectio sancti Euangelii secundum Mattheum.

Diebus illis, adsumpsit Dominus iehsu Petrum, et Iacobum, et Iohannem fratrem eius, et duxit illos in montem excelsum seorsum, et transfiguratus est ante eos. Et resplenduit facies eius sicut sol; uestimenta autem eius facta sunt alba sicut nix. Et ecce apparuerunt illis Moyses et Helias cum eo loquentes. Respondens autem Petrus, dixit ad Iesum: Domine, bonum est nos hic esse. Si uis, hic faciamus tria tabernacula, tibi unum, et Moysi unum, et Helie unum. Adhuc eo loquente, ecce nubes lucida obumbrauit eos. Et ecce uox de nube dicens: Hic est filius  meus dilectus, in quo mihi conplacuit, ipsum audite. Et audientes discipuli ceciderunt in faciem suam, et timuerunt ualde timore magno. Et accessit iehsu, et tetigit eos, dixitque eis: Surgite, et nolite timere. Leuantes autem oculos, neminem uiderunt, nisi solum Iesum. Et descendentibus illis de monte, precepit iehsu dicens: Nemini dixeritis uisionem, donec filius hominis a mortuis resurgat.


INCIPIT MISSA.

Aeterne, omnipotens Deus. Qui uniuersam in principio creaturam, uerbo cooperante, ex nichilo condidisti,  quique angelicam substantiam splendore conspicuo potentialiter adornasti, te supplices quesumus et oramus, ut in hac sollemnitate, quam sub tui nominis inuocatione in honore archangeli Michahelis [celebramus], nostras preces exaudire digneris. Per.


Secreta.

Preces populi tui, Domine, dignanter exaudi, quas in culto templi huius ob honorem sancti archangeli tui Michahelis . . . . et ita tibi pro eius sollemnitate oblatio nostra fiat accepta.


Contestatio.

uere dignum et iustum est, omnipotens Deus, in die festiuitatis hodierne, quo in honore beati archangeli Michahelis dedicata nomini tuo loca sacris sunt instituta mysteriis, omnium societate sanctorum ipsa  fides, que illos tibi fecit amicos esse, pro nobis apud te faciat aduocatos. Illorum corona nostra sit uenia; imitatio nos esse faciat sine pena, illorum oratio salutem nobis conferat sempiternam per Christum Dominum.



MISSA PRO ITER AGENTIBUS.


Epistola Pauli apostoli ad Ephesios.

Fratres, uidete quomodo caute ambuletis, non quasi insipientes, sed ut sapientes, redimentes tempus, quoniam dies mali sunt [b 1Kb] . . . .


Lectio sancti Euangelii secundum Mattheum.

In quamcumque ciuitatem aut castellum intraueritis, interrogate quis in ea dignus sit; et ibi manete donec exeatis. Intrantes autem in domum salutate eam; et si quidem fuerit domus digna; ueniat pax  uestra super eam; si autem non fuerit digna, pax uestra ad uos reuertatur. Et quicumque non receperit uos, neque audierit sermones uestros, exeuntes foras de domo uel de ciuitate, excutite puluerem de pedibus uestris. Amen dico uobis, tolerabilius erit terre Sodomorum et Gomorreorum in die iudicii, quam illi. Qui habet autres audiendi, audiat.


INCIPIT MISSA.

Adesto, Domine, supplicationibus nostris, et uiam famoli tui ill. in salute et prosperitate dignare dirigere, ut inter omnes uite huius uarietates tuo semper auxilio protegatur


Collectio

Exaudi, Domine, quesumus, preces nostras, et profectioni famuli tui ill. misericordiam semper et  ubique pretende, ut in omnibus tua defensione iustorum desideriorum potiatur effectibus, ut de incolomitate ipsius adque uicturia tibi Domino semper gratias referamus. Per.


Post nomina.

Deus, qui diligentibus te in nulla es regione longinquus, dirige uiam famolorum tuorum ill. in uoluntate tua, ut te protectore, te duce per iustitie tue semitas sine offensione gradiantur.


Ad pacem.

Suscipe, Domine, propicius orationem nostram  pro famolo tuo ill, qui in longa terrarum spatia detinetur, pro quo Maiestati tue supplices fundimus preces, ut dirigas ei Angelum pietatis tue, qui eum ad domicilium suum saluum et incolomen representet.


Contestatio.

uere dignum et iustum est, omnipotens Deus. Qui properante Iacob sub felicitatis gratia commoda itenera direxisti; cuique tu ipse cursum, curam sollicitudinemque gerere dignatus es; necnon et Thobie famolo tuo angelum tuum ducem preuium prestitisti. Quapropter omnipotentiam tuam, Domine, humiliter postolamus, ut ita profectionem famolorum tuorum dirigere eos in itenere et custodire digneris; quatinus nullum pericolum [sentiant] per spatia terrarum, aut iuga montium, uel coangusta uallium  uadaque fluminum, uenena serpentium, uel impetum bestiarum, aut infestorum hominum; sed sub tui nominis defensione ad locum destinatum perueniant, et oportuni temporis iteracto repetito, ad propria habitacula reuertendo suffragii tui mereantur adipisci custodiam per Christum Dominum nostrum. Cui merito.



MISSA QUOMODO SACERDOS PRO SE ORARE DEBET.


Epistola Iacobi apostoli ad duodecim tribus [a 1Kb] .

Fratres mei dilecti, sit autem omnis homo uelox ad audiendum, tardus autem ad loquendum, et tardus ad iram. Ita enim uiri iustitiam Dei non operatur. Propter quod abicientes omnem immundiciam et abundantiam malitie, in mansuetudine suscipite insitum uerbum, quod potest saluare animas nostras. Si quis autem putat se religiosum esse, et non refrenans linguam suam, sed seducens cor suum, huius  uana est religio. Religio munda et immacolata apud Deum et Patrem hec est, uisitare popillos et uiduas in tribulatione.


Lectio sancti Euangelii secundum Lucam.

Quis ex uobis homo qui habet centum oues, et si perdiderit unam ex illis, nonne dimittit nonaginta nouem in deserto, et uadit ad illam que perierat, donec inueniat eam? Et cum inuenerit eam, ponit in humeros suos gaudens; et ueniens domum, conuocat amicos et uicinos, dicens illis: Congratulamini mihi, quia inueni ouem meam que perierat. Dico uobis, quod ita gaudium erit in celo super uno peccatore penitentiam habente, quam super nonaginta nouem iustis, qui non indigent penitentia.


INCIPIT MISSA.

 Suppliciter te, Deus Pater omnipotens, 'qui es creator omnium rerum, deprecor, ut dum me famolum tuum coram omnipotentia maiestatis tue grauiter deliquisse confiteor, munus misericordie tue ut mihi porregas: quatinus dum hanc oblationem tue pietati offero, quod nequiter admisi, clementissime digneris absoluere.


Collectio.

Deus misericordie. Deus pietatis, Deus indulgentie, indulge, queso, et miserere mei: sacrificium quoque, quod pietatis tue gratia humiliter offero, benigne dignare suscipere, et peccata que labentibus  uiciis contraxi, pius et propicius ac miseratus indulgeas, et locum penitentie ac flumina lacrimarum, concessam ueniam, a te merear accipere.


Post nomina.

Deus, qui uiuorum es saluator omnium, qui non uis mortem peccatoris nec letaris in perditione morientium, te suppliciter deprecor, ut concedas mihi ueniam delictorum, ut admissa defleam, et in postmodum non admittam; et cum mihi extrema dies finisque uite aduenerit, emundatis delictis omnibus, me angelus sanctitatis suscipiat. Per.


Ad pacem.

Deus caritatis et pacis, qui pro salute generis humani crucis patibolum pertulisti, et sanguinem tuum pro redemptione nostra fudisti, preces nostras placatus  et benignus suscipe; et hoc sacrificium, quod tue gratie offero, sereno, uultu digneris respicere, et misericordiam tuam mihi concedas; ut quando de corpore me exire iusseris, pars iniqua in me non habeat potestatem, sed angelus tuus inter sanctos et electos conlocet, ubi lux permanet, et uita regnat in secula seculorum.


Contestatio.

uere dignum et iustum est, omnipotens Deus, per Christum Dominum nostrum. Qui pre amore hominum factus in similitudinem peccati, formam serui Dominus adsumpsit et speciem: uulneratus medicus ambolauit, hic nobis dominus et minister salutis, aduocatus, iudex, sacerdos, et sacrificium. Per hunc te, sancte Pater, suppliciter exoro, ut dum reatum  conscientie mee recognosco, et in preceptis tuis preuaricator perstiti, et per delictorum facinus conrui in ruina, tu me, Domine, erige elisum, quem lapsus peccati prostrauit: inlumina cecum, quem terre peccatorum caligines obscurauerunt; solue conpeditum, quem uincola peccatorum constringunt. Presta per sanctum et gloriosum et adorandum Dominum nostrum Iesum Christum Filium tuum, quem laudant angeli atque archangeli, cherubin quoque ac serafin.



MISSA OMNIMODA.


Epistola Iacobi apostoli ad duodecim tribus [b 1Kb] .

Fratres, si dixerimus quia peccatum non habemus, ipsi nos seducimus, et ueritas in nobis non est. Si autem confessi fuerimus peccata nostra, fidelis est et iustus Dominus, qui nobis peccata dimittat, et emundet  nos ab omni iniquitate. Sed si quis peccauerit, aduocatum habemus apud Patrem Iesum Christum: et ipse est propiciatio pro peccatis nostris; non pro nostris autem tantum, sed etiam pro totius mundi. Et in hoc scimus quoniam cognouimus eum, si mandata eius obseruemus. Si quis dicit se nosse Deum, et mandata eius non custodit, mendax est; in hoc ueritas non est. Qui autem seruat uerbum eius, uere in eo caritas Dei perfecta est in Christo Iesu.


Lectio sancti Euangelii secundum Mattheum.

Diebus illis cum transiret Dominus iehsu, uidit hominem  [a 1Kb] sedentem in teloneo, Mattheum nomine, et ait illi: Sequere me. Et surgens secutus est eum. Factum est cum accumberet Dominus iehsu in domo illius, multi publicani et peccatores simul discumbebant cum Iesu et discipuli eius. Erant enim multi qui et sequebantur eum. Et Scribe et Pharisei uidentes quia manducaret cum peccatoribus et publicanis, dicebant discipuli eius: Quare cum publicanis et peccatoribus manducat magister uester? Hoc audito, iehsu ait illis: Non necesse habent sani medicum, sed qui male habent. Non enim ueni uocare iustos, sed peccatores.


INCIPIT MISSA.

Omnipotens eterne Deus, tue glorie pietatem supplici deuotione deposco, ut omnium malorum meorum uincula soluas, cunctisque meis criminibus  atque peccatis clementer ignoscas; ut quia me indignum et peccatorem ad ministerium tuum uocare dignatus es, sic me idoneum tibi ministrum efficias, ut sacrificium de manibus meis placite ac benigne suscipias; electorum sacerdotum me participem facias, et de preceptis tuis in nullo aberrare permittas.


Collectio.

Adtende, Domine, propicius mee seruitutis obsequium, et miserere fidelibus famulis tuis ill.; ut cunctis eorum sceleribus amputatis, ita sint tue miserationi defensione protecti, ut in obseruatione mandatorum tuorum mereantur esse perfecti: quatinus et in hac uita uniuersa facinora caueant, et ante conspectum glorie tue quandoque sine confusione perueniant.


Post nomina.

 Accipe, Deus piissime, tuorum supplicum uota, et nomina que tuo coram altario conspicis recenseri, in eterno uite libro conscribe. Concede etiam mihi indigno et omnibus, pro quibus te supplex postulo: perpetuam requiem tribue famulorum tuorum ill., uel omnium fidelium defunctorum, ut in Abrahe gremio conlocati, illic penas euadant inferorum, et resurrectionis tempore cetibus eos sociari iubeas angelorum.


Ad pacem.

Deus, qui caritatis es auctor, et pure pacis ac dilectionis amator, suscipe offerentium oblationem, et omnium infirmorum Christianorum sana languores ill., quo te medicante salutem recipiant, et tuis semper sani iussionibus appareant. Id denique obnoxius queso, ut omnes metu territos, inopia afflictos, tribulatione  uexatos, morbis obrutos, suppliciis deditos, debitis obligatos, in captiuitate et peregrinatione constitutos, cunctos indulgentia tue pietatis absoluat, morum emendatione releuet, et miseratio quotidiana confoueat.


Contestatio.

uere dignum et iustum est, omnipotens Deus, per Christum Dominum nostrum. uerum pontificem et solum sine peccati macula sacerdotem; per quem te, eterne Pater et Domine, omnimoda intentione deposco, ut oblationem hanc, quam pro famulis tuis offerimus ill., benigne suscipias, egrotantium medellam sanitatis inpertias, locum lucis et refrigerii animabus defunctorum in pace uocatis tribuas, nostram  omnium humilitatem intendas, crimina relaxes et peccata dimittas; simulque oratione exaudias, et ubique nos protegendo custodias: ut eruti aduersitatibus mundi, hic et in eternum sanctificati, te incessabiliter cum angelis et archangelis conlaudemus ita dicentes, Sanctus.



MISSA uOTIuA.


Epistola Pauli apostoli ad Romanos.

Fratres, obsecro uos per Dominum nostrum Iesum Christum et per caritatem Spiritus sancti, ut adiuuetis me in orationibus pro me ad Dominum, ut liberer ab infidelibus qui sunt in Iudea, et obsequii mei oblatio accepta fiat Hierusolyma sanctis, ut ueniam ad uos per uoluntatem Dei, ut refrigerer uobiscum. Deus autem pacis sit cum omnibus uobis.


Lectio sancti Euangelii secundum Lucam.

 Tempore illo, perambulabat Dominus iehsu Hiericho, et ecce uir nomine Zaccheus, et hic erat princeps publicanorum, et ipse diues: et querebat Iesum uidere quis esset, et non poterat pre turba, quia statura pusillus erat. Et precurrens ascendit in arborem sycimorum, ut uideret illum, quia inde erat transiturus. Et cum uenisset ad locum, suspiciens iehsu uidit illum, et dixit ad eum: Zacchee, festinans descende, quia hodie in domo tua oportet me manere. Et festinans descendit, et excepit illum gaudens. Et cum uiderent omnes, murmurabant, dicentes, quod ad hominem peccatorem diuertisset. Stans autem Zaccheus dixit ad Dominum: Ecce dimidium bonorum meorum, Domine, do pauperibus, et si cui aliquid defraudaui, reddo quadruplum. Ait Dominus  ad eum, quia hodie salus domui huic facta est, eo quod et ipse filius est Abrahe. uenit enim filius hominis querere, et saluum facere quod perierat.


INCIPIT MISSA.

Exultatio diuina, paterna pietas, inmensa maiestas, te supplices, trementes quidem precamur pro seruo tuo ill., ut des ei, Domine, mentem puram, caritatem perfectam, in actibus sinceritatem, in corde puritatem, in opere uirtutem, in necessitatibus fortitudinem, in moribus disciplinam; et quod pro iustitie tue timore, integra mente uel deuotione pro ipso tibi offerimus, pietatis tue obtinenda cognoscat.


Secreta [b 1Kb] .

Iteramus, omnipotens Deus, deprecationem nostram ante conspectum maiestatis tue, quam specialiter  pro famulo tuo ill. oblationem pro peccatis uel pro auxilio eius offerimus, uota perficias. Petitiones eius ascendant ad aures clementie tue, et descendat super eum pia benedictio tua; ut sub umbra alarum tuarum in omnibus protegatur, et orationes nostre te propiciante pro ipso non refutentur a conspectu pietatis tue, sed in omnibus ei auxiliari atque defendere digneris.


Contestatio.

uere dignum et iustum est, omnipotens Deus, cuius potentia deprecanda est, misericordia adoranda, pietas amplectenda. Quis enim disputare poterit opus omnipotentie tue, nec aures hominum audire, nec  in cor hominis adscendere, nec stimatio hominum poterit inuenire, quanta sit pietas misericordie tue, quantum preparas sanctis et electis tuis. Sed in quantum possumus miseri, territi quidem de conscientia, sed fidi de tua misericordia, ueniam miserationis, et refugium postulantes, atque in commemoratione sanctorum tuorum Petri et Pauli, per quorum suffragia sperantes ueniam, precamur ut famulo tuo ill. remissionem tribuas peccatorum, opus eius perficias, uota condones. Dona idemque seruo tuo ill. intercedentibus sanctis remedium anime sue, quod postulamus, ut uota desideriorum eius perficias. Presta, omnipotens Deus, supplicantibus nobis indulgentiam postulanti, ueniam poscenti. Protege ei nomen Dei Iacob, mitte ei auxilium salutis de sancto,  et de Sion tu erige eum. Memor esto, misericors Deus, sacrificium eius, et holocaustum eius ante conspectum omnium sanctorum tuorum pingue fiat. Per Christum Dominum nostrum.



MISSA uOTIuA.


Lectio libri Sapientie Salomonis.

Fili, si quid uouisti Deo, ne moreris reddere. Displicet enim ei infidelis et stulta promissio: sed quodcumque uoueris, redde. Multoque melius est non uouere, quam post uotum promissa non reddere. Ne dederis os tuum, ut peccare facias carnem tuam, neque dicas coram angelo: Non est prouidentia, ne forte iratus Deus super sermones tuos, dissipet cuncta opera manuum tuarum. Ubi multa sunt somnia, plurima uanitas, et sermones innumeri; tu uero Deum time.


 Lectio sancti Euangelii secundum Lucam.

Diebus illis, dixit iehsu: Quis uestrum habet amicum, et ibit ad illum media nocte, et dicet illi: Amice, commoda mihi tres panes, quoniam amicus meus uenit de uia ad me, et non habeo quod ponam ante illum. Et ille deintus respondens dicat: Noli mihi molestus esse, iam ostium clausum est, et pueri mei mecum sunt in cubili, non possum surgere et dare tibi. Dico uobis, etsi non dabit illi surgens, eo quod amicus eius sit; propter inportunitatem tamen eius surget, et dabit illi quotquot habet necessarios. Et ego uobis dico: Petite et dabitur uobis, querite et inuenietis, pulsate et aperietur uobis. Omnis enim qui petit accipit, et qui querit inuenit, et pulsanti aperietur.


INCIPIT MISSA.

Suscipe, Domine, supplicantis serui tui ill. uotiuum  tibi munus oblatum, et multiplici fenore gratiarum, ut que te fidelissimis uotis petit, tu ei, piissime, miseranter indulge.


Secreta.

Redemtor [et nature] humane conditor Deus, da ut seruus tuus ill. uota adipiscatur, et impetrare mereatur quod exoptat.


Contestatio.

uere dignum et iustum est, omnipotens Deus, per Christum Dominum nostrum. Qui nobis uotum quo placeris inspiras, et uotiua nos inspiratione remuneras, te obsecramus supplici prece, ut hanc serui tui  ill. oblationem dignanter accipias, et in eius humilitatem intendas, peccata deleas, orationem accipias; ut liberatus ab omni aduersitate, et hic et in eternum iustificatus, cum angelis sine fine conlaudet dicens: Sanctus.



ITEM MISSA uOTIuA.


Epistola Pauli apostoli ad Romanos.

Fratres, quecumque enim scripta sunt, ad nostram doctrinam scripta sunt, ut per patientiam et consolationem Scripturarum spem habeamus. Deus autem patientie et solatii det uobis id ipsum sapere in alterutrum secundum Iesum Christum, ut unianimes uno ore honorificetis Deum et Patrem Domini nostri Iesu Christi. Propter quod suscipite inuicem, sicut et Christus suscepit uos in honore Dei.


Lectio sancti Euangelii secundum Lucam.

 In illo tempore, Dominus noster iehsu Christus cum adpropinquasset Hiericho, cecus quidam sedebat secus uiam mendicans. Et cum audiret turbam pretereuntem, interrogabat quid hoc esset. Dixerunt autem ei quod iehsu Nazarenus transiret. Clamauit dicens: Iesu fili Dauid, miserere mei. Et qui preibant increpabant ei ut taceret. Ipse uero multo magis clamabat: Fili Dauid, miserere mei. Stans autem iehsu iussit eum adduci ad se. Et cum adpropinquasset, interrogabat eum dicens: Quid tibi uis faciam? At ille dixit: Domine, ut uideam. Et iehsu ait illi: Respice, fides tua te saluum fecit. Et confestim uidit, et sequebatur illum magnificans Deum. Et omnis plebs ut uidit, dedit laudem Deo.


INCIPIT MISSA.


Deum cui acceptiora sunt uota fidelium quam munera, fratres carissimi, supplices deprecemur, ut hanc oblationem famuli sui ill. dignanter accipiat. Tribuat ei magna pro paruis, pro temporalibus premia sempiterna. Det ei auxilium siue presidium gratie sue, ut quod humiliter implorat, Domino largiente, suscipiat


Secreta.

Omnipotens et misericors Deus, cui redditur uotum in Hierusalem, exaudi preces famuli tui, memor esto sacrificii sui, fiant holocausta sua [pinguia:] tribue ei deuotionis gratiam, comple in bonis desiderium suum, et corona eum in misericordia. Tibi, Domine, quando fideli deuotione famuletur, ignosce facinora; et ne lugenda committat, paterna pietate castiga.


 Contestatio.

uere dignum et iustum est, omnipotens Deus, te laudare, te benedicere, teque glorificare, tue maietati ac uoluntati semper obtemperare, in quo est salus omnium populorum. Cui Abel munera obtulit, cui Abraham holocaustum offerre decreuit, cui Iacob uotum uouit, et reddidit, miserere, Domine, seruo tuo ill., qui in honore sanctorum ill. uotorum munera offert per suffragia orationum sanctorum tuorum: te protectorem suum semper agnoscat, et sui auxilii opem indesinenter inueniat: illum glorietur recipere premium, qui deuoto pectore ad alta contemplatione  suspendere. . . Tu es enim Deus qui nullum tibi perire uis, sed omnibus reddis magna pro paruis, pro morte uitam, pro pena gloriam, pro uotorum officio premia tribuis sempiterna, per Christum Dominum nostrum.



ITEM MISSA uOTIuA.

Deus, qui uulnere passionis et crucis nostrorum uincula soluis [peccatorum,] uotiuam hanc seruo tuo ill. suscipe precem in omnibus, pro quibus te poposcerit fideli deuotione, exaudire digneris.

Dicitur Secreta.


[Contestatio.]

uere dignum et iustum est, omnipotens Deus, qui ob hoc peccatorum non renuis postulata; pro quo te, Domine, supplices postulamus, ut huic seruo tuo ill. delectabiles petitiones impleas, et perseuerantiam in bonis operibus tribuas per Christum Dominum nostrum.  Per quem Maiestatem tuam laudant angeli.



MISSA PRO uIuIS ET DEFUNCTIS.


Epistola Pauli apostoli ad Colossenses [a 1Kb] .

Fratres, qui sub potestate domini sumus, mandatum Dei custodire debemus. Qui custodiunt precepta Domini, habent uitam eternam; et qui negant mandata eius, adquirunt ruinam, et in hoc secundam mortem. Preceptum Domini hoc est: Non periuraberis. Non furtum facies. Non adulterabis. Non falsum testimonium dices. Non accipies munera contra ueritatem, nec per potestatem. Qui habet potestatem et abnegat ueritatem, ahnegabitur illi regnum Dei, et conculcabitur in infernum. Ibi non egreditur bis. Quomodo sumus fragiles et preuaricatores agentes peccatum. Non per singulos dies penitemus, sed per  singulos dies peccatum super peccatum facimus. Ut sciatis hoc, fratres carissimi, quia opera nostra scriptum est in hoc libro, in commemoratione erit nobis in die iudicii. Ibi nec testes, ibi nec pares, ibi nec per munera iudicabitur: quia non est melior quam fides, ueritas, castitas, ieiunium, et eleemosyna, que extinguit omnia peccata. Et quod tibi non uis, alio non facias. Stipola regnum Dei, et accepit coronam, quod est in Christo Iesu Domino.

Euangelium inferius dicitur.


INCIPIT MISSA.

Maiestatem tuam, clementissime Pater, exoramus pro fratribus et sororibus nostris, seu omnibus benefactoribus nostris, uel qui se in nostris orationibus commendauerunt, tam pro uiuis, quam et solutis debito  mortis, quorum eleemosynas erogandas suscepimus, uel quorum animas ad memorandum conscripsimus, uel quorum nomina super sanctum altarium scripta adest euidenter: concede propicius, ut hec sacra oblatio mortuis prosit ad ueniam, et uiuis proficiat ad salutem; et fidelibus tuis, pro quibus oblationem offerimus, indulgentia tue pietatis succurrat.


Dicitur Secreta alia.

Preces nostras, clementissime Deus, benignus  exaudi: suscipe propicius oblationem adque libamina pro fratribus ac sororibus nostris quam tibi offerimus, seu cunctis benefactoribus nostris, tam pro uiuis, quam mortuis, uel fidelibus tuis, pro quibus oblationem offerimus, ut cunctis proficiat ad salutem.


Contestatio.

uere dignum et iustum est, omnipotens Deus, ad uota humilium manum dextere tue Maiestatis extende, ut animabus famulorum famularumque tuarum, tam pro uiuis quam et solutis debito mortis, quorum animas ad memorandum conscripsimus, fidelium catholicorum orthodoxorum, qui tibi placuerunt, quorum commemorationem agimus, uel quorum nomina super sanctum altarium scripta adest euidenter, remissionem peccatorum, indulgentiam  quam semper optauerunt, piis supplicationibus consequantur, per Christum Dominum nostrum. Cui.



MISSA IN DOMO CUIUSLIBET [b 1Kb] .


Lectio sancti Euangelii secundum Lucam [c 1Kb] .

Diebus illis dixit Dominus iehsu turbis similitudinem hominis cuiusdam diuitis. Uberes fructus ager attulit, et cogitabat intra se dicens: Quid faciam, quod non habeo quo fructus meos congregem? Et dixit: Hoc faciam. Destruam horrea mea, et maiora faciam; et illuc congregabo omnia que nata sunt mihi, et bona mea; et dicam anime mee: Anima, habes multa posita in annos plurimos. Requiesce, comede, bibe, epulare. Dixit autem illi Deus: Stulte, hac nocte animam tuam repetunt a te; que autem parasti, cuius erunt? Sic est qui sibi thesaurizat, et non est in Deum diues. Dixitque ad discipulos suos:  Ideo dico uobis, nolite solliciti esse anime quid manducetis, neque corpori quid uestiamini. Anima plus est quam esca, et corpus quam uestimentum. Considerate coruos, quia non seminant neque metunt, quibus non est cellarium nequehorreum; et Deus pascit illos. Quanto magis uos pluris estis illis?


INCIPIT MISSA.

Protector in te sperantium Deus, et subditarum tibi mentium custos, habitantibus in hac domo famolis tuis ill. propicius adesse dignare: ueniat super eos sperantes a te benedictio, ne subuertas: ut pietatis tue repleti muneribus, in tua gratia et in tuo nomine leti semper exultent.


Secreta.

Suscipe, Domine, quesumus, preces et hostias  famulorum tuorum ill., et muro custodie tue hanc domum circumda; ut omni aduersitate depulsa, sit hoc semper domicilium incolomitatis et pacis. Per.


Contestatio.

uere dignum et iustum est, omnipotens Deus, benignus indultor in secretis officiis nostris, et in hanc domum manentibus presentie tue concede custodiam, familie tue defensor, ac totius habitaculi huius habitator appareas.



LECTIONES DOMINICALES.



MISSA DOMINICALIS.


Lectio Hiezechiel prophete.

Factum est uerbum Domini ad me dicens: Quid est quod inter uos parabolam uertitis in prouerbium istud in terra Isrel dicentes: Patres comederunt uuam acerbam, et dentes filiorum obstupescunt? uiuo ego, dicit Dominus Deus, ecce omnes anime mee sunt. Ut anima patris, ita et anima filii mea est. Anima que peccauerit ipsa morietur. Et uir, si fuerit iustus, et fecerit iudicium et iustitiam, de rapina non comederit, et oculos suos non eleuauerit ad idola domus Isrel, et uxorem proximi sui non uiolauerit, et ad mulierem menstruatam non accedat, et hominem non contristauerit, pignus debitori reddiderit, per uim nichil rapuerit; panem suum esurienti  dederit, et nudum operuerit uestimento; ad usuram non commodauerit et amplius non acceperit; ab iniquitate auerterit manum suam, iudicium uerum fecerit, inter uirum et proximum; in preceptis meis ambulauerit, et iudicia mea custodierit ut faciat ueritatem: hic iustus est, uita uiuet, ait Dominus Deus.


Epistola Pauli apostoli ad Galatas.

Fratres, fructus autem spiritus est caritas, gaudium, pax, longanimitas, bonitas, benignitas, fides, modestia, continentia [a 1Kb] . Aduersus huiusmodi non est lex. Qui autem sunt Christi, carnem suam crucifixerunt cum uitiis et concupiscentiis. Si spiritu uiuimus, spiritu et ambulemus. Non efficiamur inanis glorie cupidi, inuicem prouocantes, inuicem inuidentes. Fratres, etsi preoccupatus fuerit homo in aliquo delicto,  uos qui spiritales estis, huiusmodi instruite in spiritu lenitatis, considerans te ipsum, ne et tu tenteris. Alter alterius onera portate, et sic adimplebitis legem Christi.


Lectio sancti Euangelii secundum Mattheum.

Diebus illis, accedens unus de Scribis ad Dominum Iesum, et dicit illi: Magister bone, quid boni faciam, ut habeam uitam eternam? Qui dixit ei: quid me interrogas de bono? Unus est bonus Deus. Si autem uis ad uitam ingredi, serua mandata. Dicit illi: Que? iehsu autem dixit: Non homicidium facies, non adulterabis, non facies furtum, non falsum testimonium dices; honora patrem et matrem, et diliges proximum tuum sicut teipsum. Dicit illi adulescens: Omnia hec custodiui, quid adhuc mihi  deest? Ait illi iehsu: Si uis perfectus esse, uade, et uende que habes, et da pauperibus, et habebis thesaurum in celo, et ueni, sequere me. Cum audisset autem adulescens uerbum, abiit tristis. Erat enim habens multas possessiones. iehsu autem dixit discipulis  suis: Amen dico uobis, facilius est camelum per foramen acus transire, quam diuitem intrare in regnum celorum. Auditis autem his discipuli mirabantur ualde, dicentes: Quis ergo poterit saluus esse? Aspiciens autem iehsu dixit illis: Apud homines hoc impossibile est, apud Deum autem omnia possibilia sunt. Tunc respondens Petrus dixit ei: Ecce nos reliquimus omnia, et secuti sumus te: quid ergo erit nobis? iehsu autem dixit illis: Amen dico uobis, quod uos qui secuti estis me, in regeneratione, cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel. Et omnis qui reliquit domum, uel fratres, aut sorores, aut patrem, aut matrem, aut uxorem, aut filios, aut agros propter nomen meum,  centuplum accipiet, et uitam eternam possidebit. Multi autem erunt primi nouissimi, et nouissimi primi.


INCIPIT MISSA.


Collectio post prophetiam [b 1Kb] .

Domine Iesu Christe, spes et salus humani generis, qui ad nos ueniens ex alto uisitare dignatus es, et de antiqua morte peccati per miserationis tue mysteria redemisti; qui inluxisti nobis, qui errabamus in tenebris, et uitalem diem in umbra mortis sedentibus intulisti; respice, Domine, et dirige pedes nostros in uiam pacis. Per.


Prefatio.

Domine Deus inconprehensibilis et inenarrabilis, qui dixisti: Non ueni uocare iustos, sed peccatores ad penitentiam; et cum profectu nostro non egeas,  gaudes tamen super peccatorem penitentiam agentem, quia non uis mortem peccatoris, sed ut conuertatur et uiuat. Conuerte nos, Domine, ad te et conuertemur. Conuerte nos Deus salutaris noster, et ne perdas nos cum peccatis nostris, ne tradas nos in finem. Ne intres in iudicium cum seruis tuis, ne tradas bestiis animam confitentem tibi, memento congregationis tue, et dirige nos in uia recta. Doce nos, Domine, facere uoluntatem tuam, quia tu es Deus noster. Statue pedes in consummatione, ut te adiuuante uincamus antiqui hostis insidias, ut liberi ab infestatione inimici, seruiamus tibi in sanctitate et iustitia omnibus diebus uite nostre.


Collectio.

Domine Deus omnipotens, qui saluos facis sperantes  in te. Tu clementissime, qui reuocas errantes; tu misericordissime, qui non despicis peccatores; tu, Domine Pater, cum ceciderit iustus, manum apponis; tu excelsus in celis, habitare promisisti in terris, ubi sunt congregati in tuo nomine duo uel tres;  te, Domine, tenemus promissorem, ut des ueniam penitentibus. Te inueniant omnes qui querunt te. Tu rex glorie Christus, tu rex omnis terre Deus, tu rex uirtutum. Te perscrutatorem conscientiarum nostrarum scimus: ideo et ueniam petimus delictorum. Tu magnus Dominus et laudabilis ualde. Te precamur, ut sis nobis propicius. A te speramus. Auerte faciem tuam a peccatis nostris, et omnes iniquitates nostras dele. Te obsecramus, qui premia paras iustis, da ueniam peccatoribus. Tibi confitemur mala nostra, ut mereamur consequi bona tua.


Post nomina.

Domine Deus Abraham, Deus Isaac, Deus Iacob, Deus patriarcharum, prophetarum, apostolorum et martyrum, omniumque sanctorum, sicut pro piissima  misericordia tua dedisti eis uoluntatem ueniendi ad te; ita, clementissime Pater, da seruis tuis intellectum, uirtutem, et possibilitatem, ut tibi secundum uoluntatem tuam seruiamus. Spiritus tuus bonus deducat nos in uia recta. Da incipientibus perfectionem, da paruulis intellectum, da currentibus adiutorium. Da negligentibus compunctionem, da tepidis spiritum feruentem, da perfectis bonam consummationem. Loquatur os nostrum laudem tuam, et per singulos dies benedicamus te, et laudemus nomen tuum in eterna secula seculorum.


Ad pacem.

Deus pax et caritas te deprecamur; Domine sancte, Pater omnipotens, eterne Deus, libera nos ab omni temtatione, adiuua nos in omni certamine,  consolare in omni tribulatione. Da nobis patientiam in aduersis, da nobis ut te puro corde adoremus, tibi munda conscientia psallamus, tibi tota uirtute seruiamus. Te benedicimus, Trinitas sancta, tibi gratias agimus, te per singulos dies laudamus, te deprecamur, Abba Pater. Suauis sit tibi laudatio nostra, sitque acceptabilis oratio nostra.


Contestatio.

uere dignum et iustum est, Domine Rex celestium, Rex regum, Deus deorum, et Dominus dominorum, tibi gratias agere, laudum hostias immolare. Exaudi orationem et deprecationem famulorum famularumque tuarum; auribus percipe lacrimas eorum, Abba Pater. Imple nominis tui officium super famulos et famulas tuas; tu eos rege, tu protege, tu conserua, tu sanctifica, tu guberna, tu consolare.  Sicut non es dedignatus congregare et uocare eos; ita tuo inflammentur amore, ut a te non despiciantur, Domine clementissime, et piissime Pater. Oro te, Domine, non pereat in nobis factura redemtionis et uocatio tua: sicut uocasti errantes, ita custodi in hoc ouili habitantes. Precamur te, Domine sancte, Pater omnipotens, eterne Deus, exaudi famulos tuos, quia benigna est misericordia tua. Concede eis ut tuo sancto Spiritu inflammentur, tua uirtute firmentur, tuo splendore inluminentur, tua gratia repleantur cum tuo adiutorio proficiant. Dona eis, Domine, fidem rectam, caritatem perfectam, humilitatem ueram. Concede, Domine, ut sit in nobis simplex  affectus, patientia fortis, obedientia perseuerans, pax perpetua, mens pura, rectum et mundum cor, uoluntas bona, conscientia sancta, compunctio spiritalis, uirtus anime, uita inmaculata, inreprehensibilis; consummatoque uiriliter cursu, in tuum feliciter mereamur intrare regnum. Cui merito.


Lectio Apocalypsin sancti Iohannis [a 1Kb] .

Ego Iohannes uidi sedentem super thronum, et in dextera sedentis super thronum, librum scriptum intus et foris, signatum sigillis septem. Et uidi angelum fortem, predicantem uoce magna, et dicentem: Quis est dignus aperire librum, et soluere signacula eius? Et nemo poterat. Et ego flebam multum, quia nemo dignus inuentus est aperire librum, et uidere eum. Et unus de senioribus dicit mihi: Ne fleueris.  Ecce uicit Leo de tribu Iuda, radix Dauid, aperire librum, et septem signacula eius. Et uidi, et ecce in medio throni et quattuor animalium et in medio seniorum Agnum stantem quasi occisum, habentem cornua septem, et oculos septem, qui sunt spiritus Dei missi in omnem terram. Et uenit, et accepit librum: et quattuor animalia, et uiginti quattuor seniores ceciderunt coram Agno; et cantant nouum canticum, dicentes: Dignus es aperire librum, et signacula eius, quoniam occisus es, et redemisti nos Deo in sanguine tuo. Et omnes audiui dicentes: Sedenti in throno et Agno, benedictio, et honor, et gloria, et potestas in secula seculorum amen. Qui habet aurem audiat, quid Spiritus dicat Ecclesiis.



MISSA DOMINICALIS.


Epistola Pauli apostoli ad Corinthios

 Fratres, cum ergo Christus predicatur quod a mortuis resurrexit, quomodo dicunt quidam in uobis, quoniam resurrectio mortuorum non est? Si autem resurrectio mortuorum non est, neque Christus resurrexit. Si autem non resurrexit, sine causa est ergo et predicatio nostra, et fides uestra uacua. Inuenimur autem falsi testes Dei; quoniam testimonium diximus aduersus Deum, quod suscitauerit Christum, quem non suscitauit. Si enim mortui non resurgunt, neque Christus resurrexit. Quod si Christus non resurrexit, sine causa et fides uestra est, et adhuc estis in peccatis uestris. Ergo et qui dormierunt, in Christo perierunt. Si in hac uita sola in Christo sperantes sumus tantum, miserabiliores sumus omnibus hominibus. Quoniam in Adam omnes moriuntur, ita  et in Christo omnes uiuificabuntur.


Lectio sancti Euangelii secundum Mattheum.

Diebus illis, conuocatis ad se Dominus iehsu turbis, dixit eis: Audite et intelligite. Non quod intrat in os, coinquinat hominem; sed quod procedit ex ore, hoc coinquinat hominem. Tunc accesserunt discipuli eius, et dixerunt ei: Scis quia Pharisei, audito hoc uerbo, scandalizati sunt. At ille respondens ait: Omnis plantatio, quam non plantauit Pater meus celestis, eradicabitur. Sinite illos, ceci sunt, duces cecorum. Cecus autem si ceco ducatum prestet, ambo in foueam cadunt. Respondens autem Petrus dixit ei: Edissere nobis parabolam istam. At ille  dixit: Adhuc et uos sine intellectu estis? non intelligitis quia omne quod in os intrat, in uentrem uadit, et in secessum mittitur? que autem procedunt de ore, de corde exeunt, et ea coinquinant hominem. De corde enim exeunt cogitationes male, homicidia, adulteria, fornicationes, furta, falsa testimonia, blasphemie; hec sunt que coinquinant hominem. Non lotis autem manibus manducare, non coinquinat hominem. EGRESSUS INDE DOMINUS IESUS secessit in partes Tyri et Sidonis: et ecce mulier Chananea, a finibus illis egressa, clamauit, dicens ei: Miserere mei, Domine, fili Dauid; filia mea male a demonio uexatur. Qui non respondit ei uerbum. Et accedentes discipuli eius rogabant eum, dicentes: Dimitte eam, quia clamat post nos. Ipse autem respondens ait:  Non sum missus nisi ad oues que perierunt domus Isrel. At illa uenit, et adorabat eum dicens: Domine, adiuua me. Qui respondens ait: Non est bonum sumere panem filiorum, et mittere canibus. At illa dixit: Etiam, Domine, nam et catelli edunt de mensa dominorum suorum. Tunc respondens iehsu ait illi: O mulier, magna est fides tua; fiat tibi sicut uis. Et sanata est filia eius ex illa hora.


INCIPIT MISSA

Oremus, fratres carissimi, unianimes atque concordes, ut Ecclesiam suam Dominus in pace constituat, clerum suum celesti benedictione circumdet, plebem suam donis repleat spiritalium gratiarum; ut quietam uitam agentes, eterno Domino inlibate seruiamus.


Collectio.

 Sempiternum Dominum, infinitum, ingenitum, inmortalem, deuote mentis, desideriorum cordis habitatorem deprecemur, ut Ecclesiam sanctam catholicam perpetua defensione tueatur.


Post nomina.

Domine Deus dilectionis et pacis, in cuius dextera salus nostra est, presta ut ad te non ore tantum, sed et corde uigilemus. Timorem tui nominis nostris emitte uisceribus, et amorem infunde pectoribus. Per.


Ad pacem.

Presta nobis, Domine, in domo tua sancta unanimitate uiuentibus pacem habere quam tradimus; pacem seruare quam sumimus.


Contestatio

uere dignum et iustum est, omnipotens Deus, per  Christum Dominum nostrum. Cuius uocem Adam audiuit, et timuit ipsius aspectum; Abel quesiuit, et meruit. Cuius nomen Enoch credidit, et uocauit; ipsius gratiam Ne iustificatus inuenit. Cuius benedictionem Abraham uocatus accepit, ipsius caritatem Isaac probatus agnouit. Cuius sanctificationem Iacob electus emeruit, ipsius ignem Moyses miratus inspexit. Cuius ducatum iehsu sibi conscius adorauit: ipsius suauitate Debbora cantauit in uoce. Cuius potentiam Gedeon probauit in uellere: ipsius fortitudinem Samson ostendit in crine. Cuius maiestatem Samuhel uidit in sancto, ipsius magnitudinem Dauid exultauit in tympano. Cuius honorem Salomon glorificauit in templo, ipsius ascensionem Helias prefigurauit  in curro. Cuius dono uidua benedixit in oleo, ipsius uiuificationem Heliseus uidit in sepulcro. Cuius patientiam Hieremias docuit in lacum, ipsius misericordiam Zerobabel predicauit in reditum. Cuius opus Patriarcharum forma distinxit, ipsius propiciationem sacerdotum preparatio declarauit. Cuius longanimitatem iudicum equitas protulit, ipsius sapientiam regum uita deseruit. Cuius spiritum prophetarum ueritas adprobauit, ipsius aduentum Zaccarias castigatus ostendit. Cuius introitum Iohannes precursor admonuit, ipsius natiuitatem uirgo protulit, stella precessit. Angelorum uox sacra cecinit, pastorum peruigil sollicitudo peruidit, magorum tripertita oblatio muneris honorauit. Cuius passionem mundus non sustinuit, sol refugit. Cuius resurrectionem adsistentes  sustentauerunt angeli, cum resurgentem glorificauerunt sancti. Cuius regnum uniuersum celestium et terrestrium infernorumque concentum, animalium, seniorum, signatorum, incessabile uoce proclamabant dicentes: Sanctus.



MISSA DOMINICALIS.


Lectio Malachie prophete, dominicalis legenda.

Hec dicit Dominus: Inferte omnem decimam in horreum meum, et sit cibus in domo mea, et probate me super hoc, dicit Dominus. Si non aperuero uobis cataractas celi, et effudero uobis benedictionem usque ad abundantiam: et increpabo pro uobis deuorantem, et non corrumpet fructum terre uestre, nec erit sterilis uinea in agro, dicit Dominus exercituum. Et beatos uos dicent omnes gentes. Eritis  enim uos terra desiderabilis, dicit Dominus exercituum. Inualuerunt super me uerba uestra, dicit Dominus, et dixistis: Quid locuti sumus contra te? Dixistis: uanus est qui seruit Deo. Conuertimini, et uidebitis, quid sit inter iustum et impium, et inter seruientem Deum et non seruientem ei. Ecce enim dies ueniet succensa quasi caminus, et erunt omnes superbi et omnes facientes impietatem stipula, et inflammabit eos dies ueniens. Et orietur uobis timentibus nomen meum sol iustitie, et sanitas in pinnis eius. Ecce ego mittam uobis Heliam prophetam, antequam ueniat dies Domini magnus et terribilis. Et conuertet cor patrum ad filios, et cor filiorum ad patres eorum; ne forte ueniam et percutiam terram anathemate, ait Dominus Deus.


 Epistola Pauli apostoli ad Romanos.

Fratres, non ergo regnet peccatum in uestro mortali corpore, ut obediatis coucupiscentiis eius. Sed neque exhibeatis membra uestra arma iniquitatis peccato; sed exhibete uos Deo tamquam ex mortuis uiuentes, et membra uestra arma iustitie Deo. Peccatum enim uobis non dominabitur. Non enim sub lege estis, sed sub gratia. Quid ergo? peccabimus quoniam non sumus sub lege, sed sub gratia? Absit. Nescitis cui exhibuistis uos seruos ad obediendum, serui estis eius cui obeditis, siue peccati in mortem, siue obeditionis ad iustitiam? Gratias autem Deo quod fuistis serui peccati, obedistis autem ex corde in eam formam doctrine, in qua traditi estis. Liberati  autem a peccato, serui facti estis iustitie, per Iesum Christum Dominum.


Lectio sancti Euangelii secundum Mattheum.

Simile factum est regnum celorum homini, qui seminauit bonum semen in agro suo. Cum autem dormirent homines, uenit inimicus eius, et superseminauit zizania in medio tritici, et abiit. Cum autem creuisset herba et fructum fecisset, tunc apparuerunt zizania. Accedentes autem serui patrisfamilias dixerunt ei: Domine, nonne bonum semen seminasti in agro tuo? unde ergo habet zizania? Et ait illis: Inimicus homo hoc fecit. Serui autem dixerunt ei: uis imus, et colligimus ea? Et ait illis: Non, ne forte colligentes zizania, eradicetis simul cum eis et triticum. Sinite utraque crescere usque ad messem; et  in tempore messis dicam messoribus: Colligite primum zizania, et alligate ea in fasciculos ad comburendum, triticum autem congregate in horreum meum.

[a 1Kb] Locutus est dominus iehsu in parabolis ad turbas, et sine parabolis non loquebatur eis, ut impleretur quod dictum est per prophetam dicentem: Aperiam in parabolis os meum, eructuabo absconsa a constitutione mundi. Tunc dimissis turbis, uenit in domum; et accesserunt ad eum discipoli eius, dicentes: Dissere nobis parabolam zizaniorum agri. Qui respondens ait: Qui seminat bonum semen, est Filius hominis. Ager autem est mundus. Bonum uero semen hii sunt filii regni. Zizania autem filii sunt nequam. Qui seminauit ea, est diabolus. Messis uero consummatio seculi est: messores autem angeli  sunt. Sicut ergo colliguntur zizania, et igne comburuntur, sic erit in consummatione seculi. Mittet Filius hominis angelos suos, et colligent de regno eius omnia scandala, et eos qui faciunt iniquitatem, et mittent eos in caminum ignis. Ibi erit fletus et stridor dentium. Tunc iusti fulgebunt sicut sol in regno Patris eorum. Qui habet aures audiendi, audiat.


INCIPIT MISSA.


Collectio post prophetiam.

Benedicte, sancte Deus Isrel, uisita plebem tuam, benedic populum tuum, et libera eum a peccatis eorum, et presta, Domine uirtutum, ut de manibus inimicorum nostrorum liberemur, et tibi soli seruire mereamur cum iustitia et sanctitate omnibus [diebus] nostris: et dirige pedes nostros in uia pacis, ut uoluntatem  tuam in omnibus implere possimus. Per.


Prefatio.

Oremus Dominum, dilectissimi nobis, qui amara nobis adueniunt tempora et periculosi adproximant anni. Mutantur [b 1Kb] regna, uocantur gentes: excidit caritas, exsurgit iniquitas: increuit cupiditas, preualuit impietas; et in miserorum creature fugit. Dum ergo tempus est, conuertamur ad Dominum, flectamus genua, curuemus ceruices, rogemus Deum  Patrem omnipotentem, qui clamantes ad se clementer exaudit, et sperantes in se non derelinquit.


Collectio.

Quam magna est misericordia tua, Domine, subuenire captiuis, miseris parcere, indulgere peccantibus, peregrinos consolari, oppressos subleuare, rogantes audire; non habentibus dare, ueniam peccantibus dare, gentes barbaras ad inuocationem nominis tui conuertere. Ad illam misericordiam conuerte nos, quam rogantibus nobis pius et misericors Deus exaudire digneris per interuentum sancte Marie.


Post nomina.

Celestium uite eterne adoremus Dominum, fratres carissimi, suppliciter deprecemur, ut populum suum semper ubique custodiat, protegat atque defendat,  principes mitiget, potestates gubernet, iudices regat, nocentes reprimat, hostes repellat, laborantibus opem tribuat, oppressos liberet, uinctos dimittat, captiuos reuocet, lapsos restituat, contritos foueat, languidos curet, cunctis misericordia subueniat, pius et misericors Deus preces nostras propiciatus exaudiat.


Ad pacem.

Deus pater omnipotens, bonus ac mitis es, qui Dominum nostrum Iesum Christum hoc sedem letitie cum ergo quis ascensurus es in celum pacem [c 1Kb] suam dare nobis, pacem suam relinquere seruis suis. Respice, Domine, sancte Ecclesie tue catholice signum pacis inpone. Fiat in uirtute quod de ea dicitur, et quo titulus impleatur. Pacem teneant sacerdotes,  pacem habeant diuites, pacem habeant pauperes, pace gaudeant locupletes; pace mitescant barbare nationes; pacem uideant liberi, pacem sentiant serui; pacem cogitent reges, pacem faciant principes, pacem tuam, omnipotens, da nobis, per intercessionem beatissimi Iohannis Baptiste mereamur accipere.


Contestatio

uere dignum et iustum est, omnipotens Deus, qui cum patribus nostris ueniam supplicantibus . . . . . . . . . . te, Domine, quia tempus est necesse penitendi, ut non egrediamur alieni. O magnam uallem Iosaphat, ubi omnes ad iudicium uenient, ubi erit discussio inter iustos et iniustos: ut cognoscantur mendaces et ueraces in illo die iudicii, ubi nulla est accusatio nec excusatio, ubi nec fides datur, nec fides repellitur;  ubi iusti soluuntur, et peccatores ferro fixi tenentur. O magnum regem, qui de profundo bonos adducit, et malos repellit. Iusti eligendi sunt, peccatores torquendi, iusti ad uitam, peccatores ad gehennam. Nec pater filium, nec filius patrem lugebit: se unusquisque lugebit nec ullus ullum requiret, quia omnis cupiditas requiescet! O magnum diem iudicii, ubi nec tortores deficiunt, nec mortui moriuntur! Timeamus dum uacat, ne timeamus ubi non uacat. Timeamus gehennam, que est in eternum  malum: cum Deo uiuamus, quod est in eternum bonum per Christum Dominum nostrum, cui merito.


Item contestatio dominicalis.

uere dignum et iustum est omnipotens Deus, te glorificare, et tibi cum timore et tremore immensas laudes canere, Deus noster, qui per Filium tuum Dominum nostrum genus humanum iudicare disposuisti. O quam magna et alta sapientia factum est hoc, ut ille Dominus noster iehsu Christus uenerabilis statu, et pretiosus forma iudicaret, quam crudelissima plebs Iudeorum presumsit sauciare. Ille uenturus est iudicare qui penam sustinuit, ille uenturus est iudicare qui crucem portauit, ille uenturus est iudicare, cuius latus Iudaica perfidia uulnerauit. Ille uenturus manus tendit ad iudicandum, ubi claui  confixi sunt, et ipsa signa permanent in eternum, sicut scriptum est: uidebunt quem transfixerunt, et plangent se cuncte tribus terre. Ibi erit tribulatio, et impiis condemnatio; ibi erit iustis exultatio, et impiis condemnatio; ibi erit iustis iocunditas, et impiis uerecundia; ibi erit iustis gratia defusa, et plebs Iudeorum erit confusa. O quam grauis et laboriosa est dies illa! o quam terribilis et horribilis est dies illa, dies ire, dies tribulationis et angustie, dies calamitatis et miserie, dies tenebrarum et caliginis, dies nebule et turbinis, dies tube et clangoris; ubi celum cum terra contremiscit, et omnes iusti terribiliter conturbantur; ubi omnis causa uentilatur, et unicuique secundum opera sua dispensatur, per Christum Dominum nostrum, cui merito, etc.



ITEM MISSA DOMINICALIS.


Epistola Pauli apostoli ad Colossenses, dominicalis legenda.

Fratres, mortificate membra uestra que sunt super terram, fornicationem, inmunditiam, libidinem, concupiscentiam malam, et auaritiam, que est simulacrorum seruitus: propter que uenit ira Dei super filios incredulitatis. In quibus et uos ambulastis aliquando, cum uiueretis in illis. Nunc autem deponite uos omnia, iram, indignationem, malitiam, blasphemiam, turpem sermonem de ore uestro. Nolite mentiri in inuicem, expoliantes uos ueterem hominem cum actibus suis, et induentes nouum, eum qui renouatur in agnitione secundum imaginem eius qui creauit eum, ubi non est gentilis et Iudeus, circumcisio et preputium, barbarus et Schyta, seruus et  liber, sed omnia et in omnibus Christus.


Lectio sancti Euangelii secundum Mattheum.

Diebus illis, dixit Dominus iehsu discipulis suis: Cum uenerit Filius hominis in maiestate sua, et omnes angeli cum eo; tunc sedebit super sedem maiestatis sue, et congregabuntur ante eum omnes gentes, et separabit eos ab inuicem, sicut Pastor segregat oues ab hedis. Tunc dicet Rex his qui a dextris eius erunt: uenite, benedicti Patris mei, possidete paratum uobis regnum a constitutione mundi. Esuriui enim, et dedistis mihi manducare; sitiui, et dedistis mihi bibere; hospes eram, et collegistis  me; nudus, et operuistis me; infirmus, et uisitastis me; in carcere eram, et uenistis ad me. Tunc respondebunt ei iusti dicentes: Domine, quando te uidimus esurientem, et pauimus; sitientem et dedimus tibi potum? quando autem te uidimus hospitem, et collegimus te; aut nudum et cooperuimus? aut quando te uidimus infirmum, aut in carcere, et uenimus ad te? Et respondens Rex dicet illis: Amen dico uobis, quamdiu fecistis uni de his fratribus meis minimis, mihi fecistis. Tunc dicet et his qui a sinistris erunt: Discedite a me, maledicti, in ignem eternum, qui paratus est diabolo et angelis eius. Esuriui enim, et non dedistis mihi manducare; sitiui, et non dedistis mihi potum; hospes eram, et non collegistis me; nudus, et non operuistis me; infirmus et in carcere,  et non uisitastis me. Tunc respondebunt et ipsi dicentes: Domine, quando te uidimus esurientem, aut sitientem, aut hospitem, aut nudum, aut infirmum, uel in carcere, et non ministrauimus tibi? Tunc respondebit illis dicens: Amen dico uobis, quamdiu non fecistis uni de minoribus his, nec mihi fecistis. Et ibunt hi in supplicium eternum, iusti autem in uitam eternam.


INCIPIT MISSA.


Collectio post prophetiam.

Dirige, omnipotens Deus Dominator, gressus nostros in uia pacis, et sensus nostros conrobora in mandatis tuis: uisitet nos Oriens ex alto, et inluminet eos qui in tenebris et umbra mortis sedent; ut te adorent propter misericordiam tuam, te sequantur  propter ueritatem tuam, teque desiderent propter dulcedinem tuam, qui es benedictus Dominus Deus Isrel in unitate Spiritus sancti in secula seculorum.


Missa dominicalis [a 1Kb] .

Pronis mentibus et totius corporis deuotione porrecti, omnipotentem Dominum deprecemur, ut omnes incolas suos unumque corpus Ecclesie trina et unita plebem suam custodiat. Sacerdotibus pacem et concordiam, et uniuerso clero perpetis ministerii gratiam largiatur, defensionem pupillis, solatium uiduis, continentiam monachis, mercedem operantibus; esurientibus uictum, uestitum nudis, egrotantibus sanitatem, uinctis absolutionem, peregrinantibus patriam, nauigantibus portum dignatus inpertiat: humilitatem superbis, maleloquentibus emendationem, penitentibus delictorum finem, peccatoribus ueniam,  in heretico errore uiam ueritatis ostendat.


Collectio.

Deum ineffabilis potentie, bonitatis inmense, fratres carissimi, deprecemur, ut sacerdotes, clerum ac populum suum uisitet, et tueatur: inluminet totam plebem suam, et illa qua redemit pietate, sua miseratione conseruet.


Post nomina.

Respice, Deus omnipotens, ad precem familie tue, que misericordiam tuam sinceritatis officio et studio caritatis obtinere desiderant, atque muneris tui donum te adiuuante percipiant.


 Ad pacem.

Pacem tuam nostris temporibus, bone Iesu, inlabere, in qua est plenitudo dilectionis tue, et presta ut pacem quam nunc ore proferimus semper spiritali sensu conseruare mereamur.


Contestatio.

uere dignum et iustum est, omnipotens Deus, qui peccato primi parentis hominem a salutis finibus exulantem, pietatis indulgentia ad ueniam uitamque reuocasti, mittendo nobis. Unigenitum tuum Saluatorem nostrum, per quem languores nostros curares, peccata dimitteres, potentiam hostis antiqui contereres, infernorum nexus resolueres, paradisi portas aperires, fidem innouares, uitam mortuis redderes, Dei filios faceres, et ad celestia regna perduceres Dominus noster iehsu Christus. Cui merito.


 Alia Contestatio.

uere dignum et iustum est, omnipotens Deus per Christum Dominum nostrum. Qui uidens humani generis fabricam, hostis antiqui extinguentis fallaciam, in terra descendit Dominus noster iehsu Christus, utero conceptus est uirginali, Deus et homo processit. Homo uidetur in corpore, Deus autem manifestatus est in uirtute. Homo fuit quando cum Iudeis ambulauit; Deus autem manifestatus est quando paralyticum triginta octo annorum solo uerbo curauit. Homo fuit ad frequentiam nuptiarum; Deus autem manifestatus est quando aquas conuertit in uinum. Homo fuit quando ad piscinam Sile cum discipulis uenit; Deus autem manifestatus est quando cecum a natiuitate inluminauit. Homo fuit quando  mulier peccatrix lacrymis pedes lauit; Deus autem manifestatus est quando eam a profluuio sanguinis liberauit. Homo fuit quando in naue dormiuit; Deus autem manifestatus est quando uentibus in mare ut quiescerent imperauit. Homo fuit quando Maria et Martha pro fratre eum rogabant; Deus autem manifestatus est quando Lazarum quatriduanum de monumento resuscitauit. Homo fuit quando in cruce pependit; Deus autem manifestatus est quando tertia die resurrexit a mortuis, sedit ad dexteram Patris, interpellat pro peccatis nostris. Quis non timeat talem Dominum Regem eternum, aut quis non prostratus adoret? cui merito.



MISSA DOMINICALIS.


Epistola Pauli apostoli ad Romanos, dominicalis legenda.

 Fratres, hoc est uerbum fidei quod predicamus: quia si confitearis in ore tuo Dominum Iesum, et in corde tuo credideris, quod Deus illum suscitauit a mortuis, saluus eris. Corde enim creditur ad iustitiam, aure autem confessio fit ad salutem. Dicit enim Scriptura: Omnis qui crediderit in illum, non confundetur. Non enim est distinctio Iudei et Greci. Nam idem Dominus omnium, diues in omnibus qui inuocant eum. Omnis enim qui inuocauerit nomen Domini, saluus erit.


Lectio sancti Euangelii secundum Mattheum.

Omnia ergo quecumque uultis ut faciant uobis homines, et uos facite eis. Hec est enim lex et prophete. Intrate per angustam portam, quia lata porta  et spatiosa uia que ducit ad perditionem, et multi sunt qui intrant per eam. Quam angusta porta et arta uia que ducit ad uitam, et pauci sunt qui inueniunt eam. Adtendite a falsis prophetis, qui ueniunt ad uos in uestimentis ouium, intrinsecus autem [sunt] lupi rapaces. A fructibus eorum cognoscetis eos. Numquid colligunt de spinis uuas, aut de tribulis ficus? Sic omnis arbor bona fructus bonos facit; mala autem arbor fructus malos facit. Non potest arbor bona fructus malos facere, neque arbor mala fructus bonos facere. Omnis arbor que non facit fructum bonum, excidetur, et in ignem mittetur. Non omnes qui dicent mihi, Domine, Domine, intrabunt in regnum celorum; sed qui faciunt uoluntatem Patris mei qui in celis est, ipsi intrabunt in regnum celorum.


 Incipit Apologia.

Ante oculos tuos, Domine, culpas quas fecimus, et plagas quas excepimus conferimus. Minus est quod patimur, maius est quod meremur. Peccati penam sentimus, et peccati pertinaciam non uitamus. In flagellis tuis, Domine, fragilitas nostra uincitur, et iniquitas non mutatur. Mens egrota torquetur, et ceruix dura non flectitur. uita in dolore suspirat, et in opere non inmendat. Si expectas, Domine, non corrigimus; si uindicas, non duramus. Confitemur in confractione quod lesimus. Si oppresseris manum, facienda promittimus; si suspenderis gladium, promissa non facimus. Si ferias, clamamus ut parcas; si iterum peperceris, te prouocamus ut ferias. Si angustia uenerit, tempus petimus penitendi; si misericordia  uenerit, abutimur penitentia ab misericordia. Te uolumus obseruare quod iusseris; te nolumus obaudire quod feceris. Habes, Domine, confitentes reos. Parce quia pius es, quia tibi multa miseratio perabundat. Presta, Domine, sine merito quod rogamus, qui fecisti ex nichilo qui rogarent: quia [iustis] premia tribues, et peccatoribus ueniam non negasti. Rogo, inclite Pater . . . . . .


INCIPIT MISSA.


Prefatio.

Deum ac Dominum nostrum, fratres carissimi, deprecemur, ut custodiat in nobis opus redemptionis sue; et qui uitam nostram emere sua morte dignatus est ad eternam nobis beatitudinem consequendam, donet pacem temporibus nostris, castitatem  cordis et corporis, decessum uitiorum, successionem uirtutum, desiderium futurorum. Per.


Collectio.

Domine Deus noster, suscipe preces supplicum, et famolorum tuorum orationes benignus exaudi. Debemus deferre ad publicum crimina, si ad iudicium nolumus sustenere tormenta. Debemus humiliari coram hominibus, si uolumus coram angelis gloriari. Debemus lugere in seculo, si uolumus regnare cum Christo. Debemus honorem expernere temporalem, si obtenere uolumus gloriam sempiternam. Timeamus Deum occultum in conscientia testem, et publicum in examinatione censorem. Non ille querit pro ignorantia confessionem, sed pro  misericordia confessorem. Fratres carissimi, Dominum deprecemur, ut sic absoluat pietas humiles, ut non puniat seueritas contumaces. Per.


Post nomina.

Offerentes Deo, fratres carissimi, spiritalia munera, diuinam clementiam deprecemur, ut has oblationes, quas in commemoratione sanctorum et pro salute omnium credentium offerimus, plena pietatis sue dignatione suscipiat, nostrum omnium preces exaudiat.


Ad pacem.

Deus uita credentium, regio uiuorum, expectatio fidelium, resurrectio mortuorum, captiuorum redemtio, eternitas redemtorum, benignus indultor supplicantium preces accipe, suffragantium intercessionibus mitigare, confitentium peccata dimitte:  et quos redemere dignatus es humilitate corporea, protegere digneris uirtute diuina.


Contestatio.

uere dignum et iustum est, omnipotens Deus, Deus Abraham, Deus Isaac, Deus Iacob: cuius uerbo uniuersa creata sunt; cuius spiritu omnia nunciantur [a 1Kb] , una diuinitas, et trina maiestas; natura inseparabilis, persona indiuidua; Deus unus et solus, unitas triplex, inconprehensa coniunctio, indiuisa distinctio, quem unum insubstantialiter, trinum personaliter nominamus, credimus, confitemur. Tu es enim Deus, et non est secundum opera tua. Tu fundasti terram super aquam; tu legem creaturis omnibus posuisti; qui in uno trinus appares, in tribus unus agnosceris: Pater ingenitus, Filius unus est generatus, Spiritus  sanctus unus est ex [b 1Kb] Patre procedens, Patri et Filio ceternus. Una tamen in tribus uirtus et dignitas, potestas, atque ita coniuncta diuisio: que tibi esset gloria in celis, potentia in aquis, sapientia in terris, uirtus in abyssis, claritas in angelis, dignitas in prophetis, sublimitas in euangelistis, auctoritas in apostolis; pietas in preceptis, placabilitas in templis, festiuitas in holocaustis, largitas in ministris, per Dominum nostrum. Cui angelicus flammiferus chorus terribile exhibet obsequium: quem cherubin et serafin aurigam sedentem pauida subiectione mirantur; ante cuius conspectum sex quaterni seniorum mirificus ordo splendifluam nitentium gemmarum coronam capitis uertice gestantium; animalium quoque diuersis numinum uultibus uariataque terga Euangelia una seiungentes,  perenne iubilatione conlaudant dicentes: Sanctus.



Contestatio de Abraham.


Incipit Contestatio dominicalis dicenda.

uere dignum et iustum est, omnipotens Deus, qui Abrahe famolo tuo unicum filium, quem ipse dederas, in sacrificium tibi uictimam esse iussisti. O Domine in promittendo fidelis, in perficiendo liberalis, nunc per sterilem senem fecundasti; sed ut deuotio conprobaretur in patre, affectio postponeretur in sobole, et qua futurum nesciebat affectum. Plus siquidem gauisus est offerens tibi filium, quam promissum crediderit nasciturum. Pro hoc enim non sibi, sed  tibi filium genuisse, quem sic festinabat offerre, e rege deuotus pater, cum sacrificio iam parato ibat et deuotus filius cum sacerdote perfecto. Ita enim utrumque sibi uota contexerant, ut nec pater de filii uoluntate esset suspectus, nec filius de patris uoluntate esset sollicitus. Consulit uictima sacerdotem, et percussorem suum moriturus interrogat: Ecce adest ignis et ligna, ubi est ouis que est ad uictimam? O expectacolum dignum Deo! o inuictum deuotionis triumphum, et magnum et inuiolabile sacramentum. Deuotio dicebat: Percute; pietas clamabat: Parce. Illa prouocabat, ista reuocabat. Filius tamen moriturus iacebat, non uincolis arduis inretitus, sed officium pietatis indutus. Totis ergo pater uisceribus in sua uiscera feriturus insurgit; et nullam  deuotionis sue afferre patitur tarditatem, nec ex tarditate perdidit mercedem. Sed ecce diuinitas, que iusserat ut feriret, iterum dicebat: Parce, parce, inquit, deuote pater, parce, religiose percussor, parce, sine crimine parricida. Ego libens uictimam tuam acceptaui; uotum non reprouo, sacrificium laudo, fidem non repello. Tu quidem non perimes filium, sed facti tui per secula manet exemplum. O qualem rem! nec filius timuit uictima, nec pater inuentus parricida: quoniam aduentum Domini nostri Iesu Christi expectabat, ante cuius conspectum omnes angeli atque archangeli.


Item Contestatio dominicalis.

uere dignum et iustum est credentium populum semper Deo dicere laudes, et in Christo dominice  sublimitatis preferre uirtutem, et in filio misericordem predicare pietatem, per quem cuncta protulit, uniuersa restituit. Sublata sunt omnia que propheticis uocibus a te mandaueras; perfecta sunt cuncta, que de aduentu tue sublimitatis ante predixeras. Tu es Leo de tribu Iuda fortis in prelio; tu catulus leonis resurgens uictor a mortuis; tu uerus agnus Dei, diu quesitus ad uictimam, per cuius sanguinem placata sunt omnia; tu lapis angularis edificantibus spretus, in Ecclesie capite constitutus, admirabilis postmodum effectus. Tu sacerdos excelsus et uerus minister. Tu uirga de radice Iesse prolata. Tu templum uerum, quod pro nostra redemtione prostratum est. Tu post triduum resurgens uiuus a mortuis.  Tu igitur in Ne rector arce, non solum Ne, sed Ecclesie gubernator. In Abraham fidelissimus patriarcha, in Isaac gloriosissima hostia patris, in Iacob summe patientie magister, in Ioseph misericordie predicator, in Moyse laudabilis dux, in Dauid patriarcha preclarus, in Salomone abundantissimus fons sapientie in Isaia auctor omnium prophetarum, in Iohanne primus baptista, in Stephano primus martyr, in Petro negantium fides, in Paulo Spiritus sanctus Paraclitus. Quod merito tibi, Domine, conlaudant opera illa, uiginti quatuor seniores, et quatuor animalia senas alas habentes, dicentes: Sanctus.


 Item Contestatio dominicalis.

uere dignum et iustum est, omnipotens uerbum ueritatis et lumen claritatis. Gloria in excelsis Deo, et in terra pax hominibus bone uoluntatis, die, in qua natus est Dominus. Die sancto Dominico baptismum introiuit. Die sancto Dominico resurrexit Dominus. Die sancto Dominico fecit mirabilia in Cana Galilee, aquas in uina conuertit. Die sancto Dominico de quinque panibus et duobus piscibus quinque milia hominum pauit. Die sancto Dominico siccatum est mare ante populum Moysis. Die sancto Dominico ordinatus est Petrus [a 1Kb] secundum Apostolus in Nouo Testamento. Die sancto Dominico mare pedibus ambulauit. Die sancto Dominico respexit in terra Babylonis, et uidit tres ciuitates ardentes, una Babilla, secunda Babylonis, tertia Landoglado.  Babilla cedunt pedes peccatorum; Babylonis cedunt pedes fornicatorum; Landoglado cedunt qui contradicunt uerbo Domini. Ibi sonat ossa morigena peccatorum [b 1Kb] , et linguas aridas. Omnia quecumque uoluit Dominus fecit in celo et in terra, in mari et in abyssis. Descendit ad infernum et exinde tulit Adam, et direxit eum in paradisum, et restituit eum una cum patriarchis. Merito tibi, Domine, omnis terra adorat te et confitetur.


Item Contestatio dominicalis [c 1Kb] .

uere dignum et iustum est, omnipotens Deus, te angelorum aptare licet illa in celestibus, te in personis trinum, unum Deum in Trinitate sine cessatione conlaudantes demonstrant. Sed nostra exiguitas, terrigeno puluere circumsepta, quomodo poterit  de tuis ineffabilibus operibus, saltim paucissima, in laudes promere uerba? presertim cum celum tibi sedes sit, terra autem scabellum pedum tuorum; et cuncta uisibilia et inuisibilia pugillo concludens, polum reples sanctorum angelorum cateruis, tellurem per gradus hominum locatim disponis mirifice. Sic namque te ordinante regalis potentia principatum gerit in mundo, quatinus in cunctis te Deum Dominum et auxiliatorem suum semper esse cognoscat. Proinde, Domine, subnixe deposcimus, ut prolixa per tempora isto in seculo pacifice et feliciter principi nostro concedas regnare, et quandoque post annorum multa curricula peracta, tecum eterno aptes in regno per Dominum nostrum Iesum Christum Filium tuum, cui merito omnes Angeli, etc.



MISSA PRO PRINCIPE [d 1Kb] .


Regem regum, atque cunctorum regnantium Dominum Deum omnipotentem, sub cuius nutu et uirtute uniuersa regna terrarum pia moderatione subsistunt, fratres dilectissimi, unianimiter deprecemur; ut principem nostrum tali iugiter tueatur auxilio, quali Abraham quondam cum trecentis decem et octo uernaculis suis de quinque regibus cum phalangis prostratis uictoriam referentem mirabiliter saluauit cum triumpho. Ut nepotem suum Loth, et predam  gaudens propria reduceret ad loca, ita principem nostrum semper uictorem contra cunctos aduersarios uiuificet, saluum tueatur, conseruet inlesum: qui Melchisedech et Abraham eterno tempore feliciter regnare [fecit] in mundum. Per Dominum.


Collectio.

Domine Deus omnipotens, qui per sapientiam inestimabilem, qua ita disposuisti mundum, ut absque regibus et principibus nulla cum pace subsisterent climactera seculi, quatinus bonorum florente iustitia, cuncta subacta tabescerent perfidorum nequitia. Unde, Domine, te supplices deprecamur, tibique deuotis mentibus in hac die fundimus preces pro fideli famulo tuo principe nostro ill. atque pro uniuerso exercitu illius. Ita eum, Domine, per dexteram  uirtutis tue contra omnes aduersarios semper esse iubeas cum triumphis uictorem, sicut quondam auxiliatus es Moysi, dum aduersus inimicos suos dimicans, Hur brachia illius sustentaret usque ad uesperam; illeque lumina leuans ad celos, mox te auxiliante, Domine, usque ad internecionem suos percussit atque prostrauit aduersarios. Proinde te, Domine, subnixe deposcimus, ut taliter princeps noster in cunctis tuo iugiter fultus auxilio, innumeros per annos feliciter uigeat in regno. Per Dominum.


Post nomina.

Dominator Domine, qui superstites atque defunctos, sicut uolueris, misericors tuo tenes in nutu, adesto precibus nostris; ut Sanctorum nominibus recensitis, illorum meritis adiuuemur, atque hec sacrificia,  que tibi offerimus, et uiuentibus proficiant ad salutem, et defunctis opitulentur ad requiem eternam. His inlatis muneribus princeps noster et uniuersus exercitus illius in omnibus uictor ope potiatur diuina deprecantibus nobis. Et sicut olim Iosue dum septies cum tubis menia circuit Hierico, ruentibus muris ilico uictoriam cepit de urbe; ita, Domine omnipotens Deus, orantes deposcimus, ut si qui fortassis conati fuerint principis nostri contraire imperiis, sub pedibus illius tabescant feliciter prostrati. Presta, Deus omnipotens.


Ad pacem.

Mediator celi et terre, omnipotens Deus iehsu Christus, qui pacata atque pacifica hominum diligis corda, te supplices deprecamur; ut pax illa, quam tenendam tuis reliquisti Apostolis, iugiter perseuerans  nostris uigeat in cordibus: et sicut Dauid quondam forti manu spurio percusso Golia pacem Saulis fecit in populo, ita princeps noster te opitulante uniuersis deuictis undique gentibus pacifice innumeros per annos suo feliciter splendeat in regno.


Contestatio.

Dignum et iustum est, Domine Deus omnipotens, laudes uocum nostrarum, si fas est, concentibus angelorum aptare, licet illi in celestibus te in personis trinum, unum Deum in diuinitate sine cessatione  conlaudantes demonstrent. Sed nostra exilitas terrigeno puluere circumsepta, quomodo poterit de tuis ineffabilibus operibus saltim paucissima, etc., ut supra, pag. 378 .



LEGENDIS COTTIDIANIS.


Epistola Pauli apostoli ad Romanos.

Fratres, rogo uos ut obseruetis eos qui dissensiones et offendicula, preter doctrinam quam uos didicistis, faciunt, et declinate ab illis. Huiusmodi enim Christo Domino nostro non seruiunt, sed suo uentri, et per dulces sermones et benedictiones seducunt corda innocentium. uestra enim obedientia in omni loco diuulgata est. Gaudeo igitur in uobis, sed uolo uos sapientes esse in bono, et simplices in malo. Deus autem pacis conteret Satanan sub pedibus uestris uelociter. Gratia Domini nostri Iesu Christi uobiscum.


 Lectio sancti Euangelii secundum Lucam.

In illo tempore, factum est una dierum sedebat iehsu docens, et erant Pharisei sedentes, et legis doctores qui uenerant ex omni castello Galilee et Iude et Ierusalem, et uirtus erat Domini ad sanandum eos. Et ecce uiri portantes hominem in lecto, qui erat paralyticus, et querebant eum inferre, et ponere ante eum. Et non inuenientes qua parte illum inferrent pre turba, ascenderunt supra tectum per tegulas, et submiserunt illum in medio ante Iesum. Quorum fidem ut uidit, dixit: Homo, remittuntur tibi peccata tua. Et ceperunt cogitare Scribe et Pharisei, dicentes: Quis est hic? quid loquitur? blasphemal [a 1Kb] . Quis potest dimittere peccata, nisi solus  Deus? Cognouit autem iehsu cogitationes eorum, et respondens dixit ad illos: Quid cogitatis in cordibus uestris? quid est facilius dicere: Dimittuntur tibi peccata, an dicere, Surge et ambula? ut autem sciatis quia filius hominis potestatem habet in terra dimittere peccata, ait paralytico: Tibi dico surge, et tolle lectum tuum, et uade in domum tuam. Et confestim surgens coram illis, tulit lectum in quo iacebat, et abiit in domum suam magnificans Deum, et stupor adprehendit omnes, et magnificabant Deum.



MISSA COTTIDIANA DOMINICALIS.

Placatus, Domine, quesumus, quicquid meremur auerte, nec apud te delicta nostra plus ualeant, sed misericordia tua semper nos peccatores preueniat; et per precem supplicem ita nos dignare respicere,  et a cunctis iniquitatibus nostris emunda.


Secreta [b 1Kb] .

Presta populo tuo, Domine, quesumus, consolationis auxilium, da ueniam peccatis nostris, et ab omni nos iniquitate custodi, et quia humana fragilitas incessabiliter meretur offensa, celerius in tua misericordia gaudeamus.


Contestatio.

uere dignum et iustum est omnipotens Deus, te semper cultu seruitutis humane laudare, qui diuinis muneribus tuis, et celestibus beneficiis in nostra humilitate largus ad lucem nos de tenebris reuocasti:  ut qui ante in deserta et arida solitudine tenebamur, uite patefacto salutari spiritu, rigaremur misso nobis Iesu Christo Filio tuo Domino Deo, Rege et Saluatore nostro, qui in se delicta nostra suscipiens, et quicquid homo antea peccauerat, sanguine suo abluens, natiuitatem nouam credentibus et ad se confugientibus patefecit: in cuius ineffabili gratia gloriantes, quesumus, Domine, ut statuas in uia recta, quos firmasti per gratiam per Christum Dominum nostrum.



MISSA ALIA.


Epistola Apostoli ad Galatas.

Fratres, omnes nos manifestari oportet ante tribunal Christi, ut referat unusquisque propria corporis sui prout gessit, siue bonum, siue malum. Quecumque enim seminauerit homo, hec et metet: quoniam  qui seminat in carne, de carne et metet corruptionem; qui autem seminat in spiritu, de spiritu metet uitam eternam. Bonum autem facientes, non deficiamus. Ergo dum tempus habemus, operemur bona ad omnes homines, maxime autem ad domesticos fidei, in Christo.


Lectio sancti Euangelii secundum Mattheum.

Diebus illis interrogauit Dominum Iesum unus Phariseus legis doctor tentans eum: Magister, quod est mandatum magnum in lege? Ait illi iehsu: Diliges Dominum Deum tuum in toto corde tuo, et in tota anima tua, et in tota mente tua. Hoc est maximum et primum mandatum. Secundum autem simile est huic: Diliges proximum tuum sicut te ipsum. In his duobus mandatis uniuersa lex pendet et prophete.  Congregatis autem Phariseis, interrogauit eos iehsu dicens: Quid uobis uidetur de Christo? cuius filius est? Dicunt ei, Dauid. Ait illis: Quomodo ergo Dauid in spiritu uocat eum Dominum, dicens: Dixit Dominus Domino meo, sede a dextris meis, donec ponam inimicos tuos scabellum pedum tuorum? Si ergo Dauid uocat eum Dominum, quomodo filius eius est? Et nemo poterat respondere ei uerbum, neque ausus fuit quisquam ex illa die eum amplius interrogare.



ITEM MISSA DOMINICALIS.

Omnipotens sempiterne Deus, cui potestas est sine fine miserendi, respice propitius ad humilitatis nostre supplicem seruitutem, quam ante te per precem subiectam pretendimus, et presta ut tibi subditas mentes perpetuum defensionis seruet auxilium.


 Secreta.

Deus [c 1Kb] in te sperantium fortitudo, adesto propicius inuocationibus nostris; et quia sine te nichil potest mortalis infirmitas, presta auxilium gratie tue, ut in sequendis mandatis tuis, et uoluntate tibi et actione placeamus.


Contestatio.

uere dignum et iustum est omnipotens Deus, per quem Moyses famulus tuus populum suum eduxit in Christi triumphum per baculum crucis. Unde et baptismum eius significauit in mundo. INDE Maria canebat in tympano, unde passio Christi ueneranda  depignitur [a 1Kb] . INDE Ionas uaticinauit inclusus, unde Ecclesia margarita te fecundant. INDE Dauid psallebat in cythara, unde Paulus Apostolus predicabat: Fundamentum aliud nemo potest ponere nisi Christus iehsu. INDE Petro mergenti manus porrigitur, ubi titubantis fides munitur, ibi caput Ecclesie confirmatur. INDE Lazarus de sepulcro proditur, unde resurrectio Christi gloriosa laudatur. Gaudentes angeli et exultantes archangeli, cherubim quoque ac seraphim.



ITEM ALIAS LECTIONES COTTIDIANAS.


Ad Titum.

Fratres, hec loquere et exhortare, et argue cum omni imperio. Nemo te contemnat. Admone illos principibus et potestatibus subditos esse, neminem blasphemare, non litigiosos esse, sed modestos; omnem  ostendentes mansuetudinem ad omnes homines. Eramus enim et nos aliquando insipientes et increduli, errantes, seruientes desideriis et uoluptatibus uariis, in malitia et inuidia agentes. Cum autem benignitas et humanitas apparuit salutaris nostri Iesu Christi . . . .


Lectio sancti Euangelii secundum Lucam.

Tempore illo ibat Dominus iehsu in ciuitatem que uocatur Naim, et ibant cum illo discipuli eius et turba copiosa. Cum autem adpropinquaret porte ciuitatis, et ecce defunctus efferebatur filius unicus matris sue. Et hec uidua erat, et turba ciuitatis multa cum illi. Quam cum uidisset Dominus, misericordia motus super eam, dixit illi: Noli flere. Et accessit, et tetigit loculum. Hii autem qui portabant steterunt. Et ait: Adulescens tibi dico, surge. Et resedit qui erat mortuus, et cepit loqui, et dedit illum  matri sue. Accepit autem timor omnes, et magnificabant Deum dicentes, quia propheta magnus surrexit in nobis, et quia Deus uisitauit plebem suam.



ITEM LECTIONES COTTIDIANAE.


Epistola Pauli apostoli ad Colossenses.

Fratres, induite uos, sicut electi Dei, uiscera misericordie, benignitatem, humilitatem, modestiam, patientiam, supportantes inuicem, et donantes uobis ipsis, si quis aduersus aliquem habet querelam. Sicut et Dominus donauit, ita et uos. Super omnia autem hec caritatem, quod est uinculum perfectionis, et pax Christi exultet in cordibus uestris.


Lectio sancti Euangelii secundum Lucam.

In diebus illis, factum est cum redisset Dominus iehsu, excepit illum turba. Erant enim omnes expectantes  eum. Et ecce uenit uir nomine Iairus, et ipse princeps erat Synagoge; et uidens eum procidit ad pedes eius, et deprecabatur eum multum dicens, quoniam filia mea in extremis est; ueni, inpone manum super eam, ut salua sit, et uiuat. Et abiit cum illo, et sequebatur eum turba multa. Adhuc eo loquente, ueniunt ab archisynagogo dicentes: Quia filia tua mortua est, quid ultra uexas Magistrum? iehsu autem uerbo quod dicebatur audito, ait archisynagogo: Noli timere, tantummodo crede. Et non admisit quemquam sequi se nisi Petrum et Iacobum et Iohannem fratrem Iacobi. Et ueniunt in domum  archisynagogi, et uidit tumultum, et flentes et eiulantes multum. Et ingressus ait eis: Quid turbamini et ploratis? puella non est mortua, sed dormit. Et inridebant eum. Ipse uero eiectis omnibus, adsumsit patrem et matrem puelle, et qui secum erant. Et ingreditur ubi erat puella iacens, et tenens manum puelle ait illi: Tabita cumi, quod est interpretatum, puella, tibi dico, surge. Et confestim surrexit puella, et ambulabat. Erat autem annorum duodecim. Et obstipuerunt stupore maximo, et precepit illis uehementer ut nemo id sciret.



MISSA COTTIDIANA.

Quesumus, omnipotens Deus, ne nos tua misericordia derelinquat, que et terrores nostros amoueat, et noxia cuncta depellat.


 Secreta.

Munda nos, Domine, sacrificii presentis effectu, et perfice miserator in nobis, ut eius mereamur esse participes.


Contestatio.

uere dignum et iustum est, omnipotens Deus: uerus homo carnem sumsit de uirgine, uerus Deus non abstulit uirginitatem; uerus homo positus in presepio, uerus Deus Magis stellam ostendit. uerus homo baptizatus a Iohanne, uerus Deus aquas Iohannis sanctificauit. uerus homo ad nuptias fuit, uerus Deus aquas in uinum conuertit. uerus homo dormiebat in naue, uerus Deus sedauit tempestatem. uerus homo fidem miratur centurionis, uerus Deus sanauit puerum ipsius. uerus homo super aquas pedibus ambulauit, uerus Deus Petro mergenti manum  porrexit. uerus homo super Lazarum fleuit, uerus Deus una uoce Lazarum ab inferis suscitauit. Quis non timeat talem Dominum, Regem eternum? cui merito. Sanctus.



ITEM LECTIONES COTTIDIANAS.


Epistola Pauli apostoli ad Philippenses.

Fratres, scio uos gaudii mei omnes [socios] uos esse. Testis enim mihi est Dominus quomodo cupiam uos omnes in uisceribus Christi Iesu Domini nostri.


Lectio sancti Euangelii secundum Iohannem.

Sic enim dilexit Deus mundum, ut Filium suum unigenitum daret in illo, ut omnes qui credunt in eum non pereant, sed habeant uitam eternam. Non enim misit Deus Filium suum in mundum, ut iudicet mundum, sed ut saluetur mundus per ipsum. Qui  credit in eum, non iudicatur, qui autem non credit in eum, iudicatus est, quia non credit in nomine unigeniti Filii Dei. Hoc est autem iudicium, quia lux uenit in mundum, et dilexerunt homines magis tenebras quam lucem. Erant enim eorum mala opera. Omnis enim qui male agit, odit lucem, et non uenit ad lucem, ut non arguantur opera eius. Qui facit ueritatem, uenit ad lucem, ut manifestentur opera [eius,] quia in Deo sunt facta.


Item alia secundum Iohannem.

Amen, amen dico uobis, qui credit in me, opera que ego facio, et ipse faciet, et maiora horum faciet;  et quodcumque petieritis in nomine meo, hoc faciam, ut glorificetur Pater in Filio. Si diligitis me, mandata mea seruate. Qui audit mandata mea, et seruat ea, ille est qui diligit me: qui autem diligit me, diligetur a Patre meo, et ego diligam eum, et manifestabo ei me ipsum.



ITEM MISSA COTTIDIANA DOMINICALIS.

Deus qui diligentibus te bona inuisibilia preparasti, infunde in cordibus nostris tui amoris effectum, ut te in omnibus et super omnia diligentes, promissiones tuas que omne desiderium superant consequamur.
[a 1Kb]

Secreta

Respice, Domine, quesumus, adflictionem populi tui; et quos iustitia corripis, misericordia consolari dignare, ut te custode seruati, ab omnibus periculis  huius uite liberemur.


Contestatio.

uere dignum et iustum est omnipotens Deus, clemens et misericors, qui ianuam fidelibus tuis per studium pacis, et caritatis munimine patere uoluisti; respice in nobis, et miserere nostri Deus, qui ad eternam uitam in Christi resurrectione nos reparas. Custodi opera misericordie tue; ut cum in maiestate sua Unigenitus tuus aduenerit, ad immortalitatis gloriam resurgamus per Christum Dominum. SANCTUS.



LEGENDA IN DEPOSITIONE SACERDOTIS.


Epistola Pauli apostoli ad Titum.

Fratres, de dormientibus [b 1Kb] nolumus uos ignorare, ut non contristemini sicut ceteri qui spem non habent. Si enim credimus quod iehsu mortuus est, et  resurrexit, ita et Deus eos qui dormierunt per Iesum adducet cum eo. Hoc enim uobis dicimus in uerbo Domini, quia nos qui uiuimus, qui residui sumus in aduentum Domini, non preueniemus eos qui dormierunt. Quoniam ipse Dominus in iussu et uoce archangeli, et in tuba Dei descendet de celo, et mortui qui in Christo sunt resurgent primi. Deinde nos qui uiuimus, qui relinquemur, simul rapiemur cum illis in nubibus obuiam Domino in era, et sic semper cum Domino erimus.


Lectio sancti Euangelii secundum Iohannem.

Dixit Dominus iehsu ad turbas: Amen amen dico uobis, quia qui uerbum meum audit, et credit ei qui misit me, habet uitam eternam, et in iudicium non uenit, sed transit a morte in uitam. Amen amen dico  uobis quia uenit hora, et nunc est, quando mortui audient uocem Filii Dei, et qui audierint uiuent. Sicut enim Pater habet uitam in semetipso, sic dedit et Filio habere uitam in semetipso, et potestatem dedit ei iudicium facere, quia Filius hominis est. Nolite mirari hoc, quia uenit hora, in qua omnes qui in monumentis sunt, audient uocem eius; et procedent qui bona fecerunt in resurrectionem uite, qui uero mala gesserunt, in resurrectionem iudicii.



MISSA SACERDOTIS DEFUNCTI.

Presta, Domine, quesumus, ut anima sacerdotis  tui ill. quem in hoc seculo commorantem sacris muneribus coronasti, celesti sede gloriosa semper exultet.


Collectio.

Deus qui confitentium te portio es defunctorum, preces nostras quas in sacerdotis tui ill. depositione deferimus, propitius exaudi; ut qui nomini tuo ministerium fidele dependit, perpetua Sanctorum societate letetur.


Post nomina.

Deus qui uniuersorum creator et conditor es, cum sis tuorum beatitudo sanctorum, presta nobis petentibus ut depositionem sacerdotis tui et corporis nexibus absolutum in prima resurrectione facias presentari.


Contestatio

uere dignum et iustum est, mysteriorum celestium  consecrator eterne Deus, custos Ecclesie, sacerdotum decus, et laus omnium certa pontificum, eminentiam Maiestatis tue, excelsum nomen orare, ut hec sacra mysteria, que tue pietati offerimus pro anima et spiritu sacerdotis tui ill., cuius hodie depositionem celebramus, inter sanctorum consortium in libri uite iubeas paginam intimare, per Christum Dominum nostrum. Cui.



LECTIONES PRO DEFUNCTIS.


Epistola Pauli apostoli ad Romanos.

Fratres, nemo uestrum sibi uiuit, et nemo sibi moritur. Siue enim uiuimus, Domino uiuimus; siue morimur, Domino morimur. Siue enim uiuimus, siue morimur, Domini sumus. In hoc enim Christus mortuus est et resurrexit, ut et mortuorum et uiuorum dominetur.


 Lectio sancti Euangelii secundum Iohannem.

In illo tempore, Dominus noster iehsu Christus loquebatur discipolis suis dicens: Hec est uoluntas eius qui misit me Patris, ut omne quod dedit mihi, non perdam ex eo, sed resuscitem illud in nouissimo die Hec est enim uoluntas Patris mei qui misit me, ut omnis qui uidet Filium, et credit in eum, habeat uitam eternam. Et resuscitabo eum in nouissimo die.



MISSA PRO DEFUNCTIS.

Omnipotentem Dominum, fratres carissimi, deprecemur, ut animam famoli tui ill. quam de corporis carcere absolutam in illud sempiternum, et inuiolabile seculum migrare precepisti, in Abrahe sinum eum digneris excipere, et in consortio prime resurrectionis suscitare iubeas.


Collectio.

 Domine saluator noster, qui de fluctibus huius seculi bonorum animas suscipere dignatus es, animam quoque famoli tui ill. adsumere digneris, ut eum ad portum eterne quietis admittas, ut celestibus fruatur bonis et gaudeat se malis euasisse tormentis.


Post nomina

Rogamus etiam, Domine, pro anima famoli tui ill. quam in pace dominica adsumere dignatus es; ut locum refrigerii teneat, uite merita consequatur eterna, ibique eum statuere digneris, ubi est omnium  beatitudo iustorum; et cum dies ille iudicii aduenerit, inter sanctos et electos tuos eum facias suscitari.


Ad pacem.

Iudex superstitum pariter atque pausantium, pro fidelium omnium defunctorum spiritibus te deprecamur, sed maxime pro huius anima famoli tui ill., ut pro meritis et operatione iustorum motus in eo animaduersionis exageres [a 1Kb] , et omnia ei pro clementia tue pietatis indulgeas.


Contestatio.

uere dignum et iustum est, omnipotens Deus. Tu, Domine, cui omnia adsunt, cui uiuunt omnia, qui uocas ea que non sunt tamquam ea que sunt, eterne miserator, qui non secundum iniquitates nostras retribuis nobis; et si iniquitatem obseruaueris, Domine, quis sustinebit? Atque ideo deprecamur Maiestatem  tuam omnipotens Deus, ut remittas famolo tuo ill. quos in hac uita habuit carnis errores. Tribuas ei, Domine, delictorum suorum ueniam in illo secreto receptacolo, ubi iam non est locus penitentie. Non intres in iudicium cum seruo tuo. Quis enim in conspecto tue iustitie iustus appareat? Non se ei opponat leo rugiens, et draco deuorans, miserorum animas rapere consuetus. Non accusationem exequatur aduersus eum. Non obiciat quicquid semper suadendum cum ipso est. Tu autem, Christe, recipe animam famoli tui ill. quam dedisti, et demitte eius debita magis quam ille demisit debitoribus suis; ut ab omni metu pene adque ab eterni iudicii terroribus absolutus, in bonis tuis demoretur in pace per Christum Dominum nostrum. Cui merito. SANCTUS.


 Orationes ad defunctos.

Pie recordationis affecto, fratres carissimi, commemorationem faciamus cari nostri ill. quem Dominus de temtationibus seculi adsumpsit, obsecrantes  misericordiam Dei nostri, ut ipse tribuere ei dignetur placitam et quietam mansionem. Remittat omnes lubrice temeritatis offensas: ut concessa plene indulgentie uenia, quicquid in hoc seculo proprius error attulit, ineffabile pietate ac benignitate sua indulgeat.


Item alia.

Tu nobis, Domine, auxilium prestare digneris, tu per misericordiam largiaris, animam quoque famoli tui ill. a uinculis corporalibus liberatam in pace sanctorum tuorum recipias, et gehenne ignis euadat.


Item alia.

Deus, qui iustis supplicationibus semper presto ades, qui pia uota dignaris intueri, da anime famoli tui ill. cuius transitus hodie officia prestamus, cum sanctis adque electis tuis beati muneris portionem.


 Item alia.

Antiqui memores chirographi, fratres dilectissimi, quo primi hominis peccato et corruptione addicta est humana conditio, sub cuius lege id sibi unusquisque formidat, quod alia inuestigauit, uideatque, omnipotentis Dei misericordiam deprecemur pro anima cari nostri ill., cuius hodie depositionem celebramus, ut eam in eternam requiem suscipiat, et beate resurrectioni representet.


Item alia.

Te, Domine, sancte Pater, omnipotens Deus, supplices deprecamur pro anima cari nostri ill. quem ab hoc seculo arcessiri iussisti. Dona ei, Domine, locum lucidum et refrigerium. Liceat ei transire portas inferorum et uias tenebrarum, maneatque in  mansionibus Moysi, Elie, et Simonis, et Lazari, cunctorumque sanctorum, et in luce quam promisisti Abraham et semini eius; ut cum dies tremendus ille resurrectionis aduenerit, resuscitari eum precipias ad indulgentiam, et non ad penam.



EXORCISMUM [* 1Kb] .



AD SALIS SPARSUM FACIENDUM.


Exorcizo te, creatura salis, in nomine Patris, et Filii, et Spiritus sancti; qui te per Eliseum in aquam mitti iussit, ut sanaretur sterilis, qui diuina oris sui uoce ait: uos estis sal terre; et per Apostolum suum:  Sit sermo noster sale conditus. Ideoque efficere sal exorcizatum, ut ubicumque fueris aspersa, prestes omnibus sanitatem mentis in protectionem salutis, ad expellendas et excludendas omnes demonum temtationes per Dominum nostrum Iesum Christum, qui uenturus est iudicare seculum per ignem.


Benedictio salis.

uirtutis tue inuictissimam fortitudinem deprecor, Domine sancte, Pater omnipotens, eterne Deus, qui inter cuncta que procreari iussisti, non minimam gratiam conferre dignatus es sali, ut ex illo possint  uniuersa condiri, que hominibus ad escam per filium tuum Dominum nostrum dignatus es largiri: per quem, Domine, supplices exoramus, ut hoc sal digneris sanctificare, ut ex uultu Maiestatis tue uirtutem contra omnes inmundos spiritus possit accipere.  Expellat a tabernaculis famolorum tuorum quicquid potest esse pestiferum; exhibeat plenum salutis effectum, detergat omnes prestigias inimici, et omnia monstrorum genera longius faciat effugere, grauedines omnes fantasiasque compescat, et tranquillitatis in omnibus conferat gratiam. Per signum crucis Filii tui Domini nostri tutellam fidelissimam desiderantibus prestes.


Exorcismum aque.

Exorcizo te creatura aque per Deum uiuum, per Deum creatorem, qui te in principio e terra separauit,  et in quatuor fluminibus diuidere dignatus est, ut ubicumque potata uel asparsa fueris, effugetur, et expugnetur inimicus et omnis putredinis uis, ut sis proprie Deo dicata.


Benedictio aque.

Deus qui ad salutem generis humani maxima sacramenta in aquarum substantia dedisti, adesto supplicationibus nostris, et elemento huic multimodis purificacionibus preparato uirtutis tue benedictionem infunde; ut hec creatura mysteriis tuis seruiens, ad ablegandos demones morbosque repellendos diuine gratie sumat effectum; et quicquid in domibus fidelium hec unda asparserit, careat inmunditia, liberetur a noxia: non illic resideat spiritus pestilens, non aura corrumpens; abscedant omnes latentes insidie inimici, omnesque inquietudines] procul aufugiant:  et si quid est quod incolomitati habitantium inuideat aut saluti, adsparsione aque huius abscedat, ut salubritas per inuocationem sancti nominis permaneat inpugnatione defensa.


Benedictio salis et aque.

Domine Deus omnipotens, institutor omnium elementorum, te per Dominum nostrum Iesum Christum Filium tuum supplices exoramus, ut has creaturas salis et aque benedicere et sanctificare digneris; ut ubicumque asparse fuerint, omnis spiritus inmundus ab eo loco confusus abscedat atque recedat, nec ulterius in eo loco commorandi habeat potestatem; per uirtutem Domini nostri Iesu Christi, qui tecum Deus Pater omnipotens, et cum Spiritu sancto equalis semper uiuit et regnat in secula seculorum.



ORATIO IN DOMO.


Benedic, Domine, domum istam, et omnes habitantes in ea per intercessionem sanctorum tuorum benedicere et sanctificare digneris, et bonis omnibus amplificare: tribuas eis de rore celi et de pinguedine terre abundantem uite substantiam, in bonis omnibus desiderium ad effectum sue miserationis perducat. Per Dominum, etc.



ORDO AD CONSECRANDAS MONACHAS.

Omnipotens sempiterne Deus, pater Domini nostri Iesu Christi: tu, Domine, adiuua uoluntatem ancillarum tuarum, que meliorem portionem elegerunt; et presta eis gratiam spiritalem, ut sobrie, pudice uiuentes, hec semper faciant que tibi sunt placita. Dignare etiam, Domine, lampadas eorum inestinguibiles seruare usque in finem; ut sponso ueniente lete occurrere  possint, atque regna celestia intrare: incluse gratias tibi referant in regione uiuorum hoc signum Filii tui baiulantes + qui uiuit et regnat, etc.



AD uELANDAM uIRGINEM.

Hec sunt, Domine, capitis consecrati splendidiora uelamina. Nullus hic candidissime uestis ornatus cum quo errore decepta iter . . . . . sequatur Agnum; ita lumen Ecclesie atque immaculata uirgo uni Domino nupta beatam sedem requirat.



BENEDICTIO ABBATISSAE.

Omnipotens Domine Deus, apud quem non est discretio  sexuum, nec ulla sanctarum disparilitas animarum: qui ita uiros ad spiritalia certamina conroboras, ut feminas non derelinquas, pietatem tuam humili supplicatione deposcimus, ut huic famole tue ill., quam sacrosancto gregi uirginum, nostrarum impositione manuum et hoc uelaminis tegumento in cenobio ill. matrem fieri optamus, clementia tua roboratrix perpetua non recedat. Da ei, Domine, fortitudinem spiritalia bella gerendi, ut nec honesta delaceret, nec inhonesta delectet; atque ita a te inluminata, sibi creditam multitudinem animarum tuo sancto nomini iugiter admonendo faciat inseruire, ut de nullius perditione confusa, tue Genitricis adiungatur cetibus letabunda, cum suis omnibus feliciter coronanda. Per, etc.



BENEDICTIO SUPER uIDUAM uESTE MUTANDAM.


Domine sancte, Pater omnipotens, eterne Deus, qui in tantum humano generi miserationis tue curam inpendis, et ita uirginitatis deuotionem amplecteris, ut uiduitatis professionem clementer acceptes, te, quesumus, Domine, precibus inploramus, te supplices deprecamur, ut famolam tuam ill. que ob timorem tui nominis casto timore sibi prospiciens, uiduitatis indumentum per nostre humilitatis manus percipere postulauit, tuo auxilio contra inlecebras carnis atque insidias inimici munias presidio ac defendas, ut sit famola tua ill. Anne filie Fanuhelis similis in uigiliis, in abstinentia, in orationibus atque eleemosynis prompta.



BENEDICTIO THALAMI SUPER NUBENTES [a 1Kb] .

 Deum qui ad multiplicandam humani generis prolem benedictionis sue dona largiri dignatus est, fratres carissimi, deprecemur, ut hos famulos suos ill. et ill. quos ad coniugalem copulam ipse preelegit, ipse custodiat. Det eis sensus pacificos, pares animos, mores mutua caritate deuinctos. Habeant quoque optatas eius munere soboles, qua sicut donum ipsius tribuit, ita ipsius benedictione consequantur, ut hi famoli sui ill. et ill. in omni idem cordis humilitate deseruiant. Per.


Item alia.

Te deprecamur, Domine sancte, Pater omnipotens, eterne Deus, super hos famolos tuos ill. et ill. quos ad gratiam coniugii uenire iussisti, qui per nostram licet precem aut uocem benedictionem tuam desiderant. Tribue eis, Domine, fidele consortium  caritatis. Induant caritatem Sarre, penitentiam Rebecce, amorem Rachel, gratiam et caritatem Susanne. Descendat super hos famolos tuos ill. et ill. sicut descendit ros pluuie super faciem terre: manus tue sentiant actum, et Spiritus sancti tui percipiant gaudium sempiternum.


Oratio super eos qui secundo nubunt [b 1Kb] .

Antiphona. Benedictio Domini super uos. Beati omnes.

Deus, qui multimoda subsidiorum remedia fragilitati humane beneficia confers, et tribuis incrementum;  ut natura non defraudetur a semine, per quod geminata propago crescat in progenies. Sic temporibus priscis Ruth Moabitem benedixisti, sic in nouissimis per Apostolum tuum secunda matrimonia concessisti. Da eis ergo, Domine, famolis tuis procreandorum filiorum unianime desiderium, ut faciat Dominus hanc mulierem ill. que ingreditur in domum tuam, sicut Rachel et Lia, que edificauerunt domum Isrel, et sit exemplum uirtutis in Ecclesia Dei. Per.



BENEDICTIO OMNI QUOD IN ECCLESIA OFFERTUR.

Deus, cuius uerbo et potentia facta sunt omnia, cuius dono percipimus que ad uite remedium possidemus; supplices te nixis precibus exoramus, ut de sede maiestatis tue huius oblationis sanctificator accedas. Suscipe de manibus famulorum tuorum ill.  munus oblatum, quod a tua clementia benedictum in usum sanctuarii tui ill. maneat consecratum. Sint hec in conspectu tuo libenter accepta, sicut quondam Abel pueri tui munera tibi ipsa placuerunt, et quia ob honorem amoris tui Ecclesia tua offerit, reconpensa ei pro paruis magna; ut deuotionem eius aspiciens, peccata dimittas, fide repleas, indulgentia foueas, misericordia protegas. Per Dominum.


Benedictio cancis, et patene, et turris [a 1Kb] .

Deus omnipotens, qui cum Moyse famolo tuo in Chore montem seruando populo tuo precepta disponeres, templum sanctum tuum qualiter edificaret, instituisti. Precamur te, Domine, tuam maiestatem, ut hunc calicem, patenam et turrem, in quo celebraturi sumus sacrosancta mysteria, celesti benedictione  sanctifices atque benedicas, ut sanctis uasculis tuis acceptabilem deferat famulatum. Per.


Benedictio super eum qui in ecclesia primitus tondetur.

Manda, Deus, benedictionem et uitam famolo tuo ill. ut unguentum quod descendit in capite et in barbam illius Aaron, toto maneat et in corpore, ut sit eodem famolo tuo ill. perfectio ad hanc que se iuuenilem gaudet peruenisse etatem, et quod in tuo nomine suo celebrat uoto, a tua clementia toto corde benedictionem exspectet.



BENEDICTIO SUPER PUTEUM.

Domine sancte, Pater omnipotens, eterne Deus, qui Abraham, Isaac et Iacob patres nostros puteos federis fodere, atque ex his aquam bibere propicia diuinitate docuisti, te supplices deprecamur ut aquam  putei huius ad communis uite utilitatem celesti benedictione sanctifices, ut fugato ea omni diaboli temtationis seu pollutionis incursu, quicumque ex ea deinceps biberit, benedictionem Domini nostri Iesu Christi percipiat. Per.



BENEDICTIO UBI ALIQUID IMMUNDUM CECIDERIT IN uAS.

Misericordiam tuam, Domine, supplices deprecamur, eterne, omnipotens Deus, ut descendat benedictio tua in horum uasorum pollutionem: emundet  siue uinum, siue oleum, mela ut aquam; ut nullam inquinationem sentiamus, qui dixit: Omne quod intrat in os non coinquinat. Nos humiles serui tui, exigui sacerdotes, iussa implentes, laudes honoris tui in corde retinentes, cruce tua expellimus sordes omnes, fiducia diuina protege omnes, uincamus molestias in nomine Patris et Filii et Spiritus sancti regnantis in secula seculorum.



BENEDICTIO PALMAE ET OLIuAE SUPER ALTARIO.

[b 1Kb] Ecce dies, Domine, festa recolitur, in qua infantum prescie turbe frontes arboreos adsumentes in tue laudis tropheo osanna in excelsis, fili Dauid, Benedictus qui uenit in nomine Domini acclamantes occurrunt, pro quibus omnes gentes cognoscerent te et uictoriam leuasse de mundo, et de diabolo obtinuisse  triumphum: presta ut plebs tua ad sanctam resurrectionem tuam excubanda perueniat; hec quoque creatura arboris oliuarum una cum palmis, quas populus pro tuis laudibus . . . . . benedicatur benedictione perenni: ut quicumque pia deuotione pro expellendis languoribus, siue etiam pro expugnandas omnes insidias inimici in cunctis habitationibus suis eas adportauerint, aut biberint, ab omni sint impugnatione inimici securi; ut cognoscant omnes gentes, quia nomen tuum gloriosum est super omnia secula seculorum.



BENEDICTIO AD AGNUM BENEDICENDUM IN PASCHA [c 1Kb] .

Domine Deus, omnipotens Pater, qui populo tuo, quem eduxisti de terra Aegypti in manu robusta et brachio forti, per fidelissimum famulum tuum Moysen,  precipere dignatus es, ut Pasche sollemnia celebraret, tuisque preceptis obtemperans agnum immacolatum imaginari, quem in figura ouis tui Domini nostri Iesu Christi immolaret, dum ait, Ecce agnus Dei, ecce qui tollit peccata mundi. Ob hoc igitur supplices quesumus, ut intercedente Filio tuo Domino nostro Iesu Christo, hunc agnum preparatum benedicere et sanctificare digneris.



BENEDICTIO OMNI CREATURAE POMORUM.

Benedic, Domine, et hos fructus nouos ill. quos per temperamentum eris et pluuie, et temporum serenitatem, ad maturitatem perducere dignatus es ad precipiendum nobis cum gratiarum actione in nomine Patris et Filii et Spiritus sancti: per quem hec omnia, Domine, semper bona creas [d 1Kb] .



BENEDICTIO AD MENSAM.


Benedicantur nobis, Domine, dona tua, que de tua largitate sumturi sumus, qui uiuis et regnas.



BENEDICTIO POST MENSAM LEuATAM.

Gratias tibi agimus, omnipotens, eterne Deus, qui nos de tuis donis satiare dignatus es, per famolos ill. Redde illis, Domine, pro paruis magna, pro temporalibus premia sempiterna, qui uiuis et regnas.



ORATIONES uESPERTINAE.


Omnipotens sempiterne Deus, uespere et mane et meridie maiestatem tuam suppliciter deprecamur; ut expulsis de cordibus nostris peccatorum tenebris, ad ueram lucem, que Christus est, facias nos peruenire.


Item alia.

Deus qui inluminas noctem, et lumen post tenebras facis, concede nobis ut hanc noctem sine inpedimento Satane transeamus, adque ad matutinis horis ad altare tuum reuertentes, tibi Deo gratias referamus.


Item alia.

Inlumina, quesumus, Domine, tenebras nostras, et totius noctis insidias repelle propicius. Per.


Alia.

 Tuus est dies, Domine, et tua est nox: concede solem iustitie tue permanere in cordibus nostris ad repellendas cogitationum tenebras iniquitatum.


Item alia.

uespertine laudis officia persoluentes, clementiam tuam, Domine, humile prece poscimus, ut nocturni insidiatoris fraudes te protegente uitemus.


Item alia.

Propiciare, Domine, uespertinis supplicationibus nostris, et fac nos sine ullo reatu matutinis tibi laudibus representari. Per.



ORATIO DE MATUTINIS.

Gratias tibi agimus, Domine sancte, Pater omnipotens, eterne Deus, qui nos transacto noctis spatio  ad matutinas horas perducere dignatus es: quesumus, ut dones nobis diem hanc sine peccato transire, quatenus ad uesperum gratias referamus.


Alia.

Doni tui est, Domine, quod quieuimus: muneris  tui est quod ad te diluculo uigilamus. Dona desiderabilem fontem lucis post tenebras noctis; ut perfusi rore celesti, tota die refrigeriis medicinalibus foueamur.


Alia.

Exsurgentes de cubilibus nostris, auxilium gratie tue matutinis precibus imploramus; ut discussis tenebris uitiorum, ambolare mereamur in luce uirtutum.


Alia.

Matutina supplicum uota, Domine, propitius intuere, et occulta cordis nostri remedio tue clarifica pietatis; ut desideria tenebrosa non teneant, quos lux celestis gratie reparauit. Per.


Alia.

Te lucem ueram et lucis auctorem, Domine, deprecamur; ut digneris nobis tenebras repellere peccatorum,  et clarificare nos luce uirtutum.



EXORCISMUM OLEI.

Exorcizo te, spiritus inmundissime, per Deum Patrem omnipotentem et Iesum Christum Filium eius Dominum nostrum; ut omnis uirtus aduersarii, omnes exercitus diaboli, omne phantasma eradicetur et effugiat ab hac creatura olei; et sit ei, qui ex hac creatura olei contingitur, ubicumque in membris illius tetigerit, uel perfusus fuerit, Domino auxiliante, benedictionem percipiat, et uitam eternam percipere mereamur.


Benedictio olei.

Rex glorie maiestatis tue, Domine Deus, benedic hanc creaturam olei, et sanctifica eam. Infunde illam a  rore celesti spiritu sanctitatis; ut cuiuscumque corpus uel membrum ex eo fuerit linitum uel perfusum, salutaris gratiam, et peccatorum ueniam, et sanitatem celestem consequi mereatur. Per Dominum nostrum Iesum Christum [a 1Kb] .



IN DEI NOMINE. INCIPIT IUDICIUS PAENITENTIALIS.


 I. Si quis clericus homicidium fecerit, et proximum suum occiderit, decem annos exsol [a 1Kb] peniteat. Post hos recipiatur in patriam cui conmisit, satisfaciat parentibus eius quem occidit.

II. Si quis ruina maxima ceciderit [b 1Kb] , et filium genuerit, septem annos peniteat.

III. Si quis autem fornicauerit, sicut Sodomite fecerunt, decem annos peniteat, tres in pane et aqua, et numquam cum alio dormiat.

Iu. Si quis uero homicidium casu fecerit, non uolens, quinque annos peniteat, tres in pane et aqua.

u. Si quis ad homicidium faciendum consenserit,  et non factum fuerit, tres annos peniteat, duos in pane et aqua.

uI. Si quis periurauerit, septem annos peniteat tres in pane et aqua, et numquam iuret postea.

uII. Si quis coactus aut nesciens periurauerit, tres annos peniteat, unum in pane [c 1Kb] .

uIII. Si quid furtum capitale fecerit, quadrupedia uel casas fregerit, quinque annos peniteat, tres in pane.

IX. Si quis maleficio suo aliquid perdiderit, decem annos peniteat, tres in pane.

X. Si quis pro amore ueneficium fecerit, et neminem  perdiderit, tres annos peniteat, unum in pane et aqua.

XI. Si quis mulieri partum deceperit, sex quadragenas agat in pane.

XII. Si quis clericus uel superio gradus, qui uxorem habuit, et post honorem iterum eam cognouerit, sciat se adulterium commisisse. Clericus [a 1Kb] quatuor, diaconus sex, sacerdos septem, episcopus duodecim, singuli in pane et aqua iuxta ordinem suum.

XIII. Si quis cum sanctemoniale uel Deo deuota fornicauerit, unusquisque superiore sententia iuxta ordinem suum peniteat.

XIu. Si quis uero propter concupiscentiam, uel libidinem seipsum fornicauerit, unum annum peniteat.

Xu. Si quis sepulcrum uiolauerit, quinque annos  peniteat.

XuI. Si quis concupiscit mulierem, et non uult eam suscipere, unum annum peniteat.

XuII. Si quis eucaristiam, corpus Domini, neglexerit aut perdiderit, unum annum peniteat. Si per ebrietatem aut uoracitatem illum uomerit, tres quadragesimas in pane et aqua. Si uero per infirmitatem, una hebdomada in pane et aqua.

XuIII. Si quis clericus, aut uxor sua, uel cuiuscumque infantem oppresserit, tres annos peniteat, unum in pane.

XIX. Si quis uero maleficus inmissor tempestatis, septem annos peniteat, tres in pane et aqua.

XX. Si quis autem membrum uoluntate truncauerit, quinque annos peniteat.

 XXI. Si quis autem usuras [b 1Kb] undecumque exegerit, tres annos peniteat, unum in . . .

XXII. Si quis per potestatem aut quodlibet ingenium res alienas malo ordine inuaserit, superiore sententia peniteat.

XXIII. Si quis sacrilegium fecerit, quod aruspices uocant, si per aues aut aguria colunt, uel ad diuinationes eorum uadunt, quinque annos peniteat, tres in pane et aqua.

XXIu. Si quis clericus proximum suum percusserit, et sanguinem fuderit, uno peniteat anno.

XXu. Si quis malo ordine cupidus, aut auarus, aut superbus, aut tenebrosus, aut fratrem suum [odio] habuerit, tres annos peniteat.

XXuI. Si quis sortes [c 1Kb] sanctorum contra rationem  inuocat, uel alias sortes habuerit, tres annos peniteat, unum in pane et aqua.

 XXuII. Si quis ad arbores uel ad fontes aut cancellos, uel ubicumque, nisi in ecclesia, uotum uouerit, aut soluerit, tres annos peniteat, unum in pane et aqua, quia hoc sacrilegium est. Et qui ibidem comederit aut biberit, unum annum peniteat.

XXuIII. Si quis clericus, postquam se Deo uouerit, iterum ad seculum reuersus fuerit, uel uxorem duxerit [d 1Kb] , duodecim annos peniteat, sex in pane et aqua, et numquam in coniugio copuletur. Quod si noluerint, sancta sedes apostolica separauit eos a communione sanctorum. Similiter et mulier postquam se Deo uouit, et tale scelus admiserit, similiter faciat.

XXIX. Si quis falsitatem commiserit, septem annos peniteat, tres in pane.

 XXX. Si quis cum quadrupedia fornicauerit, si clericus, duos annos, diaconus quinque, presbyter septem, episcopus decem.

XXXI. Si quis Kalendas Ianuarias in ceruolo, uel uicola [e 1Kb] uadit, tres annos peniteat.

XXXII. Si quis mulier auorsum fecerit uoluntarie, tres annos peniteat, unum in pane et aqua.

XXXIII. Si quis per inuocationem demonum hominum mentes tulerit, quinque annos peniteat.

XXXIu. Si quis uirginem uel uiduam raptus fuerit, tres annos peniteat, unum in pane et aqua.

XXXu. Si quis dilaturas fecerit, quod detestabile est, superiore sententia subiaceat.

XXXuI. Si quis seruum uel qualemcumque hominem in captiuitatem duxerit, tres annos peniteat,  unum in pane.

XXXuII. Si quis domum uel aream cuiuscumque igne cremauerit, superiore sententia peniteat.

XXXuIII. Si quis aliquid de ministerio sancte ecclesie fraudauerit uel neglexerit, septem annos peniteat, tres in pane.

XXXIX. Qui pruritu uoluntatis fluuium patitur seminis, et per somnum pollutus peccauerit, surgat et oret ad Deum, cantet septem psalmos, et die illo in pane et aqua uiuat; et iterum canat triginta psalmos in cruce, et ad altare non accedat usque mane.

XL. Si per somnum peccauerit quasi cum femina, uiginti quinque psalmos cantet.

XLI. Si ex cogitatione per somnum pollutus fuerit,  quindecim psalmos dicat.

XLII. Si ex corpore repleto pollutus fuerit, psalmos  duodecim dicat, et die illo ieiunet.

XLIII. Si quis sacrificium per negligentiam perdiderit, uno anno peniteat.

XLIu. Et qui neglexerit sacrificium, et a uermibus consumatur [a 1Kb] , dimidio anno peniteat in pane et aqua. Et ipsum in igne comburatur, et abscondat cineres sub altare.

XLu. Qui autem miserit per neglectum in sacrificium [b 1Kb] , quadraginta diebus peniteat.

XLuI. Sacerdos qui offert, et ceciderit de manibus eius Eucaristia in terra, et non inuenerit eam, scopa munda scopet et comburat igne, et abscondat cineres eius sub altare in terra, et dimidium annum peniteat. Si autem inuenerit locum, similiter faciat et peniteat quadraginta diebus. Si autem usque ad altare ceciderit, uno die peniteat. Si uero declinauerit  in terra, lingua sua lingat. Si fuerit tabula, radat. Si non fuerit, mittat tabulam, ut non conculcetur sanguis Christi, quadraginta diebus. Si autem super altare ceciderit stilla, sorbeat illam, et tres dies peniteat. Si exegerit per linteum ad alium, sex diebus peniteat in pane; et si ad tertium, septem diebus peniteat; ita ut ponat calicem sub linteamina, effundat aquam tribus uicibus, et bibat. Si quando infert  calicem, et effuderit in terram, decem diebus peniteat in pane et aqua.

XLuII. Si tutoauerit [c 1Kb] sacerdos super oratione Dominica, die uno in pane et aqua. Qui autem communicauerit inconsius [d 1Kb] , septem diebus peniteat. Qui per ignorantiam communicauerit, sex diebus peniteat.


Oratio super penitente.

Deum omnipotentem ac misericordem, qui non uult mortem peccatorum, sed ut conuertantur et uiuant, fratres carissimi, deprecemur; ut ad ueniam rectam famulus tuus ill. misericordie ueniam propiciatus indulgeat, si qua sunt culparum suarum omnium uulnera, que post sacri lauacri undam contraxit, ita in hac publica confessione delicta sanentur, ut nulla cicatricum signa remaneant. Per Dominum  nostrum.


Item alia.

Saluator Redemtorque noster, qui non solum penitentibus, sed etiam omnes qui nec ante uenire cupiunt, ueniam propitius et miserator indulges, supplices quesumus: ut hunc famulum tuum ill. ad corporis et sanguinis tui communionis, indulta uenia, celestem benedictionem perducat. Per.



RATIO INSTITUTIONIS CURSUUM ECCLESIASTICORUM. [a 1Kb] .


 Audiuimus dicente scriptura pro quali uirtute cantantur omnes cursus.

Nocturni cantantur pro illa uirtute, quam fecit Dominus quando ostendit primogenita Aegypti, et quando eduxit Paulum, et Sileam de carcere clauso foras. Et de hoc dixit Euangelista: Media nocte clamor factus est, ecce sponsus uenit, exite obuiam ei.

 . . . . . . . . cantus pro hoc cantatur quando negauit sanctus Petrus ac passionem Domini, et recordauit postea ad . . . . . . corpore sani. . . . .

[Matutinum] pro hoc cantatur, quia Dominus mane surrexit, et dixit euangelista: Prima autem Sabbati Maria Magdelene uenit mane, cum adhuc tenebre essent; tertia die resurrexit que lucescit ad prima Sabbati. Quia et angeli, et homines, et aues, que iussit super terram, omnes in illa hora Deum conlaudant. et tunc animas iustorum qui in inferno erant, in ipsa resurrectione liberauit, quia mane surrexit.

Prima autem pro quid cantatur? Quia tunc fuit consilius datus contra Filium Dei, quomodo eum perderent Iudei.

 Tertia uero crucifigitur. Et hora tertia sic descendit Spiritus sanctus super apostolos, quando dixit Dominus: Accipite Spiritum sanctum, quorum demiseritis peccata, demissa sunt; et quorum retinueritis, retenta sunt.

Sexta uero hora sic ascendit Dominus in crucem, sic tenebre facte sunt usque ad horam nonam. Et tunc uocauit Dominus Saulum quando persecutor  erat Christianorum, et dixit: Saule, Saule quid me persequeris? Et tunc uenit uox ad Cornelium quando dixit, Corneli exaudita est deprecatio tua, et eleemosyne tue ascenderunt coram me.

Nona uero hora sic emisit spiritum, et sic ostensum est uas sancto Petro, ubi habebat omnia munda et immunda, sic dixit angelus: Surge Petre, comede.

Undecima uero sic cenauit cum apostolis, quando ieiunauit quadraginta diebus et quadraginta noctibus.

Duodecima uero sic ascendit Dominus in montem Oliueti orare, et quia gutta sanguinis in sudore cecidit, propter illud quod ad Adam dictum fuerat: In sudore uultus tui uesceris panem. EXPLICIT.



SYMBOLUM APOSTOLORUM Cum magna cautela collectum, et credentibus adsignatum.


 Petrus dixit: Credo in Deum Patrem omnipotentem. Iohannes dixit: Credo in Iesum Christum Filium eius unicum, Deum et Dominum nostrum. Iacobus dixit: Natum de Maria uirgine per Spiritum sanctum. Andreas dixit: Passum sub Pontio Pilato, crucifixum et sepultum. Philippus dixit: Descendit ad inferna. Thomas dixit: Tertia die resurrexit. Batholomeus dixit: Ascendit in celos, sedet ad dexteram Dei Patris omnipotentis. Mattheus dixit: Inde uenturus iudicare uiuos et mortuos. Iacobus Alphei dixit: Credo in Spiritum sanctum. Simon Zelotes dixit: Credo in Ecclesiam sanctam [a 1Kb] . Iudas Iacobi dixit: Per Baptismum sanctum remissionem  peccatorum [b 1Kb] . Matthias dixit: Carnis resurrectionem in uitam eternam. Amen.

Hoc est quod ad duodecinarium numerum apostolorum cum magna cautela collectum est, et credentibus adsignatum +. Quia fides sanctarum Deo ad hominibus nominibus nomen est fides diuini muneris portio est: fides Deo hominem sociat, fides presentia et futura coniungit, fides etiam que inuisibilia sunt facit uidere, fides post sepulcrum generis celum atque regna celorum promittit. Ideoque qui in tali confessione permanserit, a superueniente ira timere non potest +.



INCIPIT CAPITULUS DE uETERE [TESTAMENTO] CANONIZATUS


De uetere.

Liber Genesis, Exodum, Leuiticum, Numeri, Deuteronomium, Iosue, Iudicum.

Libri mulierum Ruth, Sterh, et Iudith.

Maccabeorum libri duo, Iob et Thobias, libri singuli. Regum quattuor, Prophetarum libri sexdecim. Dauiticum quinque [a 1Kb] . Salomon tres. Prouerbiorum, Ecclesiastes, et Cantica canticorum [b 1Kb] , Esdra unus. Fiunt libri ueteris numero quadraginta quatuor.


 De Nouo.

Apostolorum libri, [Pauli] quatuordecim Epistole; Petri due, Iohannis tres. Iacobi et Iude singule, Apocalypsis uno, Actus Apostolorum uno. Euangelia libri quatuor, Sacramentorum uno [c 1Kb] . De Nouo sunt libri uiginti octo.

Fiunt in summa libri septuaginta duo.


EXPLICIT CODEX BOBIENSIS.





ANTIPHONARIUM MONASTERII BENCHORENSIS.





In antiphonarium monasterii Benchorensis.

Ex Codice ms. Ambrosiane Bibliothece, num. 10, lit. C descriptum per me fuit hoc opusculum. Mutilus est liber non uno in loco; uetustatem autem illius ad annos pene mille ascendere conieci, charactere ad Saxonicum accedente, litterisque nonnullis minio distinctis. Celebre autem olim fuit in Ultonia Hibernie Prouincia Benchorense, siue Banchorense monasterium diuersum ab altero Benchorensi cenobio in Wallia Anglie prouincia sito. Usserius in Britannicar. Ecclesiar. Antiquitatibus, pag. 476 et 531, ad Benchorense Hibernicum cenobium refert locum desumptum e lib. II, cap. 2, Hist. Eccles. Bede, cuius uerba sunt: »Erant autem plurimi eorum de monasterio Bancor., in quo tantus fertur fuisse numerus monachorum, ut cum in septem portiones esset cum prepositis sibi rectoribus monasterium diuisum, nulla harum portio  minus quam trecentos homines haberet, qui omnes de labore manuum suarum uiuere solebant.« Similia habet Gotselinus monachus Bertinianus in uita sancti Augustini Cantuar. episc. At hec potius spectare ad alterum cenobium Benchorense in Anglie prouincia Wallia positum, preter alios clarissimos uiros Mabillonius arbitratur in notis ad laudatam uitam sancti Augustini scriptam a Gotselino monacho Bertiniano, tom. I Act. sanct. ord. sancti Benedicti. Et reuera animaduertere hic possumus, Benchorensium monachorum cladem Bede memoratam in eo Monasterio contigisse, cui prefuerat Dinooth abbas, de quo tamen nullam mentionem habet Catalogus priorum Benchorensium in Hibernia abbatum, qui in Antiphonario nostro occurrit. At Usserii sententiam roborat locus e uita sancti Comgalli descriptus, quem ipse affert pag. 472. Ita uero scribit eius uite auctor: »In diuersis monasteriis et cellis tria millia monachorum sub cura sancti Patris Comgalli fuerunt; sed maior et nominatior ceteris predictum monasterium Beanchor est,« etc. Sanctus itidem Bernardus Clareuallensis abbas in uita sancti Malachie, cap. 6, laudes Hibernici Benchorensis monasterii persequitur, eique ascribit que Britannico tribuere uidetur Beda loco citato.

Ad usum itaque insignis illius monasterii in Hibernia siti fuit Antiphonarium nunc a nobis euulgatum. E Bobiensis autem cenobii Bibliotheca in Ambrosianam transiit Codex cura amplissimi cardinalis Friderici Borromei, cui Bibliotheca illa suum ortum debet, urbs, et archiepiscopatus Mediolanensis, omnesque litterati plurima eternum debebunt. Neque mirum, quod in Bobiensi cenobio monumentum hoc asseruaretur. Celeberrimi huius monasterii institutor fuit sanctus Columbanus abbas, qui ut Ionas Bobiensis monachus in eius uita narrat, non alibi monachorum albo nomen primum dederat, quam in monasterio, »cuius est uocabulum Banchor,« illo nempe, quod in Hibernia situm fuisse diximus. Proinde inter Bobienses et Benchorenses monachos magna in posterum quoque necessitudo intercessit, ac amoris commercium. Et quanquam excogitare non possimus, ab ipso sancto Columbano delatum in Italiam Antiphonarium istud fuisse, cum ibi quedam habeantur que aliquot duntaxat post eius mortem annis contigere; attamen ab eius discipulis, proximisue successoribus id factum non immerito opinor.

Quando autem in usu Benchorensium fuerit hocce Antiphonarium, coniicere possumus ex ipsius postremis lineis, ubi Memoria abbatum nostrorum exhibetur. Primus Benchorensis monasterii abbas ibi numeratur sanctus Comgillus, qui sancti Columbani magister ac in eruditione pietatis pater fuit. Ita de Columbano laudatus Ionas: »Dedit deinde operam ut monachorum necteretur societati, et monasterium, cuius est uocabulum Banchor, petiit, in quo uirtutum presul ubertate cluebat beatus Commogellus, egregius inter suos monachorum pater.« Quamobrem sanctus Comgillus floruit circiter annum Christi 580, et adhuc Benchorensi monasterio preerat, cum sanctus Columbanus ex Hibernia in Gallias processit, noua monasteria instituturus: quod paulo ante annum Christi 590 accidisse Mabillonius contendit in notis ad eamdem sancti Columbani uitam sec. II Act. sanct. ord. sancti Benedicti. Baleus, Centur. I, cap. 53, Script. Britann., sancti Comgilli etatem nimium anticipat, cum illum cenobio Benchorensi prepositum anno Christi 530 scribit, eique regendum Britannicum, non uero Hibernicum, Benchorense monasterium tribuit. Usserius eius mortem figit in anno Christi 601, pag. 494 Antiq. Britannicarum.

Succedunt in Antiphonario abbates Beognous, Aedeus, Simlanus, Fintenanus. Michlaisreus, Seganus, Beracnus, Cumnenus, Columba, Aidanus, Bautherius, Cronanus, Camanus et Cronanus. De postremo hec ibi leguntur:

 Christo nunc sedet supremus
Hymnos canens quindecimus
Zen ut carpat Cronanus,
 Conseruet eum Dominus.
Quos conuocabit Dominus
Celorum regni sedibus.
Que sane indicare uidentur, Cronanum tunc etiam temporis in uiuis fuisse, cum ei Ze, id est, uita, optetur, et dicatur conuocandus ad Celorum regni sedes. Attamen cum scriptum ibi sit quos conuocabit, non uero quem conuocabit, uehemens oborta mihi dubitatio est, ne conuocabit idem sit atque conuocauit, quod in superioribus repetitum uideas; et precipue cum postremus etiam ex his abbatibus inter sanctos inuocandos enumeretur.

Quod si reuera Cronanus abbas tunc uiuebat, tempus quo Antiphonarium illud concinnatum fuit aut in usu erat, diuinare fortasse liceret. In antiquo catalogo sanctorum Hibernie, quem Usserius publici iuris fecit, pag. 473 laudati Operis, Cronanus nescio quis presbyter sanctus enumeratur. Tres uero Cronanos deinde agnoscit Usserius ipse pag. 502. Primus anno Christi 640 uixisse in Hibernia fertur. Secundus anno Christi 665 mortem obiisse dicitur in Hibernicis Annalibus. Tertius abbas fuit magnificique monasterii fundator in Tipperariensi comitatu. uidendus etiam Bollandus ad diem primam Ianuarii, ubi refert uitam sancti Mochue, siue Cronani, quem facit discipulum sancti Comgilli, et abbatem. Nos in catalogo Benchorensium abbatum duos Cronanos reperimus. A uero non abhorret recentiorem inter eos floruisse circiter annum Christi 660; quanquam si recte memini, Gabriel Bucelinus in libro de sanctis uiris ord. sancti Benedicti, quem olim uidi, scribit, Cronanum Benchorensem abbatem uixisse circiter annum Christi 636. Que tamen ita dicta uelim, ut non putem propterea Codicem ipsum quo sum usus ad eam ipsam etatem esse referendum, cum exemplar in Ambrosiana asseruatum, et certe uetustissimum, ex antiquiore tamen Codice describi subinde per monachos Bobienses siue Benchorienses potuerit.

 Quod est ad reliquos abbates, eruditis locus erit inquirendi eorum tempus ac memoriam in antiquis Annalibus, atque Agiologiis, ac potissimum in uastis Bollandistarum libris, eamque in rem plurimum opis conferent que de sanctis Hibernie uiris uaganti, sed magni tamen facienda, eruditione congessit memoratus Usserius in libro Antiquitatum Britannicarum. Hic interim adnotasse iuuabit priorem hymnum, qui in hoc Antiphonario occurrit, tribui sancto Hilario Pictauiensi episcopo, illis uerbis: Hymnum sancti Hilarii de Christo. Et profecto compertum est inter eruditos, teste sancto Hieronymo, Hymnorum librum a sancto Hilario fuisse compositum. Ex iis etiam nonnullos in ecclesia decantari solitos fuisse tradit concilium Toletanum Iu, anni 633. At in hymno nunc a nobis producto maiorem fortasse elegantiam desiderabunt nonnulli, ut eum sancto Hilario ascribant.

Ad hec legimus in Antiphonario nostro Hymnum sancti Patricii magistri Scotorum. Memini autem, clarissimum uirum P. D. Bernardum de Montefaucon, dum olim Mediolani ageret, conspecta Codicis huius, ac monumenti uetustate, mihi ostendenti fuisse gratulatum. Narrabat quippe, in Galliis esse eruditum quemdam, cui nata suspicio fuerat non ipsas solum sancti Patricii res gestas, sed eumdem sanctum Patricium inter Fabulas Romanenses esse amandaudum, tantis nempe anilibus commentis deturpata fuerat sancti illius episcopi Historia. At profecto unus hic hymnus satis esse potest ad confirmandam ueritatem cum insignium Patricii operum, tum celeberrime fame, que de sancto uiro ad nostra usque tempora permanauit. Tu uberiora, etsi non paria antiquitate, ab Usserio pete, cap. 17, pag. 425 et seq., Britannic. Antiquitatum.



IN NOMINE DEI SUMMI.


Canticum Moysi.

   Audite, celi, que loquor, etc.


Hymnum sancti Hilarii de Christo.


   Hymnum dicat turba fidelium.
Hymnum cantus person . . . . .
Christo Regi concinnentur
Laudes. . . . . . . . . . . . . . .

   Tu Dei de. . . . . . . . . . . .
. . . . . . . . . . . . . . . . . .
. . . . . . . . . . . . . . . . . .
. . . . . . . . . . . . . . . . . .

   Dextra Patris, mons, et Agnus,
Angularis tu lapis,
Sponsus idem, uel columba.
Flamma, Pastor, Ianua.

   In prophetis inueniris
Nostro natus seculo
Ante secla tu fuisti
Factor primi seculi.

   Factor celi, terre factor,
Congregator tu maris,
Omniumque tu creator
Que Pater nasci iubet.

   uirginis receptus membris,
Gabrielis nuntio
Crescit aluus prole sancta
. . . . . . erius credere.

   . . . . . . . . . . . uisam
. . . . . . . . . . . . . . . . . .
. . . . . . . . . . . . . . . . . .
. . . . . . . . . . . . . . . . . .

   Cum iubet paruos necari,
Turbam fecit Martyrum;
Fertur infans occulendus,
Nili flumen quo fluit.

   Qui refertur post Herodem
Nutriendus Nazareth
 Multa paruus, multa adultus
Signa fecit celitus.

   Que latent, et que leguntur
Coram multis testibus,
Predicans celeste regnum
Dicta factis adprobat.

   Debiles fecit uigere,
Cecos luce inluminat,
uerbis purgat lepre morbum,
Mortuos resuscitat.

   uinum, quod deerat hydriis,
Mutari aquam iubet.
Nuptiis mero retentis
. . . . . . . . . populo.

   . . . . . . . . . . . . . . . . .
. . . . . . . . . . . . . . bino
. . . . . . . . . . . . . . . . . .
. . . . . . . . . . . . . . . . . .

   Turba ex omni discumbente
Iugem laudem pertulit,
Duodecim uiros probauit,
Per quos uita discitur.

   Ex quibus unus inuenitur
Christi Iudas traditor,
Instruuntur missi ab Anna
Proditoris osculo.

   Innocens captus tenetur,
Nec repugnans ducitur,
Sistitur falsis, grassantur
Offerentes Pontio.

   Dicerent Christum negandum;
Turbis sanctus traditur;
Impiis uerbis grassantur;
Sputa, flagra sustinet.

   Scandere crucem iubetur
Innocens pro noxiis;
Morte carnis, quam gerebat,
 Mortem uicit omnium.

   Tum Deum clamore magno
Patrem pendens inuocat
. . . . . membra Christi
. . . . . . . . . . . . . . . . . .

   uela templi scissa pendent;
Nox obscurat seculum;
Excitantur de sepulchris
Dudum clausa corpora.

   Adfuit Ioseph beatus;
Corpus myrra perlitum
Linteo rudi ligatum
Cum dolore condidit.

   Milites seruare corpus
Anna princeps precipit,
Ut uideret, si probaret
Christus, quod spoponderat.

   Angelum Dei trementes
ueste amictum candida,
Quo candore claritatis
uellus uicit sericum.

   Demouit saxum sepulchro
Surgens Christus integer;
Hec uidit Iudea mendax,
Hec negat, cum uideret.

   F. . . . . . . . . . . . . . . .
. . . . . . . . . . . . . . . . . .
. . . . . . . . . . . . . . . . . .
. . . . . . . . . . . . . . . . . .

   Seque a mortuis paterna
Suscitatum dextera
Tertia die rediisse
Nuntiat apostolis.

   Mox uidetur a beatis,
Quos probauit, fratribus,
Quod redisset ambigentes,
Intrat ianuis clausis.

    Dat docens precepta legis,
Dat diuinum Spritum,
Spiritum Dei perfectum,
Trinitatis uinculum,

   Precipit totum per orbem
Baptizari credulos,
Nomen Patris inuocantes,
Confitentes Filium.

   Mystica fide reuelat
Tinctos sancto Spiritu,
Fonte tinctos innouatos,
Filios factos Dei.

   Ante lucem turba. . . . . . . .
Concinit. . . . . . . . . . . . .
. . . . . . . . . . . . . . . . . .
. . . . . . . . . . . . . . . . . .

   Galli cantus, galli plausus
Proximum sentit diem,
Nos canentes, et precantes
Que futura credimus.

   Maiestatemque inmensam
Concinnemus uniter;
Ante lucem nuntiemus
Christum Regem seculo.

   Ante lucem nuntiemus,
Christum Regem seculo.
Qui in illum recte credunt
Regnaturi cum eo.

   Gloria Patri ingenito,
Gloria unigenito
Simul cum Sancto Spiritu
In sempiterna secula.


Hymnum apostolorum.


   Precamur Patrem
Regem omnipotentem,
Et Iesum Christum,
Sanctum quoque Spiritum.

Alleluia.


   Deum in una
Perfectum substantia
Trinum. . . . . . . . . . . . .
. . . . . . . . . . . . . . . . .

   Uniuersorum
Fontis iubar luminum
Aethereorum,
Et orbi lucentium.

   Hic enim dies
uelut primogenitus
Celi ab arce
Mundi olim micuit.

   Sic uerbum caro
Factum a principio
Lumen eternum
Missum Patre seculo.

   Illeque proto
uires adimens Caho,
Tum improuiso
Noctem pepulit mundo.

   Ita eterno
Iste hoste subacto
 Polum nodoso
Soluit mortis uinculo

   Tenebre super
Ante erant abyssum,
Quam radiaret
Primus dies dierum.

   Hec quam prodiret
uera lux mortalia
Contexit alta
Corda ignorantia.

   Eodem die
Rubrum, ut aiunt, mare
Post tergum liquit
Liberatus Israhel.

   Per hoc docemur
Mundi acta spernere,
Et in deserto
uirtutum consistere.

   Summerso seuo
Cicni canunt emulo.
Certatim Deo
Laudes Duci igneo

   Sicque erepti
Nequam iubemur fretis
Laudare Deum
Explosis inimicis.

   Et sicut ille
Lucis fuit initium,
Ita et isti
Salutis exordium.

   Loquatur primus
In tenore diei
Secundus uero
In calore fidei.

   In fine mundi
Post tanta mysteria
Adest Saluator
Cum grandi clementia.

   Tamque aperte
Elementa pretendunt,
Quam uatum hora
Lucide concelebrant.

   Natus ut homo
Mortali in tegmine
Non deest celo
Manens in Trinitate.

   uagit in pannis,
ueneratur a magis,
Fulget in stellis,
Adoratur in celis.

   Statura uili
Continetur presepi,
Cuius pugillo
Potest orbis concludi

   Primumque signum
Portendit discipulis
Aque conuerse
In sapore nectaris.

    Tum per prophetam
Completur ut dictum:
Saliet claudus
Ut ceruus perniciter.

   Planaque fatur
Absoluto uinculo
Lingua mutorum,
Imperante Domino.

   Surdi sanantur,
Ceci, atque leprosi,
Fune retroso
Suscitantur mortui.

   Totidem panes
Quinque diuidit uirum
Saturaturis
Procul dubio millibus.

   Post tantas moles
Diuine clementie
Exosus ille
Stimulo inuidie.

   Qui inuidere
Et odire animam
Pro inimicis
Prorogans. . . . . . . . . .

   Aduersus eum
Initur consilium,
Qui magni dictus
Consilii est nuntius.

   Accedunt ei
Ut latroni cum gladiis
Furem eternis
Tradituri estibus.

   Tandem humano
Traditur iudicio
Mortali rege
Damnatur perpetuus.

   Cruci confixus
Polum mire concutit,
Lumenque solis
Tribus obtondit horis.

   Saxa rumpuntur,
uelum scindutir templi,
uiui consurgant
De sepulchris mortui.

   Conrosum nodis
Annos fere millibus
Extricat senis
Inferni feralibus

   . . . . . to-plaustum
. . . . . osa soboles,
Abiecta mali morte
Seua ultrice.

   Quemque antiquum
Paradiso incolam
Recursu suo
Clementer restituit.

   Exaltans caput
Uniuersi corporis,
In Trinitate
Locauit Ecclesie.

    In hoc celitus
Iubet portas principes
Regi cum sociis
Eternales pandere.

   Errantem propriis
Euehens certissimam
Supernis ouem
Humeris ouilibus.

   Quem expectamus
Adfuturum Iudicem
Iustum cuique
Opus suum reddere.

   Rogo quam tantis
Talibusque donariis
uicem condigne
Possumus rependere?

   Quid tam mortales
Temptamus micrologi
Narrare, quiuit
Que nullus edicere?

   Solum oramus
Hoc, idemque maximum:
Nostri eterne
Miserere, Domine. Alleluia.


Canticum sancti Zacarie.

Benedictus Dominus Deus, Israhel, etc.


Canticum.

Cantemus Domino, gloriose enim honorificatus, etc.


Benedictio trium puerorum.

Benedicite omnia opera Domini Dominum, hymnum dicite, et superexaltate eum in secula, etc.


Hymnum in die Dominico.

Laudate, pueri, Dominum, laudate nomen Domini. Te Deum laudamus, te Dominum confitemur.

Te eternum Patrem omnis terra ueneratur. Tibi omnes angeli, tibi celi, et uniuerse potestates.

Tibi cherubin, et seraphin incessabili uoce proclamant: Sanctus, Sanctus, Sanctus Dominus Deus Sabaoth.

Pleni sunt celi et uniuersa terra honore glorie tue.

Te gloriosus apostolorum chorus, te prophetarum laudabilis numerus.

Te martyrum candidatus laudet exercitus. Te per orbem terrarum sancta confitetur Ecclesia.

Patrem immense maiestatis. uenerandum tuum uerum, unigenitum Filium.

Sanctum quoque Paraclitum Spiritum, Tu Rex glorie, Christe.

 Tu Patris sempiternus es Filius. Tu ad liberandum mundum suscepisti hominem.

Non horruisti uirginis uterum. Tu deuicto mortis aculeo aperuisti credentibus regna celorum.

Tu ad dexteram Dei sedens in gloria Patris iudex crederis esse uenturus.

Te ergo quesumus nobis tuis famulis subueni, quos pretioso sanguine redemisti.

Aeterna fac cum sanctis gloria munerari.

Saluum fac populum tuum, Domine, et benedic hereditati tue, et rege eos, et extolle illos usque in seculum.

Per singulos dies benedicimus te, et laudamus nomen tuum in eternum, et in seculum seculi. Amen.

Fiat, Domine, misericordia tua super nos, quemadmodum sperauimus in te.


Hymnum quando communicarent sacerdotes.


   Sancti uenite,
Christi corpus sumite,
Sanctum bibentes,
Quo redempti, sanguinem.

   Saluati Christi
Corpore et sanguine,
A quo refecti
Laudes dicamus Deo.

   Hoc sacramento
Corporis et sanguinis,
Omnes exuti
Ab inferni faucibus.

   Dator salutis
Christus Filius Dei
Mundum saluauit
Per crucem, et sanguinem.

   Pro uniuersis
Immolatus Dominus
Ipse sacerdos
Existit et hostia.

   Lege preceptum
Immolari hostias,
Qua adumbrantur
Diuina mysteria.

   Lucis indultor
Et Saluator omnium
Preclaram sanctis
Largitus est gratiam.

   Accedant omnes
Pura mente creduli,
Sumant eternam
Salutis custodiam.

    Sanctorum custos
Rector quoque Dominus
uite perennis
Largitur credentibus.

   Celestem panem
Dat esurientibus
De fonte uiuo
Prebet sitientibus.

   Alpha et omega
Ipse Christus Dominus
uenit uenturus
Iudicare homines.


Hymnum quando ceria benedicitur


   Ignis Creator igneus
Lumen donator luminis,
uitaque uite conditor,
Dator salutis, et salus.

   Nec noctis huius gaudia
uigil lucerna deserat,
Qui hominem non uis mori,
Da nostro lumen pectori.

   Ex Aegypto migrantibus
Indulges geminam gratiam,
Nubis uelamen exhibes,
Nocturnum lumen porrigis.

   Nubis columpna per diem
uenientem plebem protegis,
Ignis columpna ad uesperum
Noctem depellis lumine.

   E flamma famulum prouocas,
Rubum non spernis spineam
Et cum sis ignis concremans
Non uris quod inluminas.

   Fusco depasto nubilo
Tempus decoctis sordibus
Feruente sancto Spiritu
Carnem lucere ceream.

   Secretis iam condis faui
Diuini mellis alitus,
Cordis repurgans intimas
uerbo replesti cellulas.

   Examen ut fetus noui
Ore prelectum, spiritu
Relectum celum sarcinis
Querat securis pinnulis.

   Gloria Patri ingenito,
Gloria Unigenito,
Simul cum sancto Spiritu
In sempiterna secula.


Hymnus medie noctis.


   Medie noctis tempus est,
Prophetica uox admonet,
Dicamus laudes Deo
Patri semper, ac Filio,

   Sancto quoque Spiritui;
Perfecta enim Trinitas,
Uniusque substantie
Laudanda nobis semper est.

    Terrorem tempus hoc habet,
Quocum uastator angelus
Aegypto mortem intulit,
Deleuit primogenita.

   Hec iustis hora salus est,
Et quos idem tunc angelus
Ausus punire non erat
Signum formidans sanguinis.

   Aeygptus flebat fortiter
Tantorum diro funere;
Solus gaudebat Israhel
Agni protectus sanguine.

   Nos uero Israhel sumus,
Letamur in te, Domine,
Hostem spernentes et malum,
Christi defensi sanguine.

   Ipsum profecto tempus est
Quo uoce Euangelica
uenturus Sponsus creditur,
Regni celestis conditor.

   Occurrunt sancte uirgines
Obuiam tunc aduentui,
Gestantes claras lampades
Magno letantes gaudio.

   Stulte uero remanent,
Que extinctas habent lampades,
Frustra pulsantes ianuas
Clause iam regni regie.

   Quare uigilemus sobrii
Gestantes mentes splendidas,
Aduentui ut Iesu
Digne curramus obuiam.

   Noctisque medio tempore
Paulus quoque et Sileas
Christum uincti in carcere
Conlaudantes soluti sunt.

   Nobis mundus hic carcer est.
Te laudamus, Christe Deus,
Solue uincla peccatorum
In te sancte credentium.

   Dignos nos fac, Rex agie,
Futuri regni glorie
Aeternis ut mereamur
Te laudibus concinere.

   Gloria Patri ingenito,
Gloria Unigenito,
Simul cum Sancto Spiritu
In sempiterna secula.


Hymnum in natale martyrum, uel Sabbato ad Matutinam.


   Sacratissimi martures summi Dei,
Bellatores fortissimi,
Christi Regis potentissimi
Duces exercitus Dei,
uictores in celis
Deo canentes. Alleluia.

   Excelsissime Christe,
Celorum Deus cherubin,
Cui sedes cum Patre sacra.
 Angelorum ibi et martyrum
Fulgens chorus,
Tibi sancti proclamant.

   Magnifice tu prior
Omnium passus crucem
Qui deuicta morte refulsisti
Mundo, ascendisti ad celos,
Ad dexteram Dei
Tibi sancti proclamant.

   Armis spiritalibus
Munita mente apostoli
Sancti te sunt secuti,
Qui cum ipsa crucis
Paterentur morte
Tibi sancti canebant.

   Christe martyrum tu es
Adiutor potens preliantium,
Sancta pro tua gloria,
Qui cum uictores
Exirent de hoc seculo,
Tibi sancti canebant.

   Illustris tua, Domine,
Laudanda uirtus, que per Spiritum
Sanctum firmauit martyres,
Qui consternerent Zabulum,
Et mortem uincerent.
Tibi sancti canebant.

   Manu Dei excelsa
Protecti contra diabolum
Steterunt firmati,
Semper Trinitati fidem
Toto corde seruantes.
Tibi sancti canebant.

   uere regnantes erant
Tecum, Christe Deus,
Qui passionis merito coronas
Habent, et centenario
Fructu repleti gaudent.
Tibi sancti proclamant.

   Christi Dei gratiam
Supplices obsecremus,
Ut in ipsius gloriam
Consummemur, et in sanctam
Hierusalam ciuitatem Dei
Trinitati cum sanctis

Dicamus alleluia.



Hymnum ad Matutinam in Dominica.


   Spiritus diuine
Lucis glorie,
Respice in me,
   Domine,
   Deus ueritatis,
Domine Deus Sabaoth,
Deus Israhel,

Respice.


   Lumen de lumine
Referemus Filium Patris,
 Sanctumque Spiritum
In una substantia,

Respice.


   Unigenitus, et primogenitus,
A te obtinemus
Redemptionem nostram.


Respice.


   Natus es Spiritu sancto,
Ex Maria uirgine;
In idipsum in adoptionem
Filiorum, qui tibi
Procreati ex fonte uiuunt.


Respice.


   Heredes et quoheredes
Christi tui, in quem,
Et per quem cuncta creasti,
Quia in predestinatione
A seculis nobis est
Deus iehsu, qui nunc cepit.


Respice.


   Unigenito ex mortuis
Deo obtinens corpus,
Claritatem Dei, manens
In secula seculorum
Rex eternorum.


Respice.


   Quia nunc cepit, qui semper
Fuit nature tue Filius,
Diuine lucis glorie tue,
Qui est forma et plenitudo
Diuinitatis tue frequens.


Respice.


   Persona Unigeniti,
Et primogeniti,
Qui est totus a toto
Diximus lux de lumine.


Respice.


   Et Deum uerum a Deo uero
Semper semper confitemur,
Tribus personis
In una substantia.


Respice.



Hymnum sancti Patritii magistri Scotorum.


   Audite, omnes amantes
Deum, sancta merita
uiri in Christo beati
Patrici episcopi
Quomodo bonum ob actum
Similatur angelis,
Perfectamque propter uitam
Aequatur apostolis.

   Beata Christi custodit
Mandata in omnibus
Cuius opera refulgent
Clara inter homines
Sanctumque cuius sequuntur
Exemplum mirificum,
Unde et in celis Patrem
Magnificant Dominum.

    Constans in Dei timore
Et fide inmobilis
Super que edificatur,
Ut Petrum Ecclesia
Cuiusque apostolatum
A Deo sortitus est,
In cuius porte aduersum
Inferni non preualent.

   Dominus illum elegit
Ut doceret barbaras
Nationes, et piscaret
Per doctrine retia,
Et de seculo credentes
Traheret ad gratiam
Dominum qui sequerentur
Sedem ad etheream

   Electa Christi talenta
uendit euangelica,
Que Hibernas inter gentes
Cum usuris exigit,
Nauigiis huius laboris
Tum opere pretium
Cum Christo regni celestis
Possessurus gaudium.

   Fidelis Dei minister,
Insignisque nuntius
Apostolicum exemplum,
Formamque prebet bonis,
Qui tam uerbis quam et factis
Plebi predicat Dei,
Ut quem dictis non conuertit
Fructu prouocet bono.

   Gloriam habet cum Christo,
Honorem in seculo
Qui ab omnibus, ut Dei
ueneratur angelus
Quem Deus misit ut Paulum
Ad gentes apostolum,
Ut hominibus ducatum
Preberet regno Dei.

   Humilis Dei ob metum
Spiritu et corpore,
Super quem bonum ob actum
Requiescit Dominus,
Cuiusque iusta in carne
Christi portat stigmata,
Et cuius sola sustentans
Gloriatur in cruce.

   Impiger credentes pascit
Dapibus celestibus
Ne qui uidentur cum Christo
In uia deficiant,
Quibus erogat ut panes
uerba euangelica,
Et cuius multiplicantur
Ut manna in manibus.

   Kastam qui custodit carnem
Ob amorem Domini,
Quam carnem templum parauit
 Sanctoque Spiritui,
A quo constanter cum mundis
Possidetur actibus,
Quam et hostiam placentem
uiuam offert Domino.

   Lumenque mundi accensum
Ingens euangelicum,
In candelabro leuatum
Toto fulgens seculo,
Ciuitas regis munita
Supra montem posita,
Copia in qua est multa,
Quam Dominus possidet.

   Maximus namque in regno
Celorum uocabitur,
Qui quod uerbis docet sacris,
Factis adimplet bonis,
Bono precedit exemplo,
Formamque fidelium
Mundoque in corde habet
Ad Deum fiduciam.

   Nomen Dei audenter
Adnuntiat gentibus,
Quibus lauacris salutis
Aeternam dat gratiam,
Pro quorum orat delictis
Ad Deum cotidie,
Pro quibus ut Deo dignas
Immolatque hostias.

   Omnem pro diuina lege
Mundi spernit gloriam,
Qui cuncta ad cuius mensam
Aestimat quisquilia,
Nec ingruenti mouetur
Mundi huius fulmine,
Sed in aduersis letatur,
Cum pro Christo patitur.

   Pastor bonus et fidelis
Gregis euangelici,
Quem Deus Dei elegit
Custodire populum,
Suamque pascere plebem
Diuinis dogmatibus.
Pro qua ad Christi exemplum
Suam tradit animam.

   Quem pro meritis Saluator
Prouexit pontificem,
Ut in celesti moneret
Clericos militia,
Celestem quibus annonam
Erogat cum uestibus,
Quod in diuinis impletur,
Sacrisque affatibus.

   Regis nuntius inuitans
Credentes ad nuptias
Qui ornatur uestimento
Nuptiali indutus,
Qui celeste haurit uinum
In uasis celestibus,
 Propinansque Dei plebem
Spiritale poculum.

   Sacrum inuenit thesaurum
Sacro in uolumine,
Saluatorisque in carne
Deitatem peruidet,
Quem thesaurum emit sanctis
Perfectisque meritis,
Israhel uocatur huius
Anima uidens Deum.

   Testis Domini fidelis
In lege catholica,
Cuius uerba sunt diuinis
Candida oraculis,
Ne humane putent carnes
Aesseque a uermibus,
Sed celesti alleantur
Sapore ad uictimam.

   uerus cultor et insignis
Agri euangelici,
Cuius semina uidentur
Christi euangelia,
Que diuino serit ore
In aures prudentium,
Quorum quoque corda ac mentes
Sancto arat Spiritu.

   Christus illum sibi elegit
In terris uicarium,
Qui de gemino captiuos
Liberat seruitio,
Plerosque de seruitute
Quos redemit hominum,
Innumeros de Zabuli
Absoluit dominio.

   Hymnos cum Apocalypsi
Psalmosque cantat Dei,
Quosque ad edificandum
Dei tractat populum,
Quam legem in Trinitate
Sacri credit nominis,
Tribusque personis unam
Docetque substantiam.

   Zona Domini precinctus
Diebus ac noctibus,
Sine intermissione
Deum orat Dominum,
Cuius ingentis laboris
Percepturus premium
Cum apostolis regnabit
Sanctus super Israhel.

   Patricius episcopus
Oret pro nobis omnibus,
Ut deleantur protinus
Peccata que commisimus.
Patricii laudes
Semper dicamus,
Ut nos cum illo
Semper uiuamus.


Hymnum sancti Comgilli abbatis nostri.


   Recordemur iustitie
Nostri patroni fulgide
Comgilli sancti nomine
Refulgentis in opere.
Adiuti Dei Flamine
Sancto claroque lumine,
Trinitatis celsissime
Cuncta tenentes regmine,
Quem Deus ad etherea
Conduxit habitacula,
Ab angelis custodita,
Permansura in secula.


   Audite pantes ta erga
Allati ad angelica
Athlete Dei abdita
A iuuentute florida
Aucta in legis pagina,
Alta sancti per uiscera
Apta fide iustitia,
Ad Dei ducta gaudia,
Alti adlata merita
Affatim concordantia,


Ab angelis.


   Bonam uitam, iustitiam,
Benignitatem floridam,
Caritatem firmissimam,
Deo primo adhibitam,
Iuxta mandatum solidam
In regno prestantissimam,
Proximis sepe debitam
Corde sereno placitam
Efficiebat cognitam
In futuro fructiferam,


Quem Deus.


   Contemptum mundialium
uoluptatum, presentium
uitiorum firmissimum
Infirmos deuastantium
uerborum cogitaminum
Parte leua uersantium
Continebat per uiscerum
Secreta uigilantium


Ab angelis.


   Doctus in Dei legibus
Diuinis dictionibus
Ditatus sanctis opibus,
Deo semper placentibus,
Dedicatus in moribus,
Dei Stephanus agius
Docebat sic et ceterus
Dicta docta operibus


Quem Deus.


   Elegit a primordio,
Quod erat in principio,
Aeternum uerbum paterno
Eructatum sanctissimo
Corde uerum altissimo
Carus eidem lucido
 Pignus prectaro animo
Constans opere placido.


Ab angelis.


   Fulgebat alti fulgore
Solis uice in uertice
Rutilantis meridie
Fidei claritudine,
Confirmatus ex uiscere
In Dei semper sidere
Confidens sanctimonie
Precipuo munimine.


Quem Deus.


   Gaudium sancti Spiritus
Habebat in uisceribus,
Regnum quod est sublimibus
Deo dignum et fortius.
Gladium quoque Spiritus
Leuatum ad nequissimus
Quo prosterneret superbus
Tenens sanctis in manibus.


Ab angelis.


   Humilis, sanctus, benignus
Probus in Dei legibus,
Humanus, iustus, commodus,
Laudabilis in moribus,
Hilaris uultu, sobrius,
Caritatis in floribus,
Decoratus ordinibus,
Factus palam mortalibus
In Scripturis eruditus,
Inspiratus diuinitus,
In sacramentis prouidus,
Canonicis affatibus
Testamenti prefulgidus,
Feruens spiritu, placidus
Deo carus, et piissimus.


Ab angelis.


   Kalcauit mundum subdolum
Karitatis per studium
Kastitatis firmissimum,
Contempnens omne uitium,
Inserens agrum floridum,
Pectus adornans lucidum,
Diuinum habitaculum
Trino nomine sancitum.


Quem Deus.


   Lampadem sapientie
Constituit in pectore,
In thesauro sapientie
Condito Dei munere,
Inflammatus magnopere
Luce uere iustitie,
Exaltatus munimine
Legis, spiritus, litere.


Ab angelis.


   Magnum adprehendit bradium
Aeterna uita condignum
Adeptus sanctum premium
Post laborem firmissimum,
Cuius perfectum meritum
 uocamus in auxilium,
Ut mereamur omnium
uitiorum excidium.


Quem Deus.


   Notus sanctorum cetibus
Abbatem in ordinibus
Monachorum militibus
Anachoretarum sensibus
Synodum sanctis plebibus
Immo uir apostolicus
Clarus cunctis in sortibus,
Adauctus in sublimibus


Ab angelis.


   O petram solidissimam
In fundamento positam,
O contemptorem omnium
Rerum nequam presentium,
O ducem sanctum militum
Domino milantium
O tyronem fortissimum
Domino totum deditum.


Quem Deus.


   Positus muri ferrei
uice in luce populi
Dissipare, disperdere,
Cuncta mala destruere,
Aedificare, plantare
Bona tota in commune
More sancti Hieremie
Constituti in culmine.


Ab angelis.


   Quis contempsit presentia
Huius eui decidua?
Quis ascendit ad superna
Toto animo gaudia?
Quis uolebat in ethera
Carne uolare posita?
Qualiter iste talia
Adeptus sancta merita.


Quem Deus


   Rexit sanctam Ecclesiam
Catholicam per regulam,
Retinens fidem solidam
Malam contra nequitiam,
Suam exercens animam
Sancte legis per paginam,
Cuius exopto gratiam
Mihi adornat animam.


Ab angelis.


   Sapiens suos internos
Sanctos eleuans oculos
Deducebat ad superos
Capite sancto intentos,
Parte sancta in dextera
Collocans sua uiscera
Centurionis opera
Habens sancta per studia!


Quem Deus.


   Tulit suam memoriam
Ad mansionem supernam
 Caram Deo, et floridam
Suam exercens animam,
Contempnens terram subdolam,
uanam omnem insaniam
Domans cum Abraham
Ad terram illam optimam.


Ab Angelis.


   uitam eternam fulgida
Adeptus est sub corona,
Ubi adsumet premia
Permansura in secula
Comitaturus agmina
Angelorum precipua
Inquirens semper talia
uigilans in Ecclesia.


Quem Deus.


   Xhristum orabat Magistrum,
Summum ornans obsequium,
Christi gerens officium
Actum per apostolicum.
Huius sequens uestigium
Ducens Deo exercitum
In sanctum habitaculum
Trinitatis lectissimum.


Ab angelis.


   Hymnum Deo cum cantico
Immolabat Altissimo,
Diei noctis circulo
Orans sepe cum triumpho,
Nunc cantauit sub numero
Canticum nouum Domino,
Iunctus choro angelico
Summo sanctis in iubilo.


Quem Deus.


   Zona cinctus iustitie,
Castitatis eximie,
Mundo opertus sindone,
In signo castimonie,
Feminalia lucide
Habens toto ex uiscere,
Cuius sancto pro opere
Reddetur mercis condigne.


   Quem Deus ad etherea
Conduxit habitacula,
   Ab angelis custodita,
Permansura in secula.


   Per merita et orationes sancti
Comgilli abbatis nostri omnes nos,
Domine, in tua pace custodi.



Hymnum sancti Camelaci.

   Audite bonum exemplum
Benedicti pauperis
Camelaci Cumiensis
Dei iusti famuli.
Exemplum prebet in toto,
Fidelis in opere,
Gratias Deo agens,
Hylaris in omnibus,
Ieiunus, et mansuetus;
Kastus hic seruit Deo,
Letatur in paupertate,
Mitis est in omnibus,
Noctibus, atque diebus
Orat Dominum suum,
Prudens, iustus, ac fidelis,
Quem cognati diligunt.
Regem Deum aspexit,
Saluatoremque suum
Tribuit huic eternam
uitam cum fidelibus.
Christus illum insinuauit
Patriarche Abrahe.
In paradiso regnabit
Cum sancto Eleazaro.


Collectio ad Secundam.

Esto nobis protector in ista die, Domine sancte Pater omnipotens eterne Deus, et miserator, et misericors, et auxiliator, et dux nobis, et inluminator cordium nostrorum. Custodi, Domine, cogitationes, sermones, opera, ut possimus placere in conspectu tuo, Domine, et perficere uoluntatem tuam, et ambulare in uia recta toto nostre uite tempore.


Item alia ad Secundam.

   Te oramus, Altissime,
Exorto solis lumine,
Christo oriens nomine,
Adesto nobis, Domine,
Qui regnas in secula.


Ad Tertiam.

   Christi per horam tertiam
Deprecamur clementiam,
Uti nobis perpetuam
Suam tribuat gratiam,
Qui regnas.


Ad Sextam.

   Tuis parce supplicibus
Sexta hora orantibus,
Qua fuisti pro omnibus,
Christe, in cruce positus.
Qui regnas.


Ad nonam.

   Exaudi preces omnium
Nona hora orantium,
In qua, Christe, Cornelium
uisitasti per angelum.
Qui regnas.


Ad uesperas.

   uespertino sub tempore
Te inuocamus, Domine,
Nostris precibus annue,
Nostris peccatis ignosce.


In hora dimidii noctis.

   Noctis tempus exegimus,
Christe, in tuis laudibus,
Miserearis omnibus
Te ex corde precantibus.
Qui regnas.


Ad Nocturnum.

   Iesu clementer uisita
Nocte orantes media,
Qua diuina potentia
Petri soluisti uincula.
Qui regnas.


Ad Matutinum.

   Deus, subueni omnibus
Te ter sanctum laudantibus
Unumque confitentibus
Sacris hymnorum cantibus.
Qui regnas.


Item ad Matutinum.

   Gallorum Christe cantibus
Te deprecor sonantibus
Petri ob quondam fletibus
Nostris intende precibus.
Qui regnas.


Item alia ad Matutinum.

   Deus, qui pulsis tenebris
Diei lucem tribuis,
Aduentum ueri luminis
Tuis effunde famulis.


 Item ad Secundam.

Exaudi nos, Domine, supplices tuos, qui in hac hora prima diei referimus tibi gratias Domino Deo nostro, qui nos redemisti tuo sancto sanguine, ut preces ac petitiones nostras uice primitiarum tibi oblatas pie clementerque suscipias. Qui regnas.


Ad horam Tertiam.

Tibi subnexis precibus Christo Domino supplicamus, qui in hora tertia diei Spiritum sanctum apostolis orantibus emisisti, eiusdem gratie participationem  nobis poscentibus iubeas concedi. Qui regnas.


Ad horam Sextam.

Omnipotens eterne Deus, qui nobis magnalia fecisti, sexta hora sanctam Crucem ascendisti, et tenebras mundi inluminasti, sic et corda nostra inluminare digneris. Qui regnas.


Ad horam Nonam.

Nona agitur diei hora. Ad te, Domine, directa supplicatione, qua cultoribus tuis diuina monstrantur  miracula, nostra quoque eorum imitatione corda inlumina. Qui regnas.


Ad uespertinam.

uespertina oratio nostra ascendat ad aures diuine maiestatis tue, et descendat benedictio tua, Domine, super nos, quemadmodum sperauimus in te. Qui regnas.


Ad initium Noctis.

Deus, qui inextricabiles tenebras inluminas noctium, densitatem caliginis inlustras, corda nostra in opere mandatorum tuorum, te oramus, Domine, custodias. Qui regnas.


Ad initium noctis.

Euolutis nunc diei temporibus, nocturnisque spatiis superuenientibus, Dei misericordiam deprecemur, ut suppleti diuinis sensibus, tenebrarum operibus  renuntiare possimus. Qui regnas.


Ad pacem celebrandam.

Iniuste egimus. Redemisti nos, Domine, Deus ueritatis, in tuo sancto sanguine, nunc adiuua nos in omnibus Iesu Christe, qui regnas.

Pax multa diligentibus, pax tua, Domine, rex celestis, permaneat semper in uisceribus nostris, ut non timeamus a timore nocturno. Qui regnas.


Incipit Symbolum.

Credo in Deum Patrem omnipotentem inuisibilem, omnium creaturarum uisibilium, et inuisibilium conditorem.

Credo et in Iesum Christum Filium eius unicum Dominum nostrum, Deum omnipotentem, conceptum de Spiritu Sancto, natum de Maria uirgine, passum  sub Pontio Pylato, qui crucifixus, et sepultus descendit ad inferos, tertia die resurrexit a mortuis, ascendit in celis, seditque ad dexteram Dei Patris omnipotentis exinde uenturum iudicare uiuos, ac mortuos.

Credo et in Spiritum sanctum Deum omnipotentem unam habentem substantiam cum Patre et Filio. Sanctam esse Ecclesiam catholicam, abremissa peccatorum, sanctorum communionem, carnis resurrectionem. Credo uitam post mortem, et uitam eternam in gloria Christi. Hec omnia credo in Deum. Amen.


Oratio Dominica.

Pater noster, etc.


Ad Nocturnum.

Per horam medie noctis tunc gauisi sunt angeli de  natiuitate Domini nostri Iesu Christi. Ita et nos letari debemus in tua sancta pace omnipotens Deus, qui uiuis, etc.


Ad Matutinum.

Tu es, Domine, inluminator caliginum, conditorque elementorum, remissor criminum; misericordia tua, Domine, magna est super eos qui te toto corde requirunt. Maiestas tua, Domine, mane nos exaudiat, et deleat delicta nostra, que tibi non sunt abdita. Qui regnas, etc.


Item ad Matutinum.

Tu es spes et salus. Tu es uita et uirtus. Tu es adiutor in tribulationibus. Tu es defensor animarum nostrarum, Deus Israbel in omnibus. Qui regnas, etc.


 Oratio communis fratrum.

Ne memineris iniquitatum nostrarum antiquarum. Cito anticipent nos misericordie tue, quia pauperes facti sumus nimis. Adiuua nos Deus salutaris noster; propter gloriam nominis tui, Domine, libera nos; et propitius esto peccatis nostris propter nomen tuum. Ne tradas bestiis animam confitentem tibi. Animas pauperum tuorum ne obliuiscaris in finem. Respice in testamentum, Domine. Deus, in adiutorium meum intende; Domine, ad adiuuandum me festina. Festina, Domine, liberare nos ex omnibus peccatis nostris.


Pro baptizatis.

Saluum fac populum tuum, Domine, et benedic hereditati tue, et rege eos, et extolle, Domine, illos usque in seculum. Miserere Ecclesie tue Catholice,  quam in tuo sanguine redemisti. Qui regnas.

Exurge, Domine, in requiem tuam. Tu es arca sanctificationis tue. Sacerdotes tui induantur iustitiam, et sancti tui, etc. Qui, etc.

Letentur in te, Domine, omnes sancti tui, qui sperant in te in omni ueritate.


Pro abbate.

Dominus conseruet eum, et uiuificet eum, et beatum faciat eum in terra. Dominus custodit te ab omni malo, custodiat animam tuam Dominus. Dominus custodiat introitum tuum ex hoc nunc et usque in seculum.

Custodi nos, Domine, ut pupillam oculi, sub umbra alarum tuarum protege nos

Protegere et sanctificare digneris omnibus omnipotens.  Qui regnas, etc.


Pro fraternitate.

Tu, Domine, seruabis nos, et custodies nos a generatione hac in eternum.

Exaudi orationes nostras pro fratribus nostris, ut illis Deus miserearis.


Pro pace populorum, et regum.

Dominus uirtutem populo suo dabit. Dominus benedicet populo suo in pace.

Pacem prestare digneris omnibus, omnipotens Deus. Qui regnas, etc.


In blasphemantibus.

Domine, misericordia tua in seculum, opera manuum tuarum ne despicias.

Domine Deus uirtutum, ne statuas illis hoc in peccatum.


 Pro impiis.

Iudica illos, Deus, decedant a cogitationibus suis; usque inritauerunt te, Domine.

Confundantur illi, qui confidunt in se, et non nos, Domine, qui confidimus in te.


Pro iter facientibus.

O Domine, saluum fac, o Domine, bene prosperare. Prosperitatem itineris presta famulis tuis. Qui, etc.

Confiteantur tibi, Domine, omnia opera tua, et sancti tui confiteantur tibi.

Tibi gratias agunt anime nostre pro innumeris beneficiis tuis. Qui regnas, etc.


 Pro eleemosynariis.

Dispersit, dedit pauperibus. Iustitia eius manet in seculum seculi, cornu eius exaltabitur in gloria.

Eleemosynas facientibus in hoc mundo retribue, Domine, in regno tuo sancto.


Pro infirmis.

Exclamauerunt ad Dominum, cum tribularentur, et de necessitatibus eorum liberabit eos.

Tribue, Domine, tuis famulis sanitatem mentis, et corporis.

Exurge, Domine, adiuua nos, et redime nos propter nomen tuum.

Adiutorium nostrum in nomine Domini.

Saluare nos digneris per inuocationem sancti tui nominis. Qui regnas, etc.

 Deus, qui sanctis martyribus et electis tuis coronam martyrii prestitisti, te oramus, Domine, ut eorum meritis obtineamus ueniam, qui tantam gloriam non meremur. Qui regnas, etc.

Ad te, Domine, clamabo. Deus meus ne sileas a me.

Dominus uirtutum nobiscum, susceptor noster Deus Iacob.

Adiutor noster Deus Iacob miserere nobis, Domine. Qui regnas, etc.


Ad collectas.

Sanctus in sanctis, Agnus immaculatus, gloriosus in celis, mirabilis in terris, presta nobis, Domine, secundum magnam misericordiam tuam, Deus, que te petimus et oramus. Qui regnas.


Ad martyres.

 Aeternum uirtutis tue nomen omnipotens Deus oramus, uti nos martyrum et omnium sanctorum tuorum meritis socios fide pares, deuotione strenuos, passione consimiles in resurrectione felicium facias cequari. Qui regnas, etc.

Miserere mei, Deus, secundum magnam, etc.

Tribue, Domine, petentibus te ex fide secundum magnam misericordiam tuam, Deus, qui regnas, etc.


Ad Nocturnum.

Media nocte clamore facto, ut nos inueniamur parati sponso, qui regnas, etc.


Ad Matutinum.

Deus Deus noster, ad te de luce uigilare debemus, et tu excita de graui somno, et libera de sopore animas  nostras, et in cubilibus nostris compungamur, ut tui esse memores mereamur. Qui regnas, etc.

Tu es spes et salus. Tu es uita et uirtus. Tu es adiutor in tribulationibus. Tu es defensor animarum nostrarum, Deus Israhel, in omnibus. Qui regnas, etc.


Ad Matutinum.

O qui in altis habitas, et humilia respicis in celo et in terra, in mari et in omnibus abyssis, de profundo cordis te deprecamur, ut firmes manus nostras ad prelium, et digitos nostros ad bellum, quo possumus in matutino interficere omnes peccatores terre nostre ac nos indefice mereamur et templum sanctum tuum Christe. Qui regnas, etc.


 Ad martyres.

Deus, qui sanctos tuos cum mensura approbas, et sine mensura glorificas, cuius precepta finem habent, et premia terminum non habent, exaudi per illorum merita preces nostras, et tribue ut eorum patrocinia adiuuent nos ad fidei profectum, ad bonorum operum fructum, ad prosperitatis bonum, ad salubritatis commodum, ad religionis cultum, ad diuini timoris augmentum per Dominum nostrum Iesum Christum Filium tuum, qui est Rex regum, et Dominus dominantium, et gloria futurorum, regnans, et permanens una cum eterno Spiritu sancto in secula seculorum.


Collectio post canticum.

Deus, qui exeunti ex Aegypto populo tuo maria  diuisisti, et suspensis utrinque marginibus in specie muri erigi fluenta iussisti, animas quoque nostras a diluuio peccatorum liberare digneris, ut transire uitiorum gurgitem ualeamus hoste contempto, Saluator mundi, qui cum eterno Patre uiuis, dominaris ac regnas cum Spiritu sancto in secula seculorum.


Collectio post benedictionem puerorum.

Exaudi preces nostras, omnipotens Deus, et presta ut sicut in decantato hymno beata puerorum instituta sectamur, ita tuo munere peccatorum laqueis absoluti eterni ignis non ambiamur incendiis Saluator mundi, qui cum Patre uiuis, etc.


Collectio post tres psalmos.

Te, Domine, de celis laudamus, tibi ut canticum nouum cantare mereamur. Te Dominum in sanctis  tuis uenerabiliter deprecamur, ut omnia nostra uota suscipias, peccata dimittas, Saluator mundi. Qui regnas, etc.


Collectio post Euangelium.

Exultantes gaudio pro reddita nobis huius diei luce omnipotenti Deo laudes gratiasque referamus, Ipsius misericordiam obsecrantes, ut diem dominice Resurrectionis nobis solemniter celebrantibus, pacem et tranquillitatem, letitiam prestare dignetur, ut a uigilia matutina usque ad noctem clementie sue fauore protecti, exultantes letitia perpetua gaudeamus per Dominum nostrum Iesum Christum, etc.


Super hymnum.

Sancte Domine, inluminatio, et salus uera credentibus, Resurrectio Dominice claritatis, inlumina cor  nostrum, ut trinitatis scientia, et unitatis cognitione, filii lucis, et membra Christi, ac templum sancti Spiritus esse mereamur, qui regnas in secula seculorum.


De martyribus.

Hi sunt, Domine, qui, felici cruore perfusi, dum blandientem mundi huius inlecebram gloriosa passione despiciunt, mortem morte uicerunt, considerantesque tenebras huius lucis certo termino, ac fine ruituras, sumpserunt de pena uitam, et de morte uictoriam. Rogamus te, Christe, ut eorum precibus adiuuari mereamur, quorum consortes esse non possumus per te, Christe, qui cum Patre uiuis dominaris, et regnas.


 Super Cantemus Domino gloriam

Deus, qui cotidie populum tuum iugo Aegyptie seruitutis absoluis, et per fluenta spiritalis lauacri in terram repromissionis deuicto hoste transducis. Da nobis de uitiorum impugnatione uictoriam, et deuictis tenebris nostris deducas hereditatem in Sanctuario, quod preparauerunt manus tue, Saluator mundi, qui cum eterno, etc.


Super benedictionem trium puerorum.

Sancte Domine, et gloriose mirabilium uirtutum effector, qui tribus pueris inter supplicia constitutis adsistis, cui factum facile est ignium temperare naturam, et uim quodammodo exustantium cercere flammarum, ut inter incendia frigida hymnum tibi canentes cum magna uictoria exultarent, eamdem  nunc, Domine, ad liberandos, ac protegendos nos dona uirtutem, Saluator mundi.


Super Laudate Dominum de celis.

Quem cuncta canite elementa Dominum laudent. Cuius confessio sacra eadem in celo, et terra, et pignora Sion nouum tonanti dicite hymnum, facturi iudicium nefandiis in fine conscriptum, perstrepite diuersis spiritales melodie modis, ut Christum conlaudent spiritus per secla omnes, qui cum Patre uiuit.


Super canticum.

Deus, qui impiam Aegyptum dienniis corruptionibus multas, et diuiso mare planum iter populo prestas, preces exaudi, quesumus, nostras, et nos nostris taliter hostibus salua, Saluator mundi. Qui regnas, etc.


 Post benedictionem trium puerorum.

Deus, qui pueris fide feruentibus fornacis flammam frigidam facis, et tribus inuictis morte deuicta quartus adsistis, precamur nobis estibus carnis talem uirtutem prestes adustis per te, Iesu Christe, qui regnas, etc


Post Laudate Dominum de celis.

Deus noster, Deus omnium animarum, te adoramus, ut in hac uigilia solempnitatis ad missa peruenire prestes, quo usque tenebre iniquitatis nostre conuertantur in lumine, sicut sol in meridie splendescit, Saluator mundi, qui regnas, etc.


Post Euangelium.

Dominicam, nostre Resurrectionis initium, uenerantes, Trinitati Deo nostro debitas laudes, et grates  unito referamus affectu, obsecrantes misericordiam eius, ut nobis Domini et Saluatoris nostri beate Resurrectionis participium tam in spiritu quam etiam in corpore concedat, qui cum Patre uiuit, etc.


Post hymnum.

Respice, Domine, ad preces nostras, qui infirmitates uisitasti humanas, et tuam nobis sanctificationem largire, et immortalitatem, Christe, qui regnas, etc.


Item post canticum

Summerso in mari Pharaone liberatur Israhel. Nos quoque per baptismi gratiam et crucis triumphum ab omni malo quesumus liberari per te, Christe, etc.


 Item post Benedicite.

Deus, qui tres pueros de fornace eripuisti, sic nos eripias de suppliciis inferni, qui regnas in secula.


Post Laudate Dominum de celis.

Te laudamus, Domine, cum sanctis tuis, ut preces nostras suscipere digneris, qui regnas, etc.


Post Euangelium.

Resurgentem in hoc diluculo Dominum deprecamur, ut et nos in uitam eternam resurgamus per omnia secula seculorum.


Post hymnum.

Resurrectionem tuam, Christe, ueneramur, per quam in eternum saluari mereamur per omnia secula.

Christe Deus, qui in salutem populi tui Israhel adiutor  et protector fuisti, quem per siccum mare ab Aegypto duxisti, salua nos hoc modo ab iugo peccati. Qui regnas in secula.


Post hymnum trium puerorum.

Te enim, omnipotens Deus, benedicimus iure, qui tres pueros liberasti ab inge, nos quoque de supplicio mortis eterne propter misericordiam tuam eripe, qui regnas, etc


Post Laudate Dominum de celis.

Deus altissime Rex, angelorum Deus, laus omnium elementorum, Deus glorie, et exultatio sanctorum, custodi animas seruorum tuorum, qui regnas in secula.


Post Euangelium.

Canticis spiritalibus delectatim nos, Christe, consonantes  canimus tibi, quibus tua Maiestas possit placari, oblata laudis hostia spiritali, qui tecum uiuit, etc.


Item post Euangelium.

Diluculo lucis Auctore resurgente, exultemus in Domino, deuicta morte, quo peccata possimus semper obire, uiteque ambulemus in nouitate, qui tecum uiuit, etc.


Post hymnum.

Lux orta est in luce prima, exordio dierum antiquo facta, Unigenitus tuus, Domine, qui nostra abluere uenit per crucem peccata, qui tecum uiuit, etc.


De martyribus.

Triumphalium memores martyrum tuorum, qui  pro te tolerauere uexilla passionum, precamur, ut per sancta merita ipsorum nostrorum ueniam mereamur peccatorum. Qui regnas, etc.


Post Cantemus.

Plebs Israhel in figuram nostri liberatur in transitu maris. Nos ergo per gratiam baptismi libera tu ab exitiis mundi. Qui regnas, etc.


Post Benedicite.

Ut tres pueros in flamma saluasti descensu in fornacem celestis nuntii, sic nos per Angelum magni consilii liberare digneris ab igne inferni. Qui regnas.


Post Laudate Dominum de celis.

Deus, quem exercitus canit celorum, quemque Ecclesia laudat sanctorum, quem hymnizat spiritus  uniuersorum, miserere, obsecro, omnium nostrorum, qui regnas, etc.


Super Cantemus.

Cantemus tibi, Domine exercituum Christe, orantes, ut quemadmodum exemisti dilectum populum tuum captiuitatis acerrime iugo, iter demonstrante eis nubis columpna per diem, eadem ignis quoque per noctem. Finditur ergo mare dextera, leuaque in abruptum; digestis aggeribus stupens unda solidatur; tuus populus nauigat plantis. Mira res! iter eius nec eques potest sequi, nec ratis. Maria tympanum quatit, hymnus iste canitur, grex peculius tuetur. Ita et.nos ab insectatione ueteris inimici, et ab omni periculo mundi liberare digneris, Saluator mundi, qui cum eterno Patre uiuis, dominaris ac regnas una cum eterno Spiritu sancto in secula seculorum.


 Super benedictionem trium puerorum.

Tres Hebrei uenerabiles numero, sacramento muniti, etate teneri, sed fidei soliditate robusti, amore diuine religionis Regis adorare imaginem contempserunt, utpote qui ipsum contempserant Regem, qui ira sufflatus solito septies amplius caminum iussit incendi, ac pice et stupa armatum citari incendium estuantibus globis. Erubescit quoque ipsum alienis ignibus celum. Illo precipitantur insontes, ibidemque te, propter quem precipitantur, inueniunt, Christe. Taliter et nos ex tyranni intellectualis furore, et ab ingenito igni digneris liberare, Saluator mundi, qui cum eterno Patre uiuis, etc.


 Post Laudate Dominum de celis.

Laudent te, Domine, angeli, uirtutes, sydera, potestates, et que ortum suum tibi debent officio tue laudationis exultent, ut per uniuersitatis armoniam tibimet concinnentem fiat, ut in celo, ita et in terra uoluntas tua. Sit tibi, precamur, Domine, beneplacitum in populo tuo, ut per exaltationes tuas in eius faucibus collocatas, maneat in singulis et uerbi tui armatura, qua doceas, et uite nostre ueritas, qua semper aspicias, et salus, qua mansuetos exaltes, quia secundum multitudinem magnitudinis tue te laudamus, Domine, gratia laudationis ostense, immolatione per psalterium, mortificatione per tympanum, congregatione per chorum, exultatione per organum, iubilatione per cymbalum, ut semper misericordiam  tuam habere mereamur, Christe Saluator mundi, qui cum eterno Patre uiuis, etc.


Super Cantemus Domino.

Domine, qui Cinchrim fugientes tueris bis senas per inuisa tribus emulum itinera, prius fluctibus in binis montium utrimque redactis celsorum, ceu iugis abrupte arentibus talis equore murum quasi et de petra lymphas producens; mergatur ergo ut olim piorum supplicium hostis eterni, quesumus, statores currum, quod est cuius affatus, actusque cum cogitatu celeri nequam sit Pharaoni Rex Israhelem uerum, que unda saluat, ut Christo carmina canat, per secla, qui cum Patre uiuit.


uersiculi familie Benchuir.


   Benchuir bona regula,
Recta, atque diuina;
Stricta, sancta, sedula,
Summa iusta, ac mira.

   Munther Benchuir beata
Fide fundata certa,
Spe salutis ornata,
Caritate perfecta.

   Nauis numquam turbata,
Quamuis fluctibus tonsa,
Nuptiis quaque parata
Regi Domino sponsa.

   Domus deliciis plena
Super petram constructa,
Nec non uinea uera
Ex Aegypto transducta.

   Certe ciuitas firma,
Fortis, atque munita,
Gloriosa, ac digna,
Supra montem posita.

   Arca cherubin tecta,
Omni parte aurata,
Sacrosanctis referta,
uiris quatuor portata,

   Christo regina apta.
Solis luce amicta,
Simplex, simulque docta,
 Undecumque inuicta.

   uere regalis aula,
uariis gemmis ornata,
Gregisque Christi caula,
Patre summo seruata.

   uirgo ualde fecunda,
Hec et mater intacta,
Leta, ac tremebunda,
uerbo Dei subacta.

   Cui uita beata
Cum perfectis futura,
Deo Patre parata,
Sine fide mansura.
   Benchuir bona regula.


Collectio super hominem qui habet diabolum.


Domine sancte Pater omnipotens eterne Deus, expelle diabolum, et gentilitatem ab homine isto de capite, de capillis, de cerebro, etc.


Oratio de Martyribus.

Deus, qui martyribus tuis largitus es regnum, nobis autem peccatoribus ueniam prestare digneris. Hi coronam suam passione per fidem meruerunt; nos uero pro iniquitatibus et preuaricationibus nostris remissionem a te et misericordiam postulamus, per te, Iesu Christe.


Incipit antiphona in Natale Domini super Domine refugium, ad Secundam.


Ab hodierno die nox minuitur, dies crescit, concutiuntur tenebre, lumen augetur, et in lucro lucis nocturne dispendia tranferentur.


 Incipiunt antiphone super Cantemus et Benedicite.

Educti ex Aegypto Patres nostri et pertransierunt pedibus Rubrum mare, dixeruntque laudem Domino nostro.

Tres pueri in camino missi sunt, et non timuerunt flammam ignis, dixeruntque laudem Domino nostro.

Filii Hebreorum penetrauerunt, Israhelite plebes transierunt per siccum mare, laudemque dixerunt.

Tres pueri te orabant de medio ignis, ad te clamabant ex una uoce, hymnumque dicebant.

Gloriosus in Sanctis, mirabilis in maiestatibus, faciens  prodigia.

Benedicamus Deum Patrem et Filium, et Spiritum sanctum Dominum.

Dextram, leuamque Moyses aspexit uiam regalem,  polum [forte populum] eduxit, ad littus maris usque perduxit.

Fornacis flammas pueri contempserunt, Christo iugiter immolauerunt, uiam iniquam dereliquerunt.


Super. Laudate Dominum de celis.

De celis Dominum laudate, psalterium iocundum immolate, laudate eum in sono tube.

Pharao demersus est in Rubrum mare. Moyses pertransit in sicco pede maria, dixit Deo cantate.


De martyribus.

Post ignes et laminas, cruces, atque bestias sancti cum magno triumpho uehuntur in regno et in refrigerio.

In inuocatione sanctorum Martyrum miserere, Deus supplicum tuorum.


Super Domine refugium, in Dominicorum die.

 Conuertere, Domine, usquequo, et deprecabilis esto super seruos tuos.


Item alia.

Respice in seruos tuos et in opera tua, Domine.


Item alia.

Repleti sumus mane misericordia tua.


Alia cotidiana.

Sit splendor Domini Dei nostri super nos.


 Ad communicare.

Corpus Domini accepimus, et sanguine eius potati sumus, ab omni malo non timebimus, quia Dominus nobiscum est.


Item alia.

In labiis meis meditabor hymnum, alleluia; cum docueris me, ego iustitias respondebo: Alleluia.


Item alia.

Gustate et uidete, alleluia, quam suauis est Dominus, alleluia.


Alia.

Hoc sacrum corpus Domini et saluatoris sanguinem sumite uobis in uitam perennem. Alleluia.


Item alia.

Quam dulcia faucibus meis eloquia tua, Domine.


Item alia.

 Hic est panis uiuus, qui de celo descendit. Alleluia. Qui manducat ex eo, uiuet in eternum. Alleluia.


Item alia.

Refecti Christi corpore et sanguine, tibi semper, Domine, dicamus: Alleluia.


Ad uesperum et ad Matutinam.

Gloria in Excelsis Deo, et in terra pax, etc.


Memoria abbatum nostrorum.

   Sancta sanctorum opera
Patrum, fratres, fortissima
Benchorensi in optima
Fundatorum Ecclesia,
Abbatum eminentia
Numerum, tempora, nomina
Sine fine fulgentia,
Audite magna merita,
Quos conuocauit Dominus
Celorum regni sedibus.
   Amauit Christus Comgillum
Bene et ipse Dominum,
Carum habuit Beognoum,
Domnum ornauit Aedeum,
Elegit sanctum Simlanum
Famosum mundi magistrum,
Quos.
   Gratum fecit Fintenanum,
Heredem, almum, inclytum,
Illustrauit Machlaisreum,
Kaput abbatum omnium,
Lampade sacra Seganum
Magnum Scripture medicum.
Quos.
Notus uir erat Beracnus,
Ornatus et Cumnenus,
Pastor Columba congruus,
Querela absque Aidanus,
Rector bonus Bautherius,
Summus antistes Cronanus.
Quos.
    Tantis successit Camanus
uir admirabilis omnibus.
Christo nunc sedet supremus,
Hymnos canens quindecimus,
Zen ut carpat Cronanus,
Conseruet eum Dominus.
Quos
   Horum sanctorum merita
Abbatum fidelissima
Erga Comgillum congrua
Inuocamus altissima,
Uti possimus omnia
Nostra delere crimina
Per Iesum Christum eterna
Regnantem in secula.





ORIGO CANTUUM ET CURSUUM ECCLESIASTICORUM, EX CODICE uETUSTISSIMO.


 Si sedulo inspiciamus cursus auctores, in exordium reperimus decantatum fuisse, non sicut aliqui imperiti fuisse, uel uarie obiectiones pertulerunt, adhuc multi conantur fore.

Beatus Trosimus episcopus Arelatensis, et sanctus Photinus martyr et episcopus Lugdunensis, discipulus sancti Petri apostoli, sicut et refert Iosephus et Eusebius Cesariensis episcopus, cursum Romanum in Galleis tradiderunt.

 Inde postea relatione beati Photini martyris, cum quadraginta et octo martyribus, retrusi ergastulum, relatione ad beatum Clementem Iu loci successoris Petri apostoli deportauerunt, et beatum Inerenium episcopum beatus Clemens ordinauit. Hoc in libro sancti ipsius Inerenii episcopi et martyris reperies. Edoctus a beato Polycarpo Hismerniorum episcopum et martyrem, qui fuit discipulus Iohannis apostoli,  sicut refert historiograffus Iosephus et Hiereneus episcopi in suo libro.

Iohannes euangelista primum cursum Gallorum decantauit; inde postea Polycarpus discipulus sancti Iohannis; inde postea Hiereneus qui fuit episcopus Lugdunensis Gallei. Tertius ipse ipsum cursum decantauit in Galleis.

Inde modulationibus, series Scripturarum Noui ac ueteris Testamenti, diuersorum prudentium uirorum paginis, non de propriis, sed de sacris Scripturis reciperent [receperunt] antiphonias et responsoria, seu sonus, et Alleluias composuerunt, et per uniuersum orbem terrarum, ordo cursus est. Non sicut multi opinantur, ut Gallicanus quidam clericus Britto modulatione deditus quod ipsum edidisset, quod non facit  quod beatus Hieronymus presbyter, Germanus et Lupus episcopi, Pelagianam heresim, uel Gallianam  ex Britanniis et Scottiis prouinciis expulerunt, unde alium cursum qui dicitur presente tempore Scottorum, que . . . . sa opinione iactatur.

Sed beatus Marcus euangelista, sicut refert Iosephus et Eusebius in libro Iu, totam Aegyptum uel Italiam taliter predicauerunt, sicut unam Ecclesiam, ut omnis sanctus, uel Gloria in excelsis Deo, uel oratione Dominica, et Amen uniuersi tam uiri quam femine decantarent. Tanta fuit sua predicatio unita, et postea Euangelium ex ore Petri apostoli edidit.

Beatus Hieronymus adfirmat ipsum cursum qui dicitur presente tempore Scottorum, beatus Marcus  decantauit, et post ipsum Gregorius Nanzenzenus, quem Hieronymus suum magistrum esse adfirmat. Et beatus Basilius frater ipsius sancti Gregorii, Antonius, Paulus, Macarius, uel Iohannes et Malchus secundum ordinem Patrum decantauerunt.

Inde postea beatissimus Cassianus, qui Liuorense monasterio beatum Honorium habuit comparem. Et post ipsum beatus Honoratus primus abbas et sanctus Cesarius episcopus qui fuit in Arelata et beatus Porcarius abbas qui in ipso monasterio fuit, ipsum cursum decantauerunt, qui beatum Lopum et beatum Germanum monachus in eorum monasterio habuerunt. Et ipsi sub normam reguli ipsum cursum ibidem decantauerunt, et postea in episcopatus cathedra  summi honoris, pro reuerentia sanctitatis eorum sunt adepti.

Et postea in Britanniis uel Scottiis predicauerunt, que uita Germani episcopi Antisiodorensis, et uita beati Lupi adfirmat, qui beatum Patricium spiritaliter litteras sacras docuerunt atque enutrierunt, et ipsum episcopum pro eorum predicatione archiepiscopum in Scottiis et Britanniis posucrunt, qui uixit annos centum quinquaginta tres, et ipsum cursum ibidem decantauit.

Et post ipsum beatus Wandilochus senex, et beatus Gomogillus, qui habuerunt in eorum monasterio monachus circiter tria milia.

Inde beatus Wandilochus in predicationis ministerium abbato Gomogillo missus est; et beatus Columbanus  partibus Galliarum destinati sunt Luxogilum monasterium, et ibidem ipsum cursum decantauerunt.

Et inde postea percrebuit formam sanctitatis eorum per uniuersum orbem terrarum, et multa cenobia ex eorum doctrina tam uirorum quam puellarum sunt congregata.

Et postea inde sumpsit exordium sub beato Columbano, quod ante beatus Marcus euangelista decantauit, et si nos non creditis, inquirite in uita beati Columbani et beati Eastasi abbatis, plenius inuenietis, et dicta beati Attheleti abbatis Ebouensis.

Est alius cursus orientalis a sancto Cromacio et Eliodoro et beato Paulino, seu et Athanasio episcopo editus, que in Gallorum consuetudinem non  habetur, que sanctus Macarius decantauit, hoc est, per duodenas, hoc est, unaqueque hora.

Est et alius cursus quem refert beatus Augustinus episcopus, quod beatus Ambrosius propter hereticorum ordinem dissimilem composuit, quem in Italia antea decantabatur.

Est et alius cursus beati Benedicti, qui ipsum singulariter pauco discordante a cursu Romano quem in sua regula repperis scriptum: sed tamen beatus Gregorius urbis Rome pontifex, quasi priuilegium monachis ipsum sua autoritate in uita sancti Benedicti in libro Dialogorum adfirmauit, ubi dixit non aliter sanctus uir docere, nisi sicut ipse beatus Benedictus uixit.





ANTIQUUM MARTYROLOGIUM GALLICANUM EX MS. ILLUSTRISSIMI DOMINI CHAUuELIN, REGIORUM SIGILLORUM CUSTODIS.



INCIPIT MARTYROLOGIUM.



IANUARIUS. Ianuarius habet dies XXXI, luna XXX.


    Kalendas Ianuarii, Circumcisio Domini nostri Iesu Christi secundum carnem.
    In Oriente, Stephani. Nicomedia, Euphrosini episcopi, Primiani.
    Iu Nonas Ian., Antiochia, Syridoni episcopi, Firmi,  Macarii abbatis. Hec in Aethiopia, Rutuli, Claudie, Aurigo, uetali, Yertie, Stephani.
    III Nonas Ian., Cyrici, Primi. Parisii ciuitate, Depositio sancte Genouefe uirginis.
    uienna ciuitate, beati Florenti episcopi.
    Pridie Nonas Ian., in Africa, Aquilini, Gemini  Quinti. In oriente, Bononia, Ermentis, Aggei et Gagi.
    Nonas Ian., Hierosolyma, Depositio Simeonis prophete.
    uIII Idus Ianuar., Epiphania Domini nostri Iesu Christi, Petri et Marci. Ciuitate Redonis, natiuitas et ordinatio episcopatus et depositio sancti Melanii episcopi ibidem celebris.
    uII Idus Ian., Nicomedia, Luciani presbyteri, Felicis, Ianuarii, Poliarci, Filoronis.
    uI Idus Ian., in Grecia, Timothei, Iocundi. Agustoduno ciuitate, Depositio Egimoni episcopi, Petri, Luci.
    u Idus Ian., in Africa Epictati, Iocundi, Quinti, Secundi, Saturnini, Felicis, Fortunati, uitalis,  Martialis.
    Iu Idus Ian., Depositio Melchiadis episcopi. In Africa, Reuocati, Firmi, Saturi.
    III Idus Ian., in Alexandria, Petri, Siueris, Eliuci.
    Pridie Idus Ian., in Achaia, Cyriaci, Moscenei, Saturi.
    Idus Ian., Rome, Secunde, Zorone et militum XLI. Pictauis, Depositio sancti Hilarii confessoris.
    XIX Kal. Februarii, Nola Campanias, Passio sancti Felicis, Pauli, Succisi, uicturini.
    XuIII Kal. Febr., Antiochia, Depositio Abbacuc prophete. Remis ciuitate, Depositio sancti Remegii, episcopi et confessoris.
    XuII Kalendas Februarii, Rome, Depositio sancti  Marcelli episcopi et confessoris. Arelate, Depositio sancti Honorati episcopi.
    XuI Kal. Feb., in Thebaide, Depositio sancti Antonii monachi. Bituricas ciuitate, sancti Sulpicii episcopi. Linguinis, Passio sanctorum Geminorum Speusippi, Leonelle, Iunelle, Neonis; et Deasci ciuitate, Depositio Marcelli episcopi.
    Xu Kal. Feb., Rome, Dedicatio cathedre sancti Petri apostoli, qui primo Rome sedit. Rome, sancti Prisci, Tyrsi et Gallinici. Turonis, monasterio Maiori, Depositio sancti Leobardi confessoris.
    XIII Kal. Feb., Rome, sancti Sebastiani et Fabiani martyrum. Lugduno, Clementis presbyteri.
    XII Kal. Feb., Rome, sancte Agnetis uirginis. Aruernis,  Depositio sancti Auiti episcopi, Proiecti, Amerini, Saturnini.
    XI Kal. Feb., in Spaniis, ualerii episcopi et uincenti diaconi et martyrum XuIII, cum sociis eorum.
    X Kal. Feb., in Mauritania, Passio Seueriani et Aquile et uxoris eius, Eugeni et Macari, Donati.
    IX Kal. Feb., Antiochia, Passio sancti Babylle, cum tribus. Par., et aliorum. Eugeni, Felicissimi, Saturnini.
    uIII Kal. Feb., Antmasius, Sabinus, Leodotius, Thrugenis. Rome, Translatio sancti Pauli apostoli. 
    uII Kal. Februarii, in Nitia, Smurne, Passio sancti Polycarpi, Fabiani, Saliani, Sydonis.
    uI Kal. Feb., in Apollonia, Gagi, Celesti, Donatiui, Publii.
    u Kal. Febr., Rome, Natale sancte Agnetis uirginis de natiuitate, Dauiti, Iuliani.
    Iu Kal. Feb., in Tuscia, Constanti, Hyppoliti episcopi. Treueris, Depositio ualerii episcopi.
    III Kal. Feb., in Africa, Belleani, Cleri, Philippiani et aliorum CXXIu.
    Pridie Kalend. Februar., in Alexandria, Ammoni, Cyriaci, Gemmeni, Zelasi.





FEBRUARIUS. Februarius habet dies XXuIII, luna XXIX.

     Kalend. Feb., Rauenna, Seueri episcopi, uictoris, et Passio sanctorum uindimiali et Singenii.
    Iu Nonas Febr., Purificatio beate Marie quando representatus est iehsu in templo. Marini, uictori.
    III Nonas Feb., in Africa, Felicis. uapingo, Depositio episcoporum sanctorum Ferridi et Remedii. Lugduno, Lupicini episcopi.
    Pridie Nonas Feb., Foro Semfroni, Natale Gimini, Gelasii Magni, Donati, Timoi, Filie episcopi cum filia sua.
    Nonas Febr., in Sicilia, Cathenas, Passio sancte Agathe martyris. uienna Depositio Auiti episcopi.
    uIII Idus Febr., in Achaia, Saturnini, Reuocate. Cesarea Cappadocie, Passio sancti Dorothei et  Thiophili.
    uII Idus Febr., in Britannis, Natale Aguli episcopi Anatholi, Amonis.
    uI Idus Febr. In India ciuitate, Passio sancti Thomei apostoli. In Arminia Minore, Natale Diunysii, Oneliani, Luci. Depositio Pauli episcopi.
    u Idus Feb., Sueuo apud Cyprum, Natale Alexandri, Pauli, Dionusii. Depositio Preiecti.
    Iu Idus Febr., Rome, sancte Sotheris uirginis. Sanctanis ciuitate, sancti Troiani episcopi et Baldecundis abbatisse.
    III Idus Februarii, in Apulia, Penis, Seufraxi. In Campania, Basiliani.
    Pridie Idus Februarii, in Africa, Damiani, in Italia Donati, Heraclii, uincentii, Susanne.
     Idus Febr., Nicomedia, Passio Iuliani, Tulliani. Lugduno, Depositio beati Stephani episcopi.
    XuI Kalendas Martii. Rome, Passio ualentini martyris, Felicole. In Tuscia, Spoleti ciuitate, uitalis, Cyrion, Martiani.
    Xu Kal. Mart., Antiochia, Iosippi diaconi, Apollonii, Romani et sancte Agape, uirginis.
    XIu Kal. Mart., in Britanniis, Faustini, uiuentie. In Aegypto, Iuliani, cum Aegyptiis numero u millium.
    XIII Kalend. Martias, in Africa, Concordie, Donati, Casti, Secundiani.
    XII Kal. Martias, in Africa, Rutulus, Siluani, Darsici, Secundini. Depositio Benedicti abbatis.
     XI Kal. Martias, in Africa, Publii, Iuliani, Marcelli, Maiulii, Iulii.
    X Kal. Martias, Rome, Depositio Gagi episcopi, uictoris, Corone, Didimi.
    IX Kal. Mart., in Africa, ueroli, Secundini, Seruuli, Iucundi.
    uIII Kal. Martias, Cathedra sancti Petri apud Antiochiam. Rome, Natale sancte Concordie, Tecle uirginis discipule sancti Pauli apostoli, ualeri, Gagoni.
    uII Kal. Martias, in Pannoniis, Seneroti, Antigoni, Rutuli. In Asia, Cosani.
    uI Kalendas Martias. In Cesarea Heroli, Luci, Surgi, Felicis. Nicomedia, Luciani presbyteri.
    u Kal. Martias, in Africa, Donati, Iusti, Aurili. Pampilia,  Natale sancti Nestoris et Casti.
    Iu Kal. Mart., Natale sanctorum Alexandri, Nestoris, Epicini, Iusti.
    III Kal. Martias, in Thessalonica Alexandri, Thiciani, Gayani.
    Pridie Kalendas Mart., Natalis sanctorum Celeris, Pupilli, Iustiopuli.





MARTIUS. Martius habet dies XXXI, luna XXX.

    Kalend. Martii, Natale sancti Leonis, Donati, Abundanti, Adriani, uictoris
    uI Nonas Mart., Georgii, Heroli, Absaloni. In Cesaria, Luci episcopi, Primitiui, Ianuarii
    u Nonas Martias, Felicis, Lucioli, Iusti, Furtinati, Marcie.
     Iu Nonas Mart., Luci episcopi, Roligagi, Palatini, Orani, Sabellini, Pauli, Gregorii.
    III Nonas Mart., in Africa, Adriani, Euoli, Eusebii. Antiochia, Passio sancti Foce, Saturnini.
    Pridie Nonas Mart., Nicomedia, uictoris, uicturini, Pabie, Diodori, Claudiani.
    Nonas Martii, in Africa, Saturi, Reuocati, Iocundi. In Mauritania, Passio sanctarum Perpetue et Felicitatis. In Sischam [Forte, in Scythia], Depositio Hildomarcee uirginis.
    uIII Idus Martias, Nicomedia, Quirilli episcopi et Cauitulini, Rogati, Felicis.
    uII Idus Martias, Iuliani, Sici, Cyrilli, Mariani, Rogati, Concessi.
    uI Idus Mart., in Niora, Gorgonii, Palatini, Firmi.  In Antiochia, Agaphe uirginis et Mariane.
    u Idus Martii, in Carthagine, Heracli, Zosimi, Philomi episcopi, Candidi.
    Iu Idus Mart., Rome, Depositio Gregorii pape beate memorie, Innocentii Episcopi, Racsi episcopi.
    III Idus Mart., Nicomedia, Matidoni presbyteri, Iulii episcopi, Pioni, uicturini.
    Pridie Idus Martii, Nicomedia, Felicissimi, Datiui, Petri Frunimi.
    Idus Mart., Nicomedia, Luci episcopi et martyris, Fausti, Siluii, Luce euangeliste, sanctorum Longini, Pauli, Tropoli, Octaui. Nicomedia, Depositio sancte Eufaxie. 
    XuII Kalendas Aprilis, in Aquileia, Hilaritas, Iani, Datiani, Papini.
    XuI Kal. April., Nicomedia, Diunysii, Ianuarii, Nonne. Rome Alexandri episcopi, Theodoli diaconi.
    Xu Kalend. Aprilis, in Alexandria, Collegi diaconi, Colodii diaconi, Quinto, Rogati.
    XIu Kal. April., in Cesarea Cappadocie, Theodori presbyteri, Lucelli, Theodori episcopi, Leontii episcopi.
    XIII Kal. April., in Antiochia, sancti Ioseph. In Syria, Pauli, ualentini. Fontenella monasterio in Gallia, Wiframni episcopi.
    XII Kal. April., in Alexandria, Seraphionis, Iosipphi, uoluntiani, Ammoni, Polycarpi.
     XI Kal. April., Narbonia ciuitate, Natale Pauli confessoris, Saturnini, Decroni, Arionis.
    X Kal. Aprilis, Natalis sanctorum Fidelis, Theodori presbyteri, Pauli, Cesarie, Iuliani, Diunysii.
    IX Kal. April., in Syria Seleucia. Agapiti, Romuli, Rogati, uictorini, Saturnini.
    uIII Kal. Aprilis, Adnuntiatio sancte Marie per angelum. Dominus noster iehsu Christus crucifixus est, et natale Castuli, Erostrati.
    uII Kal. April., Natale sancti Castuli, Munati presbyteri, Petri episcopi, Casiani episcopi.
    uI Kal. April., Hierosolyma, Resurrectio Domini nostri Iesu Christi, et Natale sanctorum Romuli, Acuti.
    u Kal. Aprilis, in Cesarea, Rogati, Alexandri. Cauillonis  ciuitate, Depositio Guntramni regis.
    Iu Kal. April., Nicomedia, Pastoris, uictorini, Saturnini, Theodori presbyteri, Pentali.
    III Kal. April., Natale Domini, Acaci, Palatini. Aurelianis ciuitate, Depositio Pastoris.
    Pridie Kal. April., Natale sanctorum Aneti, Felicis, ualerie.





APRILIS. Aprilis habet dies XXX, luna XXIX.

    Kalend. April., in Arminia, Partini, Quintiani, uictoris, Secundi, Diunysii.
    Iu Nonas April., in Africa, sanctorum Ampiani, uictori, Marcellini. Lugduno ciuitate, Depositio Niceti.
     III Nonas April., in Sitia, sanctorum Thome, Euagrii, Benigni, Theodosie, Donati.
    Pridie Nonas April., Agatomi diaconi, Pauli, Matutini, Orbani, Saturnini.
    Nonas Aprilis, in Nicomedia, sancti Claudiani, Firmi, Biremi episcopi.
    uIII Idus April., Quiriaci, Epiphani episcopi, item Donati, Sixti, Rufini.
    uII Idus April., in Antiochia Syrie, Timothei, Diogenis, Macarie, Maxime, Pululi.
    uI Idus Aprilis, Natale Thimori, Macarii, Connexi, Maxime, Concessi.
    u Idus Aprilis, Natale Dimitri diaconi, Hilarii, Concessi, Fortunati.
     Iu Idus Aprilis, Natale Apollonii presbyteri, Hilarii, Donati, Gaiani, Theodori presbyteri.
    III Idus Aprilis, in Mauritania, Natale sanctorum Salonis, Maxime, Domnini episcopi, Eustorgii presbyteri.
    Pridie Idus April., Pergamo, Natale sanctorum Carpi episcopi, Pauli, Isaac, Rome, Iulii episcopi, Agapi, ualerii, Publii, Bassi.
    Idus Aprilis, Calcidona, Natalis sanctorum Eufione, Polycarpi episcopi, Pauli diaconi.
    XuIII Kalendas Maii, Rome, Tiburtii, ualeriani, Maximi, Quiriaci, Optati, Marcie.
    XuII Kal. Maii, Natale Marronis, Messoris, Mositis, uironice et uicte, Diugenis, Dei Acluperti, Apodomii cum duobus fratribus.
     XuI Kal. Maii, in Achaia, Natale sanctorum Calisti, Carissi, Martialis, Siluini.
    Xu Kal. Maii, in Nicea, Petri diaconi, Hermogenis, Donati, Fortunati, Martiani.
    XIu Kal. Maii, in Salonica ciuitate, Septimi diaconi, uicturici. Rome, Eleutherii episcopi et Anthie.
    XIII Kal. Maii, Natale sanctorum Hermogenis, Gagi, Rufi, Elui, Sericiani, uincenti.
    XII Kal. Maii, Rome, Depositio uictoris episcopi, Saluiani, Iaraci, Donati. Autissiodoro ciuitate Martini presbyteri,
    XI Kal. Maii, Natale Fortunati, Arathoris presbyteri, uitalis, Aprunculi episcopi.
    X Kal. Maii, Rome, Depositio Gagi pape, Primuli, Turdiani. Lugdunum sancti Epepodi. Senonis,  Leonis episcopi.
    IX Kal. Maii, in ualentia ciuitate, Felicis presbyteri, Fortunati diaconi, Acellei diaconi et Pantalemoni.
    uIII Kal. Maii, in Alexandria, Corone uirginis. Et hunc diem Sidrach, Misac et Abdenago. Lugdunum ciuitate, Alexandri cum aliis XXXIII.
    uII Kalend. Maii, in Persida, ciuitate, Diospoli, Passio sancti Georgii. Lugduno, Rustici episcopi. Rome, sic celebrantur in letania maiori.
    uI Kal. Maii, Natale Aurelii, Leonidis, uindei, Maximi, Martiane, Gemelini.
    u Kal. Maii, Natale sanctorum Castoris, Andimi episcopi, Stephani episcopi, Anthonini presbyteri.
    Iu Kal. Maii, Rome, sancti uitalis. In Pannonia,  Euseppi episcopi et Alipi, Luciani, Nicee uirginis, et Depositio Amalfredi episcopi et confessoris.
    III Kal. Maii, in Alexandria, Germani presbyteri, Prosdoci diaconi, Prudenti, Urbani.
    Pridie Kal. Maii, Natale sanctorum Dorotnei presbyteri, Rodociani diaconi. Rome, Quirini episcopi, Tyrenti, Marini presbyteri, Saturnini, Aemiliani, Maiorice, Polocroni episcopi.





MAIUS. Maius habet dies XXXI, luna XXX.

    Kal. Maii, Initium predicationis Domini nostri Iesu Christi, et sanctorum Philippi apostoli, Horienti episcopi, Amatoris episcopi, Sigismundi regis et martyris.
     uI Nonas Maii, Natale sanctorum Germani, Celestine, Felicis, Celestini, Chetini; Hermogenie.
    u Nonas Maii, Hierosolyma, Inuentio sancte crucis. Rome, sanctorum Iuuenalis, Alexandri et Euenti, et Auiti diaconi.
    Iu Nonas Maii, Nicomedia, Antonii, Celestini, Fortuni presbyteri, Petri.
    III Nonas Maii, in Africa, Gregorii, Felicissimi. Hilarii episcopi. uienna, Nectarietni episcopi, sancti Amatoris.
    Pridie Nonas Maii, Natale sancti Geronti confessoris. Mediolano ciuitate, uictoris et Felicis. Autissiodoro, sanctorum ualerii episcopi, Maximi.
    Nonas Maii, In Nicomedia, Flaui episcopi, Augustini episcopi et trium fratrum Marcellini, Magrobii,  Euteci.
    uIII Idus Maii, Mediolano, uictoris, Etici, Saturnini. In Santonico, sancti Martini. Antissiodori, sancti Palladii episcopi.
    uII Idus Maii, Natalis Querille, Quindei, Zenoni, Afrodisii, Timothei, Primoli, Beati confessoris, Gordiani.
    uI Idus Maii, Rome, sanctorum Gordiani, Ebitati, et alibi Souenanti, Iob prophete.
    u Idus Maii, in Sirmia, Natalis sanctorum Montani, Septimi. uienna, Depositio Mamerti et Martini episcoporum.
    Iu Idus Maii, Rome, Natale sanctorum Pancratii, Nerei et Achillei.
    III Idus Maii, in Palestina, Taraci episcopi et Andronici.  In Polentia uictoris, Saturnini, Marcelli episcopi.
    II Idus Maii, Natale sanctorum uictoris militis, et Corone, Secundiani, Quarti.
    Idus Maii, in Porto Romano, Prestabilis, Felicis, uictoris, Petri et Andrei, Pauli et Dionysii. Depositio Benedicti confessoris.
    XuII Kal. Iunii, in Esauria, Aquilini, uictoriani, Heracli, Paulini, Fadoli presbyteri.
    XuI Kal. Iun., Rome, Partini, Galli, Chori, Heracli, Pauli, Aquilini, uictoris.
    Xu Kal. Iunii, Natale Potaminis presbyteri, Orthasii presbyteri, Luciosi, Gasi et uictoris.
    XIu Kal. Iun., Rome. Natale Potentiani, Gallicieri, Paterni, Eunucorum, Quinqui, Primoli, Salusti,  Fortunati.
    XIII Kal. Iun., Natale sanctorum Marcelli, Sesalfi. Rome, Basille. In Nostata, Aure.
    XII Kal. Iun., in Mauritania, Timothei, Peheli, uictoris, Donati. Catursas, Depositio sancti Desiderii
    XI Kal. Iun., Rome, Faustini, uenusti, Cassi, Aemeluni. Corsica, sancte Iulie.
    X Kal. Iun., in Spaniis, sanctorum Epecteti, Aptonii, Desiderii episcopi, Passelie episcopi.
    IX Kal. Iun., in Histria, Zebelli, Seruoli. Ciuitate Nannetis, Rogatiani, Donatiani.
    uIII Kal. Iunii, in Tuscia, ciuitate Lera, sancti Sententiati.  uia Nomentana, sancti Urbani episcopi, Poletrati.
    uII Kal. Iunii, Natale Hereali, Pauli, Rufini et ualerii, Saturi, uituri, et Passio sancti Prisci martyris.
    uI Kal. Iun., Natale Aquilli presbyteri, Euangeli, Helie, Luciani, Quinti, Estiabili.
    u Kal. Iunii, Pamphilia, Zetoli, Primoli. Parisiis ciuitate, Depositio sancti Germani.
    Iu Kal. Iun., Natale Polionis, Crispoli, Primi. Treuiris ciuitate, Maximini episcopi, ubi multa mirabilia fiunt.
    III Kal. Iunii, Antiochia, sanctorum Sici, Palatini, Gabini, Crispoli.
    Pridie Kal. Iun., Rome, sancte Petronille uirginis,  sancti Petri filie, Ganti, Gantiani, Proti, Preuilani, Grisogoni, Cantianille.





IUNIUS. Iunius habet dies XXX, luna XXIX.

    Kalend. Iunii, in Thessalonica, Octaui, Crispini, Iubenti, Castuli, Arapi, Publii cum aliis CXXuI. uibina, Gladi episcopi.
    Iu Nonas Iun., Rome, Marcellini et Petri. Item Marcellini episcopi, Zacarie presbyteri, Rogatiani episcopi cum aliis XLuIII.
    III Nonas Iunii, in Africa, Quirini, Abidiani, Neptori, Iuliane uirginis. Aurelianis ciuitate, Leifardi presbyteri.
    Pridie Nonas Iunii, Natale Camasie, Iulii, Saturnini.  Italia, Rustici episcopi, Daciani.
    Nonas Iunii, in Aegypto, Martiani, Nigrandi et Apollonie, Gregorii.
    uIII Idus Iun., Neuidunum, Amanti, Luci, Alexandri, Claudii episcopi, Cerati episcopi.
    uII Idus Iun., Natale Pauli, Fortunati, Magri, Primosi, Luciani.
    uI Idus Iun., Rome, Primi et Felicis, Nabor, Nazari, Suessionis ciuitate, Depositio sancti Medardi confessoris et pontificis.
    u Idus Iun., Natale Maximini presbyteri, uincenti, Bassilidis. Iacarie, Censuri episcopi, et Depositio Sagittarii confessoris.
    Iu Idus Iun., sanctorum Basille, Crispoli . . . . Aurisi, Rogati.
     III Idus Iun., Natale Emeriti, uicturiani, uictoris et Fortunati.
    Pridie Idus Iun., Natale sanctorum Balsilidis, Naboris et Felicis, Tribolis Madaledis.
    Idus Iun., in Africa, Luciani, Fortunati. Rome, sancte Felicule.
    XuIII Kal. Iulii, Natale Antonii, Quitiani, Proti. Suessionis ciuitate, ualerii et Rufini martyrum. Aurelianis ciuitate, Translatio corporis sancti Aniani confessoris et episcopi, et liberatio ciuitatis ipsius a Chunis
    XuII Kal. Iul., Natale sanctorum Hysiti, Clementis, Cantiani, Iouoniani, Filippi, Iouiani, Candidi, Cantiani, Crissogoni, Quintiani.
     XuI Kal. Iul., Caulaurea, sanctorum uiti martyris, Modesti et Criscenti, Cyrici, Iulitte matris eius.
    Xu Kal. Iul., Natale sanctorum Alexandri, Dioscori et Marini martyrum; Quiriaci, Cyrie. Aurelianis ciuitate, Auiti presbyteri.
    XIu Kal. Iul., Rome, Natale Marci et Marcelliani. Rauenna, Martori, Felicis, Emeli, Crispini.
    XIII. Kal. Iulii, in Mediolano, sanctorum Geruasii et Protasii, et Celsi pueri. Rome, Hippoliti, Honorie, uoti, Petri.
    XII. Kal. Iulii, Natale Pauli, Cyriaci, Feliciani, uitalis, Crispini. Depositio Childemarchi uirginis sacre.
    XI. Kal. Iulii, in Cesarea, Depositio sancti Eusebii episcopi, et alibi Quiriaci, Apollonaris, Rufini et  Martii.
    X Kal. Iulii, in Britanniis, Albini martyris, cum aliis DCCCLXXXuII. Nola, Paulini episcopi, et sancti Niceti episcopi.
    IX Kal. Iulii, Natale Auiti, Aritionis, Emeriti, Capitionis.
    uIII Kal. Iulii, in prouincia Palestine, Natiuitas sancti Iohannis Baptiste; et in Epheso, assumtio sancti Iohannis apostoli.
    uII Kal. Iulii, Natale sanctorum Lantalibi, Carite. Salonica, Luce uirginis, et Aceiahe regis.
    uI Kal. Iulii, Rome, Iohannis et Pauli fratrum, et alibi Gauderti, Felicis.
    u Kal. Iulii, Rome, Crispi, Crispiniani, Felicis, Iuliani, Primitiui, Iustini.
     Iu Kal. Iulii, in Africa, Fabiani, uenusti, Curucci, Apolloni, Dionysii, Hynosi.
    III Kal. Iulii, Rome, Natale apostolorum Petri et Pauli et aliorum DCCCCLXXuI.
    Pridie Kalendas Iulii, Lemouicas, Depositio sancti Martialis episcopi. Andegauis ciuitate, depositio sancti Albini episcopi et confessoris; et alibi aliorum sanctorum Cursici presbyteri, Leonis subdiaconi.





IULIUS. Iulius habet dies XXXI.

    Kal. Iulii, Rome, Gagi presbyteri. In monte Or, Depositio Aaron sacerdotis. Agustini, Leoni episcopi. In Gallia, Karileffi confessoris.
    uI Nonas Iulii, Rome, Processi et Martiniani, et  Melchiade pape. Turonis, Munugunde ancille Dei.
    u Nonas Iulii, in Alexandria, Triphonis, Cyronis, Aprici, Iuliani.
    Iu Nonas Iulii, in Gallia, Turonis, Ordinatio episcopatus, et Translatio corporis, et Dedicatio basilice sancti Martini episcopi. Bituricas, natale sancti Lauriani martyris.
    III Nonas Iulii, Natale Agathoni, Triphonis, Magrini, Theodoti, Meroni, Rodosie.
    Pridie Nonas Iulii, Natale Palladi, Philippi, Seueri, ac Zotici, Ariethis.
    Nonas Iulii, Natale Eracli, Apollonii, Publii cum aliis XuIII. Parma, Noui et Parmini.
     uIII Idus Iulii, Natale sanctorum Sustrati, Esperi, Heraclii, Quanti, Pancratii, Corneliani cum aliis numero LX.
    uII Idus Iulii, Natale sanctorum Motthi, Faustiani, Nathol . . . . Feliciani cum presbyteris uII, et Fraterni episcopi.
    uI Idus Iulii, Natale uII germanorum, id est Felicis, Philippi, Maximi, Siluani, Pretextati, Ianuarii, cum sociis eorum
    u Idus Iulii, Natale sanctorum Mariani, Stephani, Leonis, Mauritii. Pictauis, Depositio Bassene abbatis.
    Iu Idus Iulii, Mediolano, Naboris et Felicis, Primitiui. Lugduni, uiuentioli episcopi.
    III Idus Iulii, Natale Syraphionis, Attalis, Profili,  Menei presbyteri, Trophine uirginis.
    Pridie Idus Iulii, Natale sanctorum Donati, Anthioci, Mari. Lugduni Gallie, Iusti episcopi, Amici episcopi et confessoris. In Fiscamno, Dedicatio basilice sanctissime Trinitatis.
    Idibus Iulii, in Porto Romano, Natale sanctorum Zotimi, Bonosi et sociorum, Catholini diaconi.
    XuII Kal. Augusti, Natale sanctorum Helarini, Macarii, Dionysii.
    XuI Kal. Augusti, Natale Aquilini, Bituri, Generosi, Nazarii. Antissiodero, Theodosii episcopi.
    Xu Kal. Augusti, Rome, Natale Symphorisi patris uII germanorum, et alibi Flabe episcopi.
    XIu Kal. Augusti, Natale Sysinni, Lampadi, Petri, Iusti, Rustici presbyteri.
     XIII Kal. Augusti, Natale sanctorum Sabini, Luciani, uictoris, Pauli, Romani, ualeriani.
    XII Kal. Augusti, Rome, sancte Praxedis. Massilia, Natale sanctorum uictoris, Alexandri, Feliciani, Adriani.
    XI Kal. Augusti, Natale sanctorum Cyrilli, Andrei, Tabelli, Auri, Platonis.
    X Kal. Augusti, Rome, Natale sanctorum uincenti . . . Apollinaris, Bimitiue.
    IX Kal. Augusti, Natale sancti uicturini militaris . . . . et sancte Christine uirginis.
    uIII Kal. Augusti, Natale sanctorum Acinti, Nonni, Iacobi, Clementis et Iuliani; et in . . . . . Passio sancti Christophori martyris.
     uII Kal. Augusti, Natale sanctorum Iouiniani, Marciani . . . . . In Nicomedia, Passio sanctorum Adriani cum aliis numero XXIII.
    uI Kal. Augusti, Natale sanctorum Iulie, Iocunde, Ianuarii, Simeonis, et sancti Echeri episcopi.
    u Kal. Augusti, Natale sanctorum Theophili, Auxenti, Prudoti. Nicomedia, sancti Pantaleonis.
    Iu Kal. Augusti, Natale sanctorum Rufi, Pontiani. Trecas, sanctorum Lupi, Anastasie. Aurelianis ciuitate, Prosperi episcopi.
     III Kal. Augusti, Rome, Felicis, Fausti, uiatricias. Autissiodoro, Depositio beati Ursi episcopi.
    Pridie Kalendas Augusti, in Africa, Secundi, Tyrsi . . . . . . Autissiodoro, Depositio sancti Germani episcopi et confessoris.





AUGUSTUS. Augustus habet XXXI dies.

    Kalendas Augusti, in Antiochia, Passio sanctorum Machabeorum cum matre. uercellis ciuitate, in Italia, sancti Eusebii episcopi. In Spaniis, sancti Felicis.
    Iu Nonas Augusti, Rome, sancti Stephani pontificis.  In Italia, uerona, ciuitate, Natale sancti Felicis.
    III Nonas Augusti, Natalis Metropoli episcopi, Hermeli martyris, Drogenis. Hierosolyma, Inuentio beatissimi protomartyris, Eufrosini episcopi.
    Pridie Nonas Augusti, Criscentiani, Iusti . . . . . Bartholomei.
    Nonas Augusti, Natale Hiereni, Assieradi. Agusta ciuitate, sancte Afre. Agusta, Cassiani episcopi. Catalauni, sancti Memmi.
    uIII Idus Augusti, Rome, Xisti, Felicissimi et Agapiti, Donatiani, Faustini, et Passio sancte Afre.
    uII Idus Augusti, Natale sanctorum Effroni, uenerie,  Donti episcopi, Ausenti, Faustini, Quiriaci, Donati.
    uI Idus Augusti, Natale sanctorum Seueriani, uicturini, Albini, Cyriaci, Largi, Metrete uirginis, Glenedis.
    u Idus Augusti, in Oriente sanctorum Firmi, Rustici, Pinoni, Diunysii. Lemouicas, sancti Martini Briuensis.
    Iu Idus Augusti. Passio sancti Laurentii archidiaconi, Felicissimi, Criscentionis, Ianuarii.
    III Idus Augusti. Natale ualeriani, Tyburtii et Cecilie uirginis, et Passio sancti Cassiani.
    Pridie Idus Augusti, Natale sanctorum Eupli, Macarii,  Iuliani, Crisanti et Darie.
    Idus Augusti, Rome, Yppoliti martyris, Pontiani. Pictauis ciuitate, Depositio sancte Radegundis regine.
    XIX Kal. Septembris, Natale . . . . . Fortunati, Dimetri, uincentie, Tatuli.
    XuIII Kalend. Sept., Adsumtio sancte Marie matris Domini, Stroctionis, Philippi, Eutiani.
    XuII Kal. Sept., Natale sanctorum Horioni, Henelie, Agnati.







CALENDARIUM ANGLICANUM.



IANUARIUS.


Hebraice uocatur Tebeth, Aegyptiace Tubi, Grece Cynidios, Latine Ianuarius, Saxonice Giul. Luna Ianuarii in media nocte accenditur. PRINCIPIUM IANI SANCIT TROPICUS CAPRICORNUS. Ianuarius habet dies XXXI, luna XXX.

    Kalend, Ianuarii, Circumcisio Domini nostri Iesu Christi.
    Iu Nonas, sancti Isidori episcopi
    III Nonas, sancte Genouefe uirginis.
    Nonis, sancti Symeonis monachi.
    uIII Idus, Epiphania Domini nostri Iesu Christi.
    Iu Idus, sancti Pauli primi eremite.
    III Idus, Eductio Domini de Aegypto.
     Idus, Octauas Epiphanie. Sancti Hilarii episcopi.
    XIX Kal. Februarii, sancti Felicis in Pincis.
    XuIII Kal., sancti Mauri abbatis.
    XuII Kal., sancti Marcelli pape.
    XuI Kal., sancti Antonii monachi.
    Xu Kal., sancte Prisce uirginis.
    XIu Kal., sanctarum Marie et Marthe.
    XIII Kal., sanctorum Fabiani et Sebastiani martyris.
    XII Kal., Natale Agnetis uirginis.
    X Kal., sanctorum Emerentiane uirg. et Macarii.
    IX Kal., sancti Babilli episcopi, et trium Puerorum.
    uIII Kal., Conuersio sancti Pauli apostoli et Proiecti martyris.
    uII Kal., sancti Polycarpi presbyteri.
     u Kal., Octaue sancte Agnetis uirginis.





FEBRUARIUS.


Hebraice Sabath, Aegyptiace Mechir, Grece Penitios, Latine Februarius, Saxonice Solmon. Luna inter mediam noctem et galli cantum accenditur.

    Kal. Februarii, sancte Brigide uirginis
    Iu Nonas, Purificatio sancte Marie.
    Nonas, sancte Agathe uirginis.
    uIII Idus, sanctorum uedasti et Amandi.
    uI Idus, sancti Cuthmanni confessoris. Ante istum locum non potest esse Quadragesima.
    Iu Idus, sancte Scolastice, sancte Sotheris uirginis.
     III Idus, sancte Radegundis uirginis.
    Idus, sancte Eormenhilde uirginis.
    XuI Kal., Martii, sancti ualentini martyris.
    Xu Kal., diabolus a Domino recessit.
    XIu Kal., sancte Iuliane uirginis.
    uIII Kal., Cathedra sancti Petri apostoli.
    uI Kal., sancti Matthei [Leg. Mathie] apostoli.
    III Inuentio capitis sancti Iohannis Baptiste post annos CCL.
    II Kal., sancti Oswaldi archiepiscopi.





MARTIUS.


Hebraice Adar, Aegyptiace Famenoth, Grece Distros. Latine Martius, Saxonice Hpedmonad. Luna Martii in media nocte accenditur.

    uI Nonas Martii, sancti Ceadde episcopi.
    u Nonas, sanctorum uII Martyrum, et sancti Adriani.
    II Nonas, sanctarum Perpetue et Felicitatis.
    uII Idus, Passio XL militum Rome.
    Iu Idus, sancti Gregorii pape.
    XuI Kal., sancte Withburge uirginis. Sancti Patricii episcopi.
    Xu Kal., sancti Eadweardi regis. Primus dies seculi.
    XIu Kal., sancti Ioseph sponsi sancte Marie.
    XIII Kal., sancti Cuthberthi episcopi.
    XII Kal., sancti Benedicti abbatis.
     uIII Kal., Annuntiatio sancte Marie.
    uI Kal., Resurrectio Domini.
    III. Ordinatio sancti Gregorii pape.





APRILIS.


Hebraice Nisan, Aegyptiace Famuth, Grece Xanticos, Latine Aprilis, Saxonice Eaftormonad. Luna Aprilis in galli cantu accenditur.

    Kal. Aprilis, beati Boranti [Forsan, Baronti] monachi.
    II Nonas, sancti Ambrosii episcopi.
    u Idus, sancte Marie Aegyptiace.
    III Idus, sancti Guthlaci confessoris, et sancti Leonis pape.
    Idus, sancte Eufemie uirginis.
     XuIII Kalendas Maii, sanctorum Tiburtii, ualeriani et Maximi.
    XII Kal., sancti Petri diaconi.
    IX Kal., sancti Georgii martyris.
    uIII Kal., sancti Wilfridi.
    uII Kal., sancti Marci euangeliste. Letania maior.
    Iu Kal., sancti uitalis martyris.
    II Kal., sancti Ercenwoldi episcopi.





MAIUS.


Hebraice Iar, Aegyptiace Pactio, Grece Antemiseos, Latine Maius, Saxonice Trimilci. Luna Maii mane accenditur.

    Kal. Maii, sanctorum Philippi et Iacobi.
    u Nonas, Inuentio sancte Crucis, sanctorum Alexandri, Euentii et Theoduli.
     II Nonas, sancti Iohannis apostoli ante portam Latinam.
    Nonas, sancti Iohannis episcopi in Beuerlisco.
    uII Idus, Translatio sancti Andree apostoli. Aestatis initium. Habet dies XCI.
    uI Idus, sanctorum Gordiani, Epimachi, Septimi, Cyrilli.
    Iu Idus, sanctorum Nerei et Achilei, et Pancratii.
    III Idus, Dedicatio basilice sancte Marie.
    Xu Kal., sancte Aelfgyfe regine.
     XIu Kal., sancte Potentiane uirginis.
    uIII Kal., sancti Urbani martyris,
    uII Kal., sancti Augustini episcopi.
    III Kal., sancti Felicis pape.
    II Kal., sancte Petronille uirginis.





IUNIUS.


Hebraice Siuan, Aegyptiace Parni, Grece Deseos, Latine Iunius, Saxonice Litha uocatur. Luna Iunii tertia hora accenditur.

    Kal. Iunii, sancti Nicomedis martyris.
    Iu Nonas, sanctorum Marcellini et Petri martyris.
    II Nonas, sancti Petroci confessoris.
    Nonis, sancti Bonifacii episcopi.
    uII Idus, sancti Audomari episcopi.
    uI Idus, Depositio sancti Medardi episcopi.
     u Idus, sanctorum Primi et Feliciani martyrum.
    III Idus, sancti Barnabe apostoli.
    II Idus, sanctorum Basilidis, Cyrini, Naboris et Nazarii.
    XuII Kal. Iul., sanctorum uiti, Modesti, et sancte Eadburge uirginis.
    XuI Kal., sanctorum Cyrini et Iulitte cum sociis eorum.
    Xu Kal., sancti Bonifacii confessoris.
    XIu Kal., sanctorum Marci et Marcelliani martyrum.
    XIII Kal., sanctorum Geruasii et Protasii martyrum.
    XI Kal., sancti Apollinaris martyris, et sancti Leuthfredi abbatis.
     X Kal., sancti Albani martyris.
    IX Kal., sancte Aetheldrythe uirginis. uigilia.
    uIII Kal., sancti Iohannis Baptiste.
    Iu Kal., sancti Leonis pape. uigilia.
    III Kal., sancti Petri apostoli.
    II Kal., sancti Pauli apostoli.





IULIUS.


Hebraice Thamul, Aegyptiace Episi, Grece Panemos, Latine Iulius, Saxonice Litha. Luna Iulii in media die accenditur.

    uI Nonas, Depositio sancti Swithuni episcopi; et Processi et Martiniani.
    u Nonas, Translatio sancti Thome apostoli.
    Iu Nonas, Ordinatio et translatio sancti Martini episcopi.
     II Nonas, Octaua apostolorum, et sancte Sexburge uirginis.
    Nonis, sancte Marine uirginis.
    uIII Idus, sancti Grimboldi sacerdotis. Obitus Eadgari regis.
    uI Idus, sanctorum uII Fratrum cum matre.
    Iu Idus, sancte Mildrythe uirginis.
    Idus, Translatio sancti Swithuni episcopi.
    XuI Kal., sancti Kenelmi martyris.
    XIu Kal., sancte Cristine uirginis.
    XIII Kal., sancti uulfmari confessoris, sancte Margarite uirginis.
    XII Kal., sancte Praxedis uirginis.
     XI Kal., sancte Marie Magdalene.
    X Kal., sancti Apollinaris martyris.
    uIII Kal., sancti Iacobi apostoli.
    uII Kal., sanctorum uII Dormientium.
    uI Kal., sancti Samsonis episcopi, sancti Pantaleonis martyris.
    u Kal., sanctorum Simplicii, Faustini et Beatricis.
    Iu Kal., sanctorum Abdon et Sennen martyrum.
    III Kal., sancti Germani episcopi.





AUGUSTUS.


Hebraice Dominab, Aegyptiace Meson, Grece Loos, Latine Augustus, Saxonice Prodmonad. Luna Augusti inter mediam diem et nonam horam accenditur.

    Kal. Augusti, Ad uincula sancti Petri apostoli, Machabeorum,  sancti Athelwoldi.
    Iu Nonas, sancti Stephani episcopi et martyris.
    III Nonas, Inuentio corporis sancti Stephani protomartyris.
    Nonis, sancti Oswaldi regis et martyris.
    uIII Idus, sancti Sixti episcopi, Felicissimi et Agapiti.
    uII Idus, sancti Donati episcopi.
    uI Idus sancti Cyriaci martyris, et sociorum eius.
    u Idus, uigilia.
    Iu Idus, sancti Laurentii martyris.
    III Idus, sancti Tiburtii martyris.
    Idus sancti Ypoliti martyris, sociorumque eius.
    XIX Kalend. Septembris, sancti Eusebii sacerdotis.
    XuIII Kal., Assumtio sancte Marie.
     XuI Kal., Octaua sancti Laurentii martyris.
    Xu Kal., sancti Agapiti martyris, sancte Helene regine.
    XIu Kal., sancti Magni martyris.
    XI Kal., sanctorum Timothei et Symphoriani martyris.
    X Kal., sanctorum Timothei et Apollinaris.
    IX Kal., uigilia.
    uIII Kal., sancti Bartholomei apostoli.
    uI Kal., sancti Rufi martyris.
    u Kal., sancti Augustini magni, sancti Hermetis martyris.
    Iu Kal., Decollatio sancti Iohannis Baptiste, sancte Sabine uirginis.
    III Kal., sanctorum Felicis et Audacti.
     II Kal., sancti Paulini episcopi.





SEPTEMBER.


Hebraice Elul, Aegyptiace Thoth, Grece Gorpieos. Latine September, Saxonice Haleginonad. Luna Septembris circa horam nonam accenditur.

    Kal. Septembris, sancti Prisci martyris.
    II Nonas, Translatio sancti Byrini episcopi, et sancti Cuthberthi episcopi.
    Nonis, sancti Bertini abbatis.
    uI Idus, Natiuitas sancte Marie. Sancti Adrian martyris.
    u Idus, sancti Gorgonii martyris.
    III Idus, sanctorum Proti et Iacinti.
     XuIII Kalendas Octobris, Exaltatio sancte crucis. Sanctorum Cornelii et Cypriani.
    XuII Kal., sancti Nicomedis martyris.
    XuI Kal., sanctorum Euphemie, Lucie et Geminiani.
    Xu Kal., sancti Landberthi episcopi.
    XII Kal., uigilia.
    XI Kal., sancti Mathei apostoli et euangeliste.
    X Kal., sancti Mauricii cum sociis suis.
    IX Kal., sancte Tecle uirginis.
    uIII Kal., Conceptio sancti Iohannis-Baptiste. Aequinoctium.
    uII Kal., sancti Firmini martyris.
    u Kal., sanctorum Cosme et Damiani martyrum.
    III Kal., sancti Michelis archangeli.
     II Kal., sancti Hieronymi presbyteri.





OCTOBER.


Hebraice Theseri, Aegyptiace Faosi, Grece perbereteos, Latine October, Saxonice Pinterpillith. Luna Octobris inter nonam et uesperam accenditur.

    Kal. Octobris, sanctorum Germani et Remigii episcoporum.
    uI. Nonas, sancti Leodegarii.
    III Nonas, sancte Cristine uirginis.
    Nonis, sancti Marci pape, Marcelli et Apulei.
    uII Idus, sanctorum Dionysii, Rustici et Eleutherii.
    II Idus, sancti Calesti pape.
    XuI Kal. Nouembris, sancte Aetheldrythe uirginis.
     Xu Kal., sancti Luce euangeliste.
    uIII Kal., sanctorum Crispini et Crispiniani martyrum.
    uII Kal., sancti Amandi episcopi.
    uI Kal., uigilia.
    u Kal., sanctorum apostolorum Simonis et Iude.
    III Kal., Ordinatio sancti Swithuni episcopi.
    II Kal., sancti Quintini martyris. uigilia.





NOuEMBER.


Hebraice Imare, Aegyptiace Athiri, Grece Dios, Latine Nouember, Saxonice Blotmonad. Luna Nouembris in uespertino tempore accenditur.

    Kal. Nouembris, Omnium Sanctorum. Sancti Cesarii.
    Iu Nonas, sancti Eustachii martyris.
    uI Idus, sanctorum quatuor Coronatorum.
    u Idus, sancti Theodori martyris.
    III Idus, sancti Martini episcopi. Sancti Menne martyris.
    Idus, sancti Bricii episcopi.
    Xu Kal. Decembris, sancti Aniani episcopi.
    X Kal., sancte Cecilie uirginis
    IX Kal., sancti Clementis martyris.
     uIII Kal., sancti Chrisogoni martyris.
    III Kal., sancti Saturnini martyris. uigilia.
    II Kal., sancti Andree apostoli.





DECEMBER.


Hebraice Casleu, Aegyptiace Cheac, Grece Apileos, Latine December, Saxonice Giuli. Luna Decembris inter uesperam et medium diem accenditur.

    III Nonas Decembris, Depositio sancti Byrini episcopi.
    II Nonas, sancti Benedicti abbatis.
    Iu Idus, sancte Eulalie uirginis.
    III Idus, sancti Damasi pape.
    Idus, sancti Iudoci confessoris, et sancte Lucie uirginis.
     XII Kal. Ianuarii, sancti Thome apostoli.
    uIII Kal., Natiuitas Domini nostri Iesu Christi.
    uII Kal., sancti Stephani Protomartyris.
    uI Kal., sancti Iohannis euangeliste.
    u Kalend., Necatio Infantium CXLIu millia.
    Iu Kal., sancte Tibbe uirginis.
    II Sancti Siluestri pape.







[uETERES LITANIAE ANGLICANAE.]





MABILONII MONITUM IN SEQUENTES LITANIAS.

 ueteres hasce Litanias, que una cum libro Psalmorum in membraneo Codice Remigiane apud Rhemos Bibliothece continentur, Anglicanas dicere non uereor, non solum ob ueteris Codicis characteres semisaxonicos, et nomina sanctorum plurimum Britannica seu Anglicana: sed maxime propter aliam obsecrationem, que adhibetur sub finem litaniarum: Ut Deus clerum et plebem Anglorum conseruare dignetur.

Earum antiquitatem probat in primis uetustas Remigiani Codicis ab annis prope nongentis exarati. Deinde sanctorum etas, quorum suffragia postulantur; ex quibus nullus est medio seculo uII inferior. Ad hec, quod multi sancti apud Anglos, sub finem seculi uII et initium seculi uIII maxime celebres, in ipsis Litaniis omittuntur, scilicet Cuthbertus, Wilfridus, Aidanus, Aldhelmus, Ethildrita, ut taceam Mellitum, Laurentium, Paulinum, Columbanum, Biscopum, Ceolfridum, Theodorum, Hadrianum, Bedam et alios. Ex quibus infero litanias istas labente seculo uII in Anglicana Ecclesia usitatas fuisse. Unum huic sententie obiici potest, nimirum Augustinum proximo post Gregorium loco nominari. Quod uidetur emanasse ex decreto concilii Cloueshouiensis, anno 747 celebrati, in cuius capitulo 17 constitutum est, ut dies depositionis sancti Augustini archiepiscopi, qui ad gentem Anglorum a Gregorio predicationis gratia missus est, ab ecclesiasticis et monasterialibus feriatus haberetur; eius nomen in litanie decantatione post sancti Gregorii uocationem semper diceretur. Ego uero concedo sanctum Augustinum, qui in predictis litaniis memoratur, non esse magnum illum Ecclesie doctorem, sed alium cognominem, Gregorii Magni discipulum, et Anglorum apostolum, quem  in litaniis Anglicanis omissum fuisse nequaquam uerisimile est. At nichil uetat Augustinum hunc seculo uII in publicis litaniis apud plerasque Anglorum Ecclesias inuocatum fuisse, tametsi nullum eius rei decretum precessisset. Sic enim in Ecclesie ritibus usu uenire solet, ut quod prius in quibusdam Ecclesiis usurpatum est, communi dein episcoporum decreto confirmetur, totique uni prouincie siue regno approbetur. Denique etiam permisso hunc Augustino locum in premissis litaniis tributum fuisse ob decretum concilii Cloueshouiensis, repono id nichil detrahere earumdem litaniarum antiquitati, prout a me superius asserta est. Cum enim scriptor amanuensis ueteres litanias seculo uII usitatas paulo post concilium Cloueshouiense describeret, nil mirum si Augustinum post Gregorium inseruerit, concilii statuto hac in re obsecutus. Neque par est ratio de Cuthberto, aliisque celebrioribus sanctis superius laudatis: qui etsi publico tum cultu honorarentur, nulla tamen Anglicane Ecclesie lex exscriptorem adegit ut uetustis ac pridem receptis litaniis recentiores sanctos pro arbitrio suo ascriberet.

Ex his porro ualidissimum argumentum pro Benedictine regule in Anglia propagatione, que inuictis aliunde testimoniis demonstrata est, deduco. Siquidem in publicis Anglicane Ecclesie litaniis unus ex omnibus manastice uite institutoribus sanctis laudatur Benedictus, non Antonius, non Pachomius, non Basilius, non Augustinus, non Cesarius, non Aequitius, non Aurelianus, non denique Columbanus. Unde consequens est, seculo uII desinente uite monastice fundatorem apud Anglos unum audiisse Benedictum, cuius nempe regulam Augustinus in eam insulam inuexerat. Accedit quod in dictis litaniis sancti Benedicti nomen bis repeti prescribitur, magna sane singularis honoris ac uenerationis prerogatiua, que nulli alii sancto, preterquam sancto Stephano et beate Marie uirgini usque tertio laudate concessa est. Hic uero tam singularis sancti Benedicti apud Anglos cultus sine dubio processit ex commendatione tam Gregorii, quam Augustini, qui ambo sanctum Benedictum preceptorem ac institutorem suum uenerantes, eumdem sibi subditis affectum inspirarunt.

Neque dici potest Augustinum alia quam sancti Benedicti regula in Andreano Gregorii cenobio informatum fuisse, sed tamen et ad Anglos in Britanniam abeunti Gregorium prescripsisse ut sancti Benedicti regulam in monasteriis institueret. Nam preterquam quod hoc gratis et sine fundamento adduceretur, ac naturali consecutione legitime inferri debeat Augustinum non secundum aliam quam que ab ipso in Anglia propagata est regulam in cenobio Gregoriano uixisse, illud preterea hoc argumento ualidissime reuincitur, quod si alium a sancto Benedicto uite religiose institutorem Rome habuisset Augustinus, eiusdem  cultum ac uene rationem etiam apud Anglos non neglexisset. Quod, puto, facile concedent equi rerum estimatores. Cum ergo inter uite monastiee auctores unius sancti Benedicti cultum Anglicanis Ecclesiis prescripserit, uti et regulam monasteriis, nullus iam dubitationi locus relinquitur eum sub eadem Benedicti regula Rome duce Gregorio militasse. Hec dixerim, non animo reuocandi controuersiam iam satis fuse agitatam, sed illustrandi argumentum quod ex his litaniis strictius ac breuius in dissertatione mea exposui.

De aliis sanctis, qui in his litaniis memorantur, plerisque fere ignotis, plura hic obseruare non uacat. Illud tantum aduerto, Columcillum eum esse, qui Columba Hiiensium abbas fuit, et sanctam Margaretam, cuius in his partibus non adeo antiqua memoria uidebatur, in premissis litaniis locum habere.



uETERES LITANIAE ANGLICANAE A MILLE ANNIS EDITAE.



 Kyrie, eleison.

Christe, eleison.

Christe, audi nos.

Christe, audi nos.

Christe, audi nos.

Sancta Maria, ora pro nobis.

Sancta Maria, Ora.

Sancta Maria, Ora.


De angelis.

Sancte Michel, ora pro nobis.

Sancte Gabriel, Ora.

Sancte Raphel, Ora.

Omnes sancti angeli, orate pro nobis.

Omnes sancti archangeli Orate.

Omnes sancti chori nouem ordinum celestium, Orate.


De apostolis.

Sancte Petre, ora pro nobis.

S. Paule, Ora.

S. Andrea, Ora.

S. Iacobe, Ora.

S. Ioannes, Ora.

S. Thoma, Ora.

S. Iacobe, Ora.

S. Philippe, Ora.

S. Bartholomeu, Ora.

S. Mattheu, Ora.

S. Iuda, Ora.

S. Barnaba, Ora.

S. Mathia, Ora.

Omnes sancti chori apostolorum, orate pro nobis.


De martyribus.

Sancte Stephane , ora pro nobis.

S. Luca, Ora.

S. Marce, Ora.

S. Barnaba, Ora.

S. Timotheu, Ora.

 S. Tite, Ora.

S. Philimon, Ora.

S. Clemens, Ora.

S. Syxte, Ora.

S. Felix, Ora.

S. Laurenti, Ora.

S. Corneli, Ora.

S. Cypriane, Ora.

S. Sebastiane, Ora.

S. Geruasi, Ora.

S. Protasi, Ora.

S. uincenti, Ora.

S. Georgi, Ora.

S. Dionysi, Ora.

S. Maurici, Ora.

S. uictor, Ora.

S. Ioannes, Ora.

S. Paule, Ora.

S. Donatiane, Ora.

S. Rogatiane, Ora.

S. Agustine, Ora.

 S. Cosma, Ora.

S. Damiane, Ora.

S. Romane, Ora.

S. Cesari, Ora.

S. Marcelline, Ora.

S. Pancrate, Ora.

S. Nazari, Ora.

S. Benigne, Ora.

S. Symphoriane, Ora.

S. Hermes, Ora.

S. Felicissime, Ora.

S. Abdo, Ora.

S. Senes, Ora.

S. Tiburti, Ora.

S. Beate, Ora.

S. Candide, Ora.

S. Bonifaci, Ora.

S. Nicomedis, Ora.

S. Menna, Ora.

S. Magne, Ora.

S. Ruphine, Ora.

S. Nabori, Ora.

S. Iuuenalis, Ora.

S. Beatrix, Ora.

S. Iacincte, Ora.

S. Martiniane, Ora.

S. Dremore, Ora.

Omnes sancti Chori martyrum, orate pro nobis.


De confessoribus.

Sancte Leo, ora pro nobis.

S. Siluester, Ora.

S. Donate, Ora.

S. Gregori, Ora.

S. Augustine, Ora.

S. Hieronyme, Ora.

S. Benedicte , Ora.

S. Hilari, Ora.

S. Martine, Ora.

S. Samson, Ora.

S. Brioce, Ora.

S. Melore, Ora.

S. Branwalatre, Ora.

S. Patrici, Ora.

S. Brindane, Ora.

S. Carnache, Ora.

S. Gilda, Ora.

S. Paterne, Ora.

S. Petrane, Ora.

S. Guinwalee, Ora.

S. Courentine, Ora.

S. Citawe, Ora.

S. Guoidiane, Ora.

S. Munna, Ora.

S. Serwane, Ora.

S. Serecine, Ora.

S. Guiniaue, Ora.

S. Tutwale, Ora.

S. Germane, Ora.

S. Columcille, Ora.

S. Paule, Ora.

S. Iudicaile, Ora.

S. Meuinne, Ora.

S. Guoidwale, Ora.

S. Dircille, Ora.

S. Bachla, Ora.

S. Rawele, Ora.

S. Racate, Ora.

S. Loutierne, Ora.

S. Riacate, Ora.

S. Toninnane, Ora.

Omnes sancti chori confessorum, orate pro nobis.


De uirginibus.

Sancta Maria , ora pro nobis.

S. Felicitas, Ora.

S. Perpetua, Ora.

S. Agatha, Ora.

S. Cecilia, Ora.

S. Agnes, Ora.

S. Anastasia, Ora.

S. Petronilla, Ora.

S. Eufemia, Ora.

S. Sauina, Ora.

S. Scholastica, Ora.

S. Eugenia, Ora.

S. Sussanna, Ora.

S. Appra, Ora.

S. Columba, Ora.

S. Tecla, Ora.

S. Ninoca, Ora.

S. Ticiawa, Ora.

S. Genufefa, Ora.

S. Iustina, Ora.

S. Cristina, Ora.

S. Crispina, Ora.

S. Crispiniana, Ora.

S. Corona, Ora.

S. Benedicta, Ora.

S. Senentina, Ora.

S. Margareta, Ora.

S. Blandina, Ora.

S. Martha, Ora.

S. Menna, Ora.

S. Mathitia, Ora.

S. Perpetua, Ora.

S. Concordia, Ora.

S. Iulitta, Ora.

S. Sinclita, Ora.

S. Soffonia, Ora.

S. Crescentia, Ora.

S. Donata, Ora.

S. Iuliana, Ora.

S. Portuna, Ora.

S. uictoria, Ora.

S. Tarsilla, Ora.

S. Emiliana, Ora.

S. Trifina, Ora.

S. Brigida, Ora.

Omnes sancti chori uirginum, orate pro nobis.

Omnes sancti, intercedite pro nobis.

Omnes sancti angeli, Intercedite.

Omnes sancti archangeli, Intercedite.

Omnes sancte uirtutes, Intercedite.

Omnes sancte potestates, Intercedite.

Omnes sancti principatus, Intercedite

Omnes sancte dominationes, Intercedite.

Omnes sancti throni. Intercedite.

Omnes sancti cherubim, Intercedite.

Omnes sancti seraphim, Intercedite.

Omnes sancti patriarche, Intercedite.

Omnes sancti prophete, Intercedite.

Omnes sancti apostoli, Intercedite.

Omnes sancti martyres, Intercedite.

Omnes sancti confessores, Intercedite.

Omnes sancte uirgines, Intercedite.

Omnes sancti, Intercedite.

Ut per uestras orationes adipiscamur sine fine regnum celorum Domino uolente, per omnia secula seculorum.

 Propitius esto, parce nobis, Domine.

Propitius esto, libera nos, Domine.

Ab omni malo, Libera.

Ab omni immundia cordis et corporis, libera nos, Domine.

A morbo malo, Libera.

Ab hoste malo, Libera.

Ab insidiis diaboli, Libera.

A persecutione inimici, Libera.

A periculo mortis, Libera.

A uentura ira, Libera.

Per aduentum tuum, Libera.

Per natiuitatem tuam, Libera.

Per baptismum tuum, Libera.

Per passionem tuam, Libera.

Per crucem tuam, Libera.

Per resurrectionem tuam, Libera.

Per ascensionem tuam, Libera.

Per descensionem Spiritus sancti, Libera.

Peccatores, te rogamus, audi nos .

Ut pacem nobis dones, Te.

Ut uitam atque sanitatem nobis dones, Te.

Ut nobis in bonis operibus perseuerantiam dones, Te.

Ut nos in uera fide et religione conseruare digneris, Te.

Ut ecclesiam catholicam conseruare digneris. Te.

Ut regem et episcopum nostrum conseruare digneris, Te.

Ut uitam et sanitatem eis dones, Te.

Ut populo Christiano pacem et unitatem largiri digneris. Te.

Ut fructum terre nobis dones, Te.

Ut celi serenitatem nobis dones, Te.

Ut pluuiam oportunam nobis dones, Te.

Ut caritatem nobis dones, Te.

Ut nobis ueram penitentiam concedas agere, Te.

Ut clerum et plebem Anglorum conseruare digneris, Te.

Ut uniuersalem congregationem sanctorum conueruare digneris, Te.

Ut eam in uera fide et religione conseruare digneris, Te.

Ut nobis misereri digneris, Te.

Ut nos exaudire digneris, Te.

Fili Dei, Te.

Agnus Dei, qui tollis peccata mundi, miserere nobis.

Agnus Dei, qui tollis peccata mundi, parce nobis, Domine.

Agnus Dei, qui tollis peccata mundi, dona nobis pacem.

Christe, audi nos .

Kyrie, eleison .

Christe, eleison . Oremus, Pater noster.


 Hec oratio post litaniam canitur.

 Magnificis mirificisque orationibus atque meritis recensitorum patriarcharum, prophetarum atque apostolorum, plurimorumque martyrum, uel electorum, atque confessorum omnium, petimus et oramus, ut quemadmodum eorum nomina uel memoriam in hoc seculo memorare et recitare frequentamus, ita atque ipsi pro nobis in regnis celestibus affectuales ac priuatas preces Tundere dignetur, ut a Deo ueniam et indulgentiam impetrare atque obtinere, et eorum desiderandam et aspiciendam speciem et gloriam in regno Dei uidere, et congaudere mereamur, prestante Domino nostro Iesu Christo, cui est honor, et potestas, et imperium una cum Patre atque Spiritu sancto in secula seculorum. Amen.




ANNO DOMINI DLXXuI.
SANCTUS DOMNOLUS, EPISCOPUS CENOMANENSIS.





DE SANCTO DOMNOLO, EPISCOPO CENOMANENSI, IN GALLIA.




§ I. uita scripta, cultus sacer, reliquie.


1. Inter episcopos Cenomanenses in Gallia nonus habetur sanctus Domnolus, siue Donnolus, cuius fortia facta et preclara trophea que nouit sua etate perpetrata, scripto reliquit auctor uite, qui cum eo in hac uite mortalis peregrinatione plurimum se conuersatum esse testatur in prologo, additque, num. 10, se cecum eius meritis illuminatum sepius uidisse atque ab illo plura alia uiri sancti miracula didicisse; et sub finem asserit energumenum ad sepulcrum eius sanatum, multis annis sanum secum permansisse, imo tres cecos, se aspectante, luce redintegrata, incolumes abiisse, et multos alios morbis afflictos se conspiciente uenisse, eosque beati uiri meritis sanos inde recedere uidisse. Fuit autem is ex precipuis  ecclesie cathedralis presbyteris, unde ecclesie nostre bona restituta et uillas indicat, num. 11, 15 et 18; ipsamque uitam uulgauit sub auspiciis sancti Hadoindi episcopi Cenomanensis, inter quem et sanctum Domnolum fuerunt Badegisilus et Bertigramnus. uitam sancti Hadoindi dedimus  in addendis ad 20 diem Ianuarii cum eius Testamento, in quo, num. 3, basilice sancti uincentii, quam Domnolus sancte recordationis episcopus suo labore construxit, donat pratellum, iuris sui uillulam, ut uel inde eius erga sanctum Domnolum affectus queat agnosci. uite stylum nonnichil se emendasse ait Surius, quam inde damus nostro modo illustratam et distinctam, quia primogenio stylo hactenus non potuit apud Cenomanos inueniri, magna licet adhibita diligentia. Hisce adiungimus aliam breuiorem uitam ex uetusto Codice monasterii Anisolani nobis  a Ioanne Dardez procuratam et a Guilielmo Quirini transmissam, utroque nostre societatis sacerdote et studiorum nostrorum amantissimo. Hec uita post priorem, cuius meminit, scripta est eo potissimum ut possessiones collate monasterio sancti uincentii accuratius explicarentur. Cui subiungimus testamentum sancti Domnoli per modum obtestationis circa illud monasterium facte clero Ecclesie sue, cuius testamenti alterum exemplar pridem habebamus, alterum ex Ms. R. P. Ludouici Iacob a sancto Carolo, ordinis Carmelitani sacerdote, ipsi Parisiis descripsimus

2. Mortuum esse sanctum Domnolum Kalendis Decembris indicant Acta, ad quem diem illius festum anniuersaria celebritate recolitur a Cenomanensibus, et Saussaius in Martyrologio Gallicano ista scribit:  »Cenomanis depositio sancti Domnoli, episcopi illius urbis et confessoris, cuius elogia expressa sunt die eius ordinationis, scilicet 16 Maii: qua die ibidem celebriori cultu eius est illustris memoria.« Idem Saussaius ad 16 Maii, post longum encomium ista habet: »Abiit quidem uir diuinus ad superos Kalendis Decembris, quo die et in sacris Cenomanensis Ecclesie tabulis memoria eius fulget, proprio cultu consignata. uerum Romana omnium mater Ecclesiarum hodie sacram eius coronam ueneratur, tanti antistitis ordinationem, etc.« uerum nulla ordinationis mentio fit in Martyrologio Romano, aut apud Molanum, Galesinium Canisium et alios, sed nuda memoria proponitur hoc 16 Maii, apud Cenomanos, sancti Domnoli episcopi. Nos, quod et Surius fecit, eius uitam ad hunc diem damus. Ioannes Bondonnetus, monasterii sancti uincentii a sancto Domnolo  constructi religiosus, in uitis episcoporum Cenomanensium Gallice a se editis, et notis ad uitam sancti Domnoli, asserit a suis coli sanctum Domnolum 22 Octobris, ueneratione ad hunc diem translata, quod primus dies Decembris impediretur passim cum tempore Aduentus: ob quam causam potuit ab aliis eadem ueneratio translata fuisse ad hunc 16 Maii; aut certe ob aliquam corporis translationem aut eleuationem.

3. Eleuatum autem esse corpus sancti Domnoli, anno 1124, et translatum in capsam argenteam inauratam ab Hildeberto episcopo Cenomanensi, presentibus Fulcone comite Andegauensi et magna nobilium multitudine, testatur Bondonnetus p. 241, qui deinde duas alias translationes per legitima testimonia  probat, quorum prius est tale: »Ego Simon Hayenouue, clericus Andegauensis diecesis, in decretis licentiatus, apostolica auctoritate notarius, fidem facio et contestor fratrem Benedictum Boulanger, abbatem huius monasterii sancti uincentii, transtulisse ex uetustissima capsa in hanc nouam corpus sancti Domnoli, confessoris et episcopi Cenomanensis et precipui fundatoris eiusdem monasterii, die 25 mensis Ianuarii anno Domini 1535, presentibus ibidem uenerabilibus uiris, fratre Nicolao Piuert, abbate sancti Martini Sagiensis, patre Bremondo de Ponte, priore claustrali huius monasterii, et totius conuentus fratribus et aliis quamplurimis tum clericis tum secularibus, teste sigillo meo manuali hic apposito.« Hec ibi. At posterius testimonium est eiusmodi:  »Et ego Raphel Marie, in legibus licentiatus, notarius apostolicus et regius, Cenomanis commorans, attestor uenerabilem patrem, fratrem Iacobum Badocheau, abbatem huius monasterii sancti uincentii, misse sacrificio solemniter celebrato, idem corpus sancti Domnoli, propter tumultus bellicos ex hac noua capsa alio translatum, in eadem denuo restaurata recondidisse decima nona Ianuarii, anno Domini 1600, presentibus ibidem totius conuentus fratribus et discretis uiris, Roberto Ouen Anglo, et Nicolao Nel Picardo, presbyteris et canonicis Cenomanensibus et aliis quam plurimis Cenomanis commorantibus, teste sigillo meo manuali hic apposito et predictorum sic signatum, Badocheau abbas. R. Ouen, N. Nel, Marie Notarius.« Hec. ibi.

 4. Est supra Parisios inter Sequanam et Matronam prouincia Bria siue Brionia, et in ea oppidum Chaume seu Chômes, in cuius ecclesia circa annum 1530 inuentum fuisse corpus sancti Dosmi  eiusque caput ibidem quiescere, ac multis clarere miraculis, ac dici fuisse episcopum Cenomanensem, testatur Nicolaus Gillis in Annalibus Gallicis, in Francisco primo rege Francorum, fol. 553 editionis Parisiensis 1617. Antonius Coruaserius in sua episcoporum Cenomanensium Historia, arbitratur dictum corpus sancti Dosmi esse sancti Dommoli, quod nullum alterius nomen magis conueniat. uerum cum eodem tempore corpus sancti Domnoli fuerit in ecclesia monasterii sancti uincentii Cenomanensis, et  is Gallice non Dosme, sed Domnole appelletur, uidetur potius sanctus Dosmus alius a sancto Domnolo statuendus, siue is martyr, siue confessor habeatur.

Fatetur Bondonnetus non adesse Cenomanis caput, imo nec omnia ossa sancti Domnoli: sed nec inde sequitur, que desiderantur, ossa deportata fuisse ad oppidum Chaumense et istic conficere corpus. uerum hanc utrique parti controuersiam decidendam relinquimus, et exspectamus ut Chaumenses sua, si qua habent, documenta proferant atque communicent, aliquid lucis fortassis a nobis acceptura.



§ II. Tempus sedis et obitus. Peracta circa obitum sancti Leonardi uendoperensis.

5. Habemus Historiam Francorum Gregorii episcopi Turonensis, olim a Rosweido nostro collatam  cum ms. uetustissimo Codice monasterii sancti Trudonis in Hasbania, in quo plurima desunt que passim in excusis exemplaribus leguntur, sed forsan a posteris inserta, uti alii ex mss. Codicibus Corbeiensi et Metensi indicarunt. In his mss. desunt illa que de sancto Domnolo in excusa historia sic leguntur lib. uI, cap. 9: »Domnolus uero Cenomanorum episcopus egrotare cepit. Tempore enim Clotarii regis apud Parisios ad basilicam sancti Laurentii gregi monasteriali prefuerat. Sed quoniam Childeberto seniore uiuente, semper Clotario regi fidelis exstitit, et nuntios ipsius ad speculandum missos crebrius occulebat, prestolabatur rex locum in quo pontificatus honorem acciperet. Migrante autem Auennionensis ciuitatis pontifice, istum illuc dare deliberauerat. Sed  beatus Domnolus hec audiens, ad basilicam sancti Martini antistitis, quo tunc Clotarius rex ad orationem uenerat, accessit; et nocte tota in uigiliis excubans, per priores qui aderant regi suggestionem intulit, ut non quasi captiuus ab eius elongaretur aspectu, nec permitterent simplicitatem suam in senatores sophisticos ac iudices philosophicos fatigari. Ad hec rex annuens, migrante Innocentio Cenomanorum episcopo, ipsum Ecclesie illi episcopum destinauit. Iam assumpto episcopatu, talem se tantumque prebuit, ut in summe sanctitatis culmen euectus, debili usum gressuum, ceco restitueret uisum. Qui post uiginti duos episcopatus annos, dum se cerneret morbo regio calculoque grauissime fatigari, Theodulphum abbatem in locum suum preelegit. Cuius assensus rex  prebuit uoluntatem. Sed non multum post tempus, mutata sententia, in Badegisilum domus regie maiorem transfertur electio. Qui tonsuratus, gradus quos clerici sortiuntur ascendens, post quadraginta dies migrante sacerdote successit.«

6. Hec omnia desunt in predictis Mss. et uidentur postmodum inserta, et in multis refelluntur ex textu uite sancti Domnoli ab auctore ceuo et teste oculato scripte; imo et ex uita breuiori diu postea exarata: in quibus sanctus Domnolus alienigena hubetur, ac Roma peregrinatus in Gallia iam tunc episcopus, assumptusque ad regimen Ecclesie Cenomanorum. Fabulosa ergo uidentur que de Domnolo abbate sancti Laurentii dicuntur, ac forsan ab aliquo  alio Domonolo gesta ad hunc Cenomanensem perperam transferuntur; idque eo facilius, quo notior erat amicitia que inter sanctum Domnolum et sanctum Germanum episcopum Parisiensem intercessit. Quid quod ibi sanctus Domnolus statuatur alicuius proditionis reus, qui nuntios Clotarii regis ad speculandum missos crebrius occulebat? Huiusmodi sane culpa uiro tam sancto non uidetur recte tribui. Accedit quod auctor uite, dicat, iampridem defunctum fuisse beatum Innocentium cum Cenomanos uenit Domnolus, necdum alio in eius locum subrogato. Imo Bondonnetus aliique scriptores Cenomanenses, allegatis uetustis chartulariis dicunt ex iis haberi Scienfredum quemdam, qui mortuo Innocentio sedem inuaserit, seu potius Ecclesie iura ac bona, quippe qui nunquam  se ordinandum curauerit; unde factum sit ut in concilio Aurelianensi u, anno Childeberti 38, Christi 547, uicinis omnibus episcopis comparentibus per se aut missos suos, solus defuerit Cenomanensis; quem inde colligunt tunc nullum fuisse. Optarem produci chartularia illa ex quibus Scienfredus iste cognoscitur, nam ex publicis illis, si genuina sunt, instrumentis longe certius definiri poterit cuiusque episcopi tempus, quam ex incerta posterorum coniectura: qui, ut longa annorum spatia paucis episcopis implerent, quos scilicet solos nouerant, pluribus forte obliuione deletis, longa illis spatia annorum assignauere.

7. Sic in regesto pontificalis Ecclesie Cenomanensis ms. usque ad annum Domini 1255, habentur: »Gesta domni Innocentis, Cenomanice urbis episcopi,  qui fuit temporibus Anastasii imperatoris, et Clodouei primi Francorum regis Christiani, et Childeberti filii eius,« diciturque quod »sedit in predicta sede annos 45 menses 10 dies 25, et fecit in ipsa ordinationes quinquaginta; presbyteros enim consecrauit 318, et leuitas atque alios ministros quantum necesse fuit.« Deinde sequuntur »Gesta domni Domnoli, Cenomanice urbis episcopi, qui fuit temporibus ultimis Childeberti et Clotarii atque primo tempore Chilperici filii ipsius Clotarii, qui fuerunt reges Francorum;« et dicitur quod »sedit in predicta sede annos 46, menses 11, dies 24, et fecit ordinationes septuaginta, presbyteros 360, diaconos 250, et reliquos ministros sufficienter.« Similiter in Addendis ad 28 Ianuarii exhibuimus   »Gesta domni Haduindi, Cenomanice urbis episcopi, qui fuit ultimo tempore Clotarii filii Chilperici, et tempore Dagoberti filii Clotarii, et primo tempore Clodouei filii eiusdem Dagoberti:« Circa finem autem asseritur quod »sedit in predicta sede annos 30, menses 11, dies 23.« Opere pretium esset illud regestum integrum dari in lucem, tum propter plura singulorum episcoporum gesta subiuncta instrumenta, Cenomanensis historie fundamenta et principia forsan uehementer illustratura, nec non relique Gallicane historie magnum subsidium allatura; tum ad commodius iudicandum de singulis; nonnulla enim certo adulterata sunt aut omnino fictitia. Interim presumere licet, quo stylo ceptum est, eodem perductum  esse regestum illud usque ad domnum Gaufridum de Lauduno, cum quo desinit. Hoc autem posito, consequens etiam foret totum esse compositum sub eius successore domno Guilielmo Roland, seculo XIII, iuxta eam que tunc habebatur satis uitiosa Francorum regum chronologiam; et numeros annorum, mansium, dierum, cuique episcopatui attributorum; qui ut posterioribus seculis certi fuerint, non est credibile eos eque certos fuisse sex uel octo prioribus: imo pro primis saltem gratis esse definitos non solum censeo ego, sed et Bondonnetus, et uerisimiliter alii apud Cenomanos eruditi uiri.

8. In Domnolo certe id clarum est, cui anni fere quadringinta septem tribuuntur ab ultimis temporibus Childeberti, qui obiit anno regni 49, Christi 558,  usque prima tempora Chilperici, qui cepit anno Christi 561. Interim anno Childeberti regis 30 habita est synodus Aurelianensis Iu, cui Innocentius in Christi nomine episcopus ciuitatis Cenomanice consensit et subscripsit, adeo ut hic fortassis non ante annum 546 excesserit e uiuis. Cuius locum si aliquam multis annis tenuit nunquam ordinatus Scienfredus, poterunt initia Domnoli, potius quam finis, referri ad prima tempora Chilperici: pro quo tamen rectius scriberetur nomen fratris Chariberti, Parisiense regnum, sub quo Cenomani erant, post Clotarii patris mortem obtinentis, sicut regnum Suessionense obtinebat Chilpericus. Poterit etiam sic uerum esse, quod Gregorii Turonensis interpolator, auctor non quidem fidelissimus, sed tamen pluribus seculis  antiquior regesto, de Domnolo scripsit, post uiginti duos episcopatus annos successorem postulasse et impetrasse. Certe prima eius notitia anno Christi 567 inuenitur in synodo Turonensi II, cui X u Kalendas Decembris, Chariberto annum sextum regnante, subscripsit Domnolus, peccator episcopus Ecclesie Cenomanensis.

Obtulerat huic synodo epistolam sancta Redegundis regina, qua petiit tutelam et stabilitatem institute a se congregationi, quam confirmarunt sanctus Domnolus aliique episcopi decreto suo, quod exstat apud Gregorium Turonensem, lib. IX Hist. Francorum, cap. 39. Inter episcopos qui tunc interfuerunt dicto concilio Turonensi fuit Felix episcopus Nannetensis, ad quem exstat pema Fortunati episcopi Pictauiensis, lib III, num. 6, de Dedicatione ecclesie sue, cui  sanctum Domnolum interfuisse hoc uersu meminit:

Domnolus hic fulget meritis, Matacarius inde,
   Iure sacerdotii cultor uterque Dei.

Chariberto rege Parisiorum mortuo sub annum 570, Cenomani fuerunt sub regimine Chilperici fratris eius regis Suessionum, cuius regni anno 11, pridie Nonas Martii, id est anno 572, instrumentum pro monasterio sanctorum uincentii et Laurentii, signatum est ab ipso Domnolo, et a sancto Germano episcopo Parisiensi, sub annum 576 uita functo. Ab hoc autem instrumento diuersum uidetur id quod citatur in uita breuiori, num. 4, ut factum pro eodem monasterio: quia memoratus Bondonnetus, p. 268, asserit hoc esse signatum Nonis Septembris, anno 20  Chilperici, id est Christi 581. Hoc ergo anno si mortuum dicamus sanctum Domnolum , episcopatus Domnoli non tantum initia Chilperici attigerit, sed totum fere illius tam apud Suessiones quam Parisios regnum equauerit; nec tamen plus multo quam annis 22 sederit, incipiens anno Christi 559, et mortuus 581, die 1 Decembris.

9. Alia rebus sancti Domnoli obscuritas offunditur ex uita sancti Mauri, quam sub nomine Fausti ceui habemus, dedimusque ad 15 Ianuarii . Ibi enim, num. 16, a beatissimo Bertigramno, Cenomanice  urbis episcopo, narratur legatio missa ad sanctum Benedictum, pro suorum colonia postulanda: qui sanctum Maurum discipulum cum sociis quatuor direxerit in Galliam; sed hi  intelligentes Aureliis »beatum Bertigramnum episcopum iam migrasse ad Dominum, aliumque in loco eius iam substitutum pontificem;« ac deinde num. 35, quod locus »Rupiacus, sibi ad construendum monasterium a beato Bertigramno prouisus, non admodum aptus erat regulari religioni . . . . . quodque Domnolus episcopus nichil de hac re,« quam suus decessor exorsus erat, »facere uellet,« respondens, »se propriis magis quam alienis uelle insistere ceptis, ne supra alienum edificare uideretur fundamentum;« hec, inquam, intelligens sanctus Maurus  cum sociis, oblatum in ditione Andegauensi locum acceptarit, et Glannofoliense monasterium fundarit. Interim constat Bertigramnum non precessisse, sed successisse Maiolo, post Baudigisili quinquennem tyrannidem, et anno 589 rescripsisse Guntramno regi in causa monachorum Pictauiensium, inter octo episcopos ultimum, uelut omnium iuniorem. Nemo est igitur inter modernos scriptores qui uitium non agnoscat obrepsisse, aut Odoni abbati Glannofoliensi, uitam sancti Mauri, »salua fide dictorum ac miraculorum inibi repertorum, corrigere satagenti« anno 868, aut huius ipsius interpolatori; sed omnes fere in hoc conueniunt, ut pro Bertigramno, Innocentium; pro Domnolo, Scienfridum inuasorem censeant esse substituendum: eo quod sibi certo persuadeant  uiuente etiamnum sancto Benedicto deductam esse istam discipulorum eius coloniam; illum autem nos ostendimus obiisse anno 643.

10. Ego uero dum considero toties inculcatum Bertigramni nomen rursum repeti in prologo ad historiam translationis sancti Mauri, »quem,« inquit Odo, scribens Almodo Cenomanice ecclesie archidiacono, »a pontifice sancte sedis, cui Deo auctore deseruis, beato scilicet Bertichramno, nostris, ut hostis, ascitum gaudemus prouinciis.« Hec, inquam, dum considero, uehementer impellor, non ut Bertegramni nomen retinendum atque ab eius successore sancto Chadoindo reiectum sanctum Maurum censeam , sed potius, ut prolixum illud de sancto Mauro scriptum  merum esse sequentis eui figmentum opinor, ei simile quod de martyrio sancti Placidi et sociorum, sub nomine Gordiani eorumdem ministri, habetur; cui quid solide ueritatis subsit, inter tot mendaciorum monstra nequeat uel per coniecturam prudentem definiri. Nisi forte placet suspicari, paulo ante Cassinensis monasterii factam a Langobardis destructionem, id est ante annum 589, a sancto  Bertegramno quidem exoratum Bonitum, non Benedictum abbatem, suo condiscipulo Mauro, iam etate graui, primam trans Alpes coloniam deducendam commisisse; Maurum uero intellecta, non morte episcopi, sed turbis in episcopatu suscitatis a decessoris defuncti uidua, ipsam forte Rupiaci possessionem ad se trahente, istis substitisse ubi commodior tranquilliorque offerebatur locus nouo instituti sui monasterio condendo. Istarum certe controuersiarum testis est lib. uIII, cap. 39, Gregorius Turonensis, saltem interpolatus, et sufficere ille potuerunt disturbando primo Bertigramni consilio, quod Chadoindus successor, satis pacatum pontificatum habens, exsecutioni mandarit, »in uico Aurion, a Rupiaco uilla dependente, monasterium construens et  agmina monachorum regulariter inibi Deo seruientium nobiliter instituens.« Sed hec plane discutienda erunt in noua atque in duplum augenda, quam posteri curabunt, editione Ianuarii, multa reformatione egentis, ut sunt imperfecta rerum omnium principia.

11. Ut autem ad sanctum Domnolum ab importuna, quam ingeste fabule extorserunt, digressione reuertamur, preclarum testimonium eidem datur in uita sancti Leonardi anachorete, qui in eius diecesi sub sanctis Innocentio et ipso Domnolo episcopis floruit, et colitur 15 Octobris; quod inde excerptum hic damus, et est eiusmodi: »Erat sanctus Leonardus Deo amabilis et hominibus dilectus. Solitus namque erat sanctus Domnolus episcopus Cenomanensis, cuius  et monachus erat, eum dirigere ad sanctum Germanum Parisiorum episcopum, qui ambobus dilectus et credulus erat . . . . . Obiit autem predictus sanctus Leonardus sub Chilperico Francorum rege Idibus Octobris, in pace, plenus dierum, in senectute bona, et sepultus est in supradicta cellula sua a sancto Domnolo ante dicto episcopo. Nam pridie antequam obiisset dictus sanctus Leonardus, uenit uox diuina ad Domnolum ante dictum episcopum, precipiens ei ut iret Deo suis sanctissimis precibus animam commendare supradicti confessoris: quia de seculo crastina die eum migrare, et cum sanctis et electis Dei animam collocari oportebat. Qui statim cum suis ministris, hoc quod ei iussum diuinitus  fuerat perficere non tardauit. Nam et ante dictus sanctus Leonardus, prenoscens diuinitus sancti pontificis aduentum, precepit fratribus ut ad eius ingressum se prepararent, et digne, ut seniorem Domini pontificem decebat, eum susciperent, et omnia necessaria ministrarent. Indicauit etiam fratribus se ipsa die, postquam prefatus pontifex suam Deo commendasset animam, de seculo exiturum. Adueniente quoque suo episcopo, eiusque animam commendante, mox Domino suam sanctam animam reddidit. Quo defuncto dum sancta eius membra portabantur ad tumulum, ceci tangentes eius uehiculum uisum recederunt  pristinum. Sepulto autem eo, per electionem eorum monachorum, sanctus Domnolus unum ex ipsis sibi constituit et ordinauit abbatem: qui usque in hodiernum diem eamdem sub sancta religione, disponente et ordinante episcopo, gubernat et regit cellulam.« Hec ibi. Que etiam, sed contracta, habet Bernardus Guidonis episcopus Ludouensis, tomo II de uitis Sanctorum. Locus olim uendopera dictus, nunc a sancto Leonardo nomen habet, situs ad Sartam fluuium in decanatu Fresnensi, uersus confinia Normannie.





uITA SANCTI DOMNOLI, CENOMANENSIS EPISCOPI, AUCTORE PRESBYTERO CENOMANENSI COAEuO.



PROLOGUS.


1. Sancte et indiuidue Trinitatis freti auxilio, omniumque sanctorum precibus fulti, tum etiam precedentium Patrum incitati studiis, denique reuerendissimi presulis nostri Haduini hortatu confirmati, beatissimi patroni nostri Domnoli, Cenomanice urbis episcopi, uitam illustrem, multorum utilitati profuturam, ipso nobis opitulante, scribendam suscipimus. Non enim sumus nescii ueteribus id studio fuisse ut sue etatis egregios uiros scriptorum suorum monimentis ad posterorum notitiam transmitterent, eorum preclare dicta et facta aut litteris consignarent, aut picturis exprimenda, aut eri insculpenda, uel marmoris spectato opere representanda curarent. Putabant enim se opere pretium  facturos, si qua in iis, uel aliis utilia, uel cognitione digna, uel ad imitationem preclara uiderentur, ea sua industria et labore posteris innotescerent: ut ita neque suo seculo alieni a studio religionis et pietatis, neque erga posteritatem parum officiosi censerentur. quod si uero hoc plerique ex illis non modo in sanctos, sed etiam in quosdam alios ipsis charos homines declararunt: quanto magis nos sagaciter et accurate sanctorum res gestas inuestigare atque ad aliorum quoque notitiam proferre debemus, ut eorum prouocati exemplis doctrinaque informati ad ea nos semper intendamus, que sint grata et accepta Deo? Cauendum certe nobis est ne militum Christi fortia facta et preclara trophea, ea presertim quibus nostra etate insignes et illustres fuere, silentii carcere  premamus; sed potius quantum ille dederit, qui est auctor omnis boni, qui ora mutorum aperit et linguas infantium disertas facit, que possint successoribus nostris esse usui, ea uel mediocri stylo conscribamus. Etsi autem nos eiusmodi operi impares esse non ignoramus , attamen  satius fore arbitrati sumus, uel exiliter dicere ea pauca que nouimus, quam cum seruo pigro et desidioso, pro retenta Domini pecunia, in damnationis discrimen adduci. Que igitur ab illis egregie perpetrata sunt, nos licet indigni, saltem utcumque commemoremus. Neque enim id facimus nostra temeritate adducti, sed, ut iam ante dictum est, uoluntate et mandato uenerandi pontificis nostri Haduini, qui nos beatissimi Domnoli episcopi uitam iussit uel rudi exarare stylo. Cuius, tanquam urbis nostre antistitis, iussioni libenter morem gerentes, eius fulti precibus, ad scribendum nos accingimus; suppliciter inuocantes beatissimi Domnoli habitatorem Spiritum sanctum, ut qui illi gratiam largitus est miracula et admirandas patrandi uirtutes nobis copiam tribuat et  facultatem eas narrandi, ad laudem et gloriam suam et fidelium edificationem: ut facta eximii patroni nostri, si tamen id fieri potest, dictis exequemus, qui cum eo in hac uite mortalis peregrinatione plurimum conuersati sumus: quanquam sane tante eius uirtutes sunt ut eum pro dignitate laudare humana fragilitas nequaquam possit. Cum sit autem aliud, teste diuo Hieronymo, locis communibus laudare defunctum, et aliud defuncti proprias narrare uirtutes; nos hoc opusculum ad bonorum exemplum ab illo tempore auspicabimur, quo nos glorioso aduentu suo illustrare, nobiscumque manere ex Dei prouidentia ussus est.



CAPUT PRIMUM. Iter romanum; episcopatus Cenomanensis; monasteria constructa.


2. Itaque beatissimus Domnolus, urbi Cenomanice destinatus episcopus, uirtutum omnium floribus redimitus, in alia regione ex generosis parentibus, quod eius probi mores et nobilis conuersatio testabantur, est procreatus. Ut enim ex radice fructus proficiscitur, ita ex fructus sapore radicis natura  intelligitur: et quemadmodum fructus arboris, etiamsi procul asportetur, non tamen amittit suauitatem quam ex radice accepit; sic etiam hic sacratissimus uir, undecumque siue quibuscumque ex partibus ad nos aduenerit, sancte nobilitatis sue dulcedinem nos celare non potuit. Etsi uero apud nos in episcopum consecratus non fuit, ad nos tamen in multorum salutem diuinitus est transmissus. Nam ad imitationem Abrahe patriarche, cui a Deo dictum est: Egredere de terra tua, et de cognatione tua, et de domo patris tui, et ueni in terram quam monstrauero tibi; iam ordinatus alibi episcopus, relicta patria et parentibus, cunctisque rebus quas possidere uidebatur, Romam profectus est, limina beatissimorum apostolorum orationis gratia uisitaturus. Ubi cum animi sui  deuotioni fecisset satis, post longa itineris emensa spatia, Domino gubernante, ad Cenomanos appulit: quos propter obitum sui pontificis magno offendit animi merore affectos. Iam pridem enim beatus Innocens  ad Dominum migrarat, et laboris sui erat premia consecutus; in eius uero locum necdum alius subrogatus fuit. Cum igitur hunc uirum sanctissimum conspexissent, eumque iam episcopatum ordinatum didicissent, tam proceres et principes quam clerus uniuersus et populus, non solum urbanus, sed etiam ruricola, diuino id instinctu agente, uno ore, eadem animi sententia obnixe eum deprecabantur, uellet ipsos ipsorumque ciuitatem et patriam non inuitus gubernandam suscipere. Quamuis autem ea in re ualde se difficilem preberet, ad extremum  tamen aliud agere non potuit quam quod populus Deo inspirante postulauit.

3. Suscepit  igitur, sed sane inuitus et compulsus, episcopi ministerium cum multa humilitate: Dominoque cooperante, toto uite sue tempore, non parum illis quibus preerat contulit. Denique qualem se quantumque illic prestiterit, eius uite finis declarauit, in quo laus omnis tute canitur. Erat uero hoc eius nobilitatis insigne, quod Christo die ac nocte alacri et iucundo animo gratam exhibebat seruitutem, neque tamen uel a generis nobilitate, uel ab operum sanctitate gloriole et laudis fumos captabat; sed preclara de se prebens uirtutum exempla, intra se suos thesauros deposuit, et Dominum mundo corde complectens, pompam omnem mundi huius toto pectore  contempsit. In conuersatione erat humilitate conspicuus, caritatis dulcedine feruens, castitatis splendore illustris, ieiuniorum pinguedini deditus, discipline uero celesti adeo se totum addixit, ut pontificale ministerium pro dignitate, et quidem pie et  deuote sit exsecutus. Porro autem socia caritate ac mutua beneuolentia coniunctus fuit Germano  sanctissimo Parisiorum antistiti: quem et creberrime inuisere consueuit, et ab illo itidem non raro uisitatus est. Cumque se inuicem diuinis inflammarent adhortationibus, subiectis populis tam uerbis quam exemplis haud uulgariter profuere. Non enim immemores erant illius dominice sententie, quod si duo ex uobis consenserint super terram de omni re, quamcunque petierint, fiet illis a Patre meo; itemque illius, Ubi sunt duo uel tres congregati in nomine meo, ibi sum in medio eorum.

4. Extruxit autem sancte ecclesie amator deuotissimus monasterium quoddam in suburbio ciuitatis sue, tum ut eius urbis esset munimentum, tum ut  posset Domino animas lucrifacere: idque in honorem sanctorum martyrum uincentii et Laurentii  consecrauit, ipsi autem consecrationi adesse uoluit memoratum Germanum episcopum, ut amborum solemni dedicatione ad maiorem populus deuotionem incitaretur. In eius uero consecratione de rebus ecclesie sue multa testamento ei legauit atque confirmauit, permittente et fauente Chilperico Francorum rege eiusque principibus, multis etiam id ei suggerentibus episcopis, imprimis autem sancto Germano, clero quoque populoque ut id faceret adhortante, quemadmodum in eius actis adnotatum est: subscripsit autem sua manu et approbauit  beatus Germanus, pluresque alii episcopi. Porro in eadem ecclesia caput beati uincentii martyris et magnam  craticule partem in qua sanctus Laurentius assatus est, honorifice reposuit; monachos etiam sub cura et moderatione Leusi abbatis, quem ipse prefecit, ad regule prescriptum illic degere Dominoque seruire uoluit. Tanto autem amore beatissimum Germanum episcopum complectebatur, ut in ea ipsa sanctorum uincentii et Laurentii martyrum ecclesia, sepulture locum ei prepararit; ubi tamen postea ob certas quasdam causas, non sanctus Germanus, sed ipsemet digne humatus est.

5. Cumque religionis monastice propositum mirifice complecteretur, in ea cellula in qua sanctus Iulianus, primus Cenomanorum episcopus, corpora requiescit  , iuxta monasterium uictorii  , quod situm est ad flumen Sartam, monasticum institutum  quod iampridem illic florere ceperat, mirifice augmentauit, adeo ut quinquaginta fere monachos illic regulariter degere uoluerit, eaque que ad uictum pertinent, tam illorum quam peregrinorum et aduentantium magnifice suppeditarit. Aliud quoque monasteriolum et  xenodochium ultra Sartam flumen, in honorem beatissime matris Dei et uirginis Marie sapienter edificauit atque sue ecclesie rebus dotauit, accurate constituens ut illic pauperes et peregrini egentesque omnes, qui intra urbem propter eius iugem custodiam admitti non possent, reciperentur. Porro monachos uiginti quatuor illic ad regule monastice prescriptum uiuere uoluit qui et perpetim seruirent Deo et aduentantes pauperes recrearent, atque hospites comiter et congruenter acciperent. Iis autem monachis quemdam e suis probatissime uite uirum, Paduinum  nomine, ecclesie beatorum uincentii et Laurentii per id tempus prepositum, abbatem prefecit: locumque ipsum et sibi et successoribus suis subditum esse debere decreuit, adhibita etiam adiuratione  et detestatione, ut hospitale eius urbis perpetuis temporibus in pontificum ditione esset.

6. Quanta autem apud uos degens uir sanctus corpus suum abstinentia affecerit, quam se perpetuis confecerit uigiliis, quam in prestandis eleemosynis liberalis et profusus fuerit, solus ille ad plenum nouit cui cognita sunt omnia; nec puto quemdam mortalium facile omnia explorare et indagare potuisse, quandoquidem eiusmodi ille clam potius quam palam faciebat. Et, ut paucis multa expediamus, qualis quantusque fuerit, que et quanta gesserit, non potest mortalis lingua explicare, quod supra hominem fuerit quidquid fere gestum ab eo. Macerabat se et uigiliis et continua inedia, adeo ut etiam fortissimi iuuenes eius parcimoniam ferre non  possent. Ita corpus suum redigebat in spiritus seruitutem, adeoque illud mortificabat, ut posset illud apostolicum non immerito illi accommodari: uiuo autem iam non ego, uiuit uero in me Christus. Cum equitaret in itinere, semper de Deo aut loquebatur, aut canebat. Cursum  uero suum  per horas legitimas persoluens reliquo diei tempore, quando opportunum uidebatur, studium psallendi diuina eloquia, aut lectitandi, aut in preces incumbendi non omittebat. Ad mensam ipso accedente, mox aderat lector recitans diuina eloquia: ut inter epulas quibus caro fouebatur, spiritualibus alimoniis potius conuiue explerentur. Nullum omnino sibi tempus preterlabi sinebat, quo non aut prodesset aliis, aut ad suos profectus aliquid adiiceret,  quod si quis eius facta curiosius inquisierit innumera magnarum uirtutum miracula inueniet, e quibus nos uel pauca promemus.



CAPUT II. uaria miracula in uita patrata.

7. Quodam die Dominico, cum peracto officio solemni ad mensam pransurus ex more accederet, illatamque  aquam minister in eius manus infunderet, et lotis manibus malluuium asportaret, cecus quidam Siagrius nomine ei uenit obuiam, et aquam que de manibus pontificis defluxerat sibi dari petiit, ea suos oculos abluturus. Minister id parui pendens, dedit ei aquam, ut petierat. Ea cecus suos perfudit oculos, et in Christi nomine, meritis sancti Domnoli mox restituto uisu, letus abscessit. Quem quidem cecum sepius ego uidi, multique e sociis nostris, atque ab illo tum istud tum plura alia sancti uiri miracula didici. Perlata est autem huius rei fama ad multorum aures, et inuito pontifice longe lateque diffusa. erat enim sanctissimus ille senex singulari preditus animi munditia et humilitate. Nec dubium quin apud omnipotentis Dei singularem misericordiam multum ualeat  humani cordis puritas et simplicitas, conuenienter illi sententie Saluatoris: Beati mundo corde, quoniam ipsi Deum uidebunt.

8. uir quidam nobilis, genere et opibus prediues regiusque consiliarius, in uillam Ecclesie cui uir Dei preerat, Tridentem uocabulo, sitam in condita Diablentica  obstinato animo inuasit, eam sibi uindicans. Crebro autem illum admonuit uir sanctus ut a suis maleficiis resipisceret, et ad meliorem frugem se reciperet. uidens autem se nichil ratione proficere, ad precandum Dominum se contulit, ut res pro expiandis peccatis olim a fidelibus ecclesie donatas ipsi restitueret. Interim sacrilegus rerum Deo dicatarum occupator, diuina ultione in eum animaduertente febre corripitur, eademque continenter laborat.  Sed neque sic tamen res male usurpatas reddere uoluit, ut eius pena fieret cumulatior. Cum autem ea febre dire afflictaretur, lecto decumbens, uisus est sibi quadam nocte uidere Matrem Domini  ferreo malleo ipsum in fronte percutientem. Mox igitur multo terrore correptus, ad sanctum Domnolum misit qui eum rogarent ut res ipsi ablatas cum fenore reciperet. Nec tamen potuit sanitati restitui, donec sanctus Domnolus ad eum ueniret. Ubi autem ille aduenit, omnia in duplum restituit ecclesie ministris, et post dies paucos precibus et meritis beati uiri salus ei reddita est; sed uulneris eius fronti malleo impressi, quoad uixit, uestigia permansere. Quod idcirco factum est,  ut ille suo exemplo a simili facinore alios absterreret. Quas autem res ille duplicatas tum sancto uiro restituit, eas ecclesia nostra hactenus possidet.

9. Quodam quadragesime tempore in cellam Anisole  monasterii uir sanctus sese abdiderat, Domino in silentio et solitudine uacaturus. Ecce autem Francus quidam nobilis genere, regi ualde familiaris, quamdam eius Ecclesie uillam, Bonallam nomine,  in pago Stadinse sitam, ad se rapuit. Ubi paschalis solemnitas preteriit, eam iniquitatem uir Dei moleste ferens, dolensque se uiuente suam ecclesiam nudari facultatibus suis, duos diaconos misit ad Francum illum sacrilegum, et mire iam obstinatum. Sed diaconi nullum ab eo quale uellent retulere responsum. Tum uero sanctus uir, corde compunctus, animo intrepidus, eo se contulit, ut res sue fidei creditas recuperaret, fretus auxilio prepotentis Dei. Cum igitur die quodam Francus ille solemnes celebraret epulas in uilla per sacrilegium ablata, haberetque apud se parentes et amicos, nuntiatum est ei pre foribus adesse sanctum episcopum, resque ipsi a Domino commendatas repetere. Id ut audiuit ille, ualde animo commotus, iussit eum a tota uilla prorsus  excludi et eiici. At episcopus non recalcitrans, quemadmodum apostolus monet, dedit locum ire sed ita ultio diuina in sacrilegum excitata est.

10. Cum enim nocte illa iuxta morem sanctus episcopus in oratione persisteret, sacrilegum uirum inuasit febris, que infelicem animam altero mane extorsit ab illo; sicque miserrime excedens e uita, absque luctu et sine precibus in biuio sepultus est. Et quidem dignus erat tali morte, qui sanctum uirum ausus fuit contristare, et oblationes fidelium resque Deo dicatas sibi uindicare. Factum est hoc meritis beati antistitis, ut ceteri ab huiusmodi maleficio absterreantur, ne similia ipsis accedant. Cum sic autem ille periisset multis ecclesiis res ipsarum restitute sunt, quas tyranni iampridem per temeritatem inuaserant. Nam timore perculsi, non fuerunt ausi retinere  illas; atque ita unius horrenda damnatio multis profuit ad resipiscentiam, reddiditque penitentia emendatos. Sic nimirum omnipotens Deus per fidelem seruum suum suas restaurauit ecclesias, multique serui Dei ingentes Domino laudes et grates egere, iucundis uocibus cantantes: Adiutor et protector factus est nobis Dominus in salutem.

11. Puerulus quidam, Rainarius nomine, a parentibus oblatus est sancto uiro. Is puer et cecus, et surdus, et mutus, et claudus erat. Unxit autem eum uir Dei oleo benedicto, et crucis signo eum communiuit, et totus reualuit. Clericus quidam Oximensis  , Eleutherius nomine, uidens tot admiranda fieri a sancto uiro, obtulit ei filium suum, quem diuturna  febris uehementer afflictabat. Misericordia motus uir Dei aquam iussit afferri. Allatam, cum prius Christi nomen inuocasset, et eam cruce consignasset, puero bibendam obtulit. Bibit ille, et Christo propitio, meritis episcopi continuo sanus effectus est. uir quidam Andegauensis, Stritius nomine, in maxilla mire cruciabatur ex pustula magna. Occurrit sancto episcopo, petiit tanto malo medicinam: saliua sua pustulam tetigit uir sanctus, et homo curatus est. Quodam  die in uilla nostre ecclesie, quam Baiadonem uocant, sancto episcopo pontificale exsequenti ministerium, Magnatius quidam oblatus est, qui die Dominico intra ipsius uille fines ab opere se non abstinens, Deo ulciscente, luminibus orbatus fuerat. uir sanctus sacrosanctam inuocans Trinitatem, expresso signo crucis, cecitatem depulit, uisum reformauit, monuitque hominem ne quidquam huiusmodi deinceps admitteret.

12. Exiit quandoque uir beatus extra urbem nostram, audiuitque damnatorum uoces e carcere. Misit itaque ministrum suum ad custodem carceris, qui ei diceret, ut uinctos illos absolutos pateretur abire. Respondit custos non se id ausum esse, ne ipse cogeretur in illorum locum succedere. Tum uir Dei cum  lacrymis rogauit Dominum pro illis: et ecce die tertio sua sponte patescit carcer, exeuntque qui illic detinebantur, et ad nostram ecclesiam sese conferunt. Clericus quidam Ragnoinus nomine uenit ad sanctum pontificem, rogans ut sacerdotio initiaretur. Percontatus est autem ex illo uir sanctus, num caste uiueret et a feminis se seruaret incontaminatum. Illo constanter respondente, se hactenus impolluto corpore Domino seruiisse, uir beatus ei et locum, et tempus, et mulierem libidinis eius sociam indicauit. Cernens clericus se latere hominem Dei non posse, propria conuictus conscientia, ad pedes eius procidit, et culpam suam confessus est. Id ubi ad aliorum notitiam peruenit, multi sacris initiandi ab eius se conspectu subduxere; maleque sibi conscii,  non fuere ausi sacros ordines ab illo petere, certo persuasum habentes, non eum latere etiam secreta cordium.

13. Est uilla ecclesie nostre quam Crisiacum uocant. In ea cum esset uir Dei, adducti sunt ad eum duo demoniaci, rogabantque eum parentes eorum, ut suis precibus illos sanaret. Sciscitabatur autem ex eis sanctus antistes, cur id ipsis accidisset; et per eorum ora respondebant immundi spiritus, se torqueri ab ipso, nec posse coram eo celare prestigias suas: rogabant autem eum ut si ipsos inde uellet eiicere, saltem sineret migrare in porcos. Permisit hoc uir sanctus et crucis signo edito profligauit illos, ita ut omnes astantes laudarent Dominum mirabilem in  sanctis suis. Sunt uero etiam multi alii a demonibus obsessi, ab eo liberati. Hac autem miraculorum assiduitate fama eius ubique diuulgabatur, et iam quadam die reuertenti ab expeditis quibusdam negotiis, que ad populi ipsius cure commissi utilitatem pertinerent, multa plebs ei occurrit adducens egros et male affectos, diuersisque languoribus laborantes, qui omnes ab eo incolumes recessere.



CAPUT III. uirtutes sancti Domnoli, obitus, sepultura, miracula.


14. Etsi autem celebre esset nomen eius et sublimis gradus honoris, attamen maior erat et insignior uirtus eius. Seruiebat sine offensione ei qui prope est omnibus inuocantibus eum in ueritate, et qui uoluntatem timentium se facit, et deprecationam eorum exaudit. Poteram quidem plura eius commemorare miracula, sed multa pretermisi, ne lectori fastidium parerem. Magna autem in eo uirtus inerat, et multa uerborum uel ex eius ore promebatur. Cum populis uerbum Domini annuntiaret, uix quisquam tam ferreo uersabatur pectore, quem eius conciones ad lacrymas non mouerent. Mirabantur auditores spirituales sermones eius, qui plerumque adeo humanum captum  excedebant, ut ab angelo proferre uiderentur. In episcopatus functione ita se gessit, ut celebres maiores suos ipse celebriori uiuendi ratione etiam illustrarit. Nec tamen uel ex generis splendore, uel pontificia dignitate eius animum ulla inflauit elatio; spiritu pauper prius moribus egit pontificem, quam ad pontificis gradum esset euectus. Collatus honor tantus eum meritis conspicuum non fecit, sed inuenit: uirtute instructus erat antequam esset sacerdos. Sacerdotio uirtus pariter sua accepit incrementa. Tota eius in pontificatu uita talis fuit que pontificis officium et uerbo et exemplo prestaret. Nec culpa uacare putauit, iudicioque diuino obnoxium se fore timuit, si qui sibi uni antea priuatus uixisset, iam episcopus non uiueret uniuersis. Inde adeo factum  est, ut ipse semper aliquid adiiceret ad uirtutes suas, et Dominus ad coronam. Cantans itaque canticum graduum, in eam curam intentus fuit, ne ad illam supernam ciuitatem solus ascenderet, sed socios eo secum permultos adduceret. Atque in hac uia seruus Dei simpliciter prudens et seueriter lenis, doctrinam uita, mores comitate ac mansuetudine, zelum legis scientia commendauit. Unde factum est ut illum populi fauor et gratia principum, sermones uero illius non mediocris consecuta sit auctoritas.

15. Inter hec autem ille humilis et sibi constans permanebat, aduersus ea omnia peruigil et circumspectus, que suffurari solent animi bene compositi puritatem. Eodem uultu et immoto pectore inter prospera et aduersa perdurabat. Cum Apostolo castigabat  corpus suum, ieiuniis et multifaria illud afflictione persequens, unde et confirmari spiritus assuesceret, et caro carnis obliuisci. Addebat his etiam sacras uigilias, quarum perpetui fuere comites et alti gemitus et fecundarum gratia lacrymarum. Atque id genus studiis potiorem noctis partem attribuens, in spiritu humilitatis et animo contrito pinguissimum Deo cremabat holocaustum. Si quid interdiu minus fecisset quam par esse putaret, idque negotiis secularibus impeditus, noctu supplebat. Nox secretis precibus et diuine contemplationi accommodatior, ad litandas eiuscemodi hostias uiro Dei optatam afferebat opportunitatem et copiam; diem autem uel sacra concio uel publica sibi uindicabat  utilitas, ita tamen ut et noctes et dies in eius expenderet obsequiis, qui et noctes et dies condidit.

16. Nihil eius in actionibus cernebatur quod ad Deum non pertineret; nichil in sermonibus eius otiosum percipiebatur. Ad altare raro sine lacrymis, ad mensam nunquam sine lectore, nunquam sine conuiuis pauperibus accessit. Periculose corpus pasci arbitrabatur, nisi pariter et Christum in eius membris pasceret, et ipse intus uerbo Dei pasceretur. Qualis uero putandus est fuisse erga proximos, qui suarum iniuriarum immemor, etiam inimicorum iniuriis dolebat? Quem ille unquam aut facto aut uerbo lederet, qui etiam lesus ultro ignouit, nec iratus solem uidit occumbentem? Quid illa anima mansuetius,  que nulli obesse, omnibus prodesse cupiens, caritatis et pacis erat domicilium? Multa animi deuotione opera benignitatis et misericordie prosequebatur, studebatque adesse desolatis, egentes alere, uestire nudos, et si reipsa non posset, prompta animi beneuolentia omnibus ferre opem. Conuersans nonnunquam cum iis qui gloriantur in malitia et sermones Domini proiiciunt retrorsum, Christi bonus odor permansit, unus idemque perseuerans, siue cum eis, ut ad meliorem se frugem reciperent, blandiretur, siue cum obstinatos seuerius obiurgaret. Omnia ex caritate faciebat discipulus caritatis. Nihil illi cum peruersorum uitiis rei erat, preter odium et castigationem uitiorum: que et animo insectatus est, et pontificali auctoritate correxit. Bonos  et obseruatores mandatorum Dei sancto et sincero complectebatur affectu, mutuisque exhortationibus et profuit et profecit.

17. Germano Parisiensi sanctissimo episcopo, ut iam ante dictum est, ualde familiaris fuit, crebroque et inuisebatur ab illo, et ipse illum uisitabat. In eorum colloquiis et actionibus nichil uersabatur, nisi quod ad animarum ipsis commissarum salutem pertineret. Inuicem se Christi milites armabant, non ignorantes aduersarium nostrum diabolum circuire et querere quem deuoret: cui resistebant fortes in fide, ueriti non se habituros pontificum merita, si de principe tenebrarum, de quo iam ipsi triumpharant etiam alii per ipsos non triumpharent. Itaque uiri illi misericordie sollicite eo connitebantur, ut  quotidianas infestationes et insidias maligni hostis eliderent. Atque in hoc uterque totus erat, ut siue cum Martha sedulo ministrarent, siue cum Maria sederent ad pedes Iesu, regnum diaboli imminuerent, et Dei ciuitatem augerent. Quam etiam ob causam beatus Domnolus, ex eiusdem sancti Germani consilio, in ciuitatis sue suburbio monasterium construxit; in quo et illi quos tempestas huius maris magni et spatiosi iactauerat, monastice tranquillitatis portum adepti, respirarent, et ipse certis temporibus sollicitudinis, que ex ministerio suscepto incumbebat, laborem, sancte contemplationis otio et refrigerio releuaret. At, ut supra quoque diximus, ei monasterio de ecclesie sue possessionibus quasdam  donauit, nichil se fecisse existimans, nisi illis quibus domum orationis construxerat etiam uite degende res necessarias assignaret.

18. Porro autem militie certamine iam peracto, et impendente resolutionis eius tempore, cepit uir pius morbo laborare, nec tamen os eius morbi uis a laudando Deo potuit cohibere. Conuocans autem discipulos suos, diem et horam obitus sui illis predixit imminere: docuitque eos quemadmodum antiqui hostis insidias cauerent, e a malo se abstinentes, bonis operibus inhererent. Deinde ipsis Kalendis Decembris in senectute bona uir beatissimus in pace quieuit, humatusque est a discipulis suis in ecclesia beatorum martyrum uincentii et Laurentii, ubi longe ante sepulcrum beato Germano ipse condiderat: Eo in loco meritis et precibus eius multi morbidi  gratiam sanitatis obtinent. Nam tertio die translationis eius, ad sepulcrum eius energumenus quidam qui se ipsum discerpebat adductus est; et post triduum curatus, domum cum parentibus sospes abscessit. Multisque annis nobiscum sanus permanens, Dei se deuotum studuit exhibere cultorem. Deinde mense Februario, die sabbati, cuiusdam nostre ecclesie famuli  uxor, quartana febre diuexata, ad eius monumentum ueniens, ut in somno admonita erat, oransque illic cum luminaribus, et triduo excubans, meritis beati uiri salutem impetrauit. Quarto etiam die ceci tres ad eius tumulum nobis aspectantibus uenere atque inde luce redintegrata incolumes abiere. Multos alios diuersis afflictos morbis ad eius sepulcrum uenire conspeximus, eosdemque beati uiri meritis sanos inde recedere uidimus. Nimis autem prolixi erimus, si audita et uisa omnia referre uelimus: possunt ea que diximus ad fidem faciendam fidelibus sufficere.

19. Et nunc obsecramus eumdem beatissimum patronum nostrum sanctum Domnolum, ut pro superioris uite peccatis nostris Dei clementiam uelit exorare, gratiamque nobis ab illo impetrare, ut deinceps  a malis nos abstineamus; ut sacrosancte Trinitati reconciliati, etsi eius glorie participes esse non meremur, saltem peccatorum remissionem adepti, ab impiorum consortio separemur: prestante Domino nostro Iesu Christo, qui cum Patre et Spiritu sancto uiuit, et glorificatur Deus per infinita secula seculorum. Amen.





SANCTI DOMNOLI, CENOMANENSIS EPISCOPI, ALIA uITA.


 1. uir illustris dominus Domnolus, Cenomanice ciuitatis episcopus, natione alienigena nobilibusque ex parentibus ortus, successorque beati Innocentis, eiusdem urbis presulis, qui, propter amorem Dei, patriam atque omnem possessionem suam relinquens, profectus est Romam, limina beatorum apostolorum causa orationis uisitaturus. Inde quoque remeauit usque ad Cenomanicam ciuitatem, et in eam Domino ducente peruenit. Ipsa ergo ciuitate et populo ipsius parochie indigente pontifice, et aliquo tempore absque ipso uacante, predictum dominum Domnolum, iam pontificem ordinatum, gratulanter in pontificatus ordinem Domino disponente susceperunt; et principes eiusdem regionis, atque sacerdotes siue clerici uel nobiles omnes ipsius parochie, eum deprecati sunt ut ipsam ad regendam susciperet ciuitatem, et  clerum et cunctum populum episcopali ordinatione ac regimine ordinaret ac regeret, et Domino multipliciter lucraretur: qui et hoc inuitus, et a clero uel populo coactus, licet nobilis, humilitate tamen suscepit officium; et non modicum ab omnibus cuncto tempore uite sue pontificatus tribuit adminiculum.

2. Hic in loco in quo beatus Iulianus, primus iam dicte urbis episcopus, corpore requiescens, iuxta monasterium scilicet sancti uicturii prope fluuium Sarthe, monachorum normam, que dudum florere  ceperat, mirifice amplificauit, et ferme quinquaginta monachos ibi regulares degere constituit, pleneque eis uictualia in omnibus necessitatibus eorum, siue peregrinorum atque aduentantium fratrum, adimplens docte suppleuit, et eos regulariter uiuere docuit. Antedictus namque beatus Domnolus pontifex, monasteriolum in honorem sanctorum uincentii et Laurentii martyrum Christi iuxta urbem constituit, et ad effectum usque perduxit. Ad dedicationem quippe ipsius monasterioli ecclesie beatum Germanum, Parisiensis ciuitatis insignem episcopum, uocauit; et cum eius consensu et deprecatione cleri ipsius ciuitatis et populi illius urbis ac parochie, et cum consensu eorum, de rebus sancte Marie et sanctorum martyrum Geruasii et Protasii, matris eiusdem  ciuitatis ecclesie, iam dictum monasterium, quod suo opere et labore a fundamento edificauit, dotauit: et uillas episcopii ad eamdem ecclesiam, quam in eodem monasterio una cum beato Germano, predicte Parisiensis ciuitatis insigni episcopo, et in honorem sanctorum martyrum uincentii et Laurentii Kalendis Nouembris dedicauerat, dedit; et in eo caput beati uincentii et magnam partem craticule super quam sanctus Laurentius assatus est, honorifice collocauit. Per chartam uero sua munera, ut dictum est, consentiente uniuerso clero uel populo, et domino Germano assensum prebente, uillas sancte  Marie ac sanctorum Geruasii et Protasii, ad eamdem tradidit ecclesiam. Subscribente autem domino Germano ipsum testamentum, suisque sacerdotibus et clericis eiusdem ciuitatis et parochie ipsius non paucis, sicut in eodem hactenus testamento continetur, dedit uillam sancte Marie et sanctorum Geruasii et Protasii, Tritionem cum omni integritate, quam dudum Habundantius et Mallaricus diaconus per predicti episcopi domini Domnoli beneficium tenebant: et uillam Fraxinidi, quam Aper sacerdos cum eius beneficio habebat; et Bucces uillulam sui episcopii, cum omnibus ad se pertinentibus, quam Eutherius presbyter per beneficium predicti domini Domnoli habebat; pari modo et pratum super fluuium Sarte, una cum campo iuxta posito, quam Habundantius  a domino Domnolo iure beneficiario adipisci meruit; et alias uillas, que in predicto testamento inserte esse noscuntur insigniter, ad prescriptam tradidit ecclesiam. Multi etiam nobiles, tam in presenti quam et in sequente tempore, eorum hereditates ad predictam ecclesiam sanctorum uincentii et Laurentii legauerunt. Ipsum autem monasterium subditum, cum omnibus ad id pertinentibus, iam dictus dominus Domnolus sue sedis ecclesie subiugauit, et suis successoribus ecclesiastico in ordine pacifice ad regendum et gubernandum dimisit, atque perennibus temporibus ad matrem ciuitatis ecclesiam, et pontificibus ibidem atque clericis Deo degentibus habere, futuris constituit temporibus.

3. Sepe dictus scilicet dominus Domnolus episcopus  cellulam super fluuium Sarte, et xenodochium in honorem sancte Marie mirabiliter ac sapienter operatus est; et eam ex rebus predicte matris ciuitatis ecclesie dotauit, et receptiones pauperum aduentantium siue omnium indigentium, qui in ipsa ciuitate talem, propter custodiam ciuitatis, non poterant habere receptionem, sicut in illo loco ubi predictum fecit xenodochium: ibi enim monachos uiginti quatuor sub regula degentes constituit, ut et ibi pauperes recrearent, et omnes hospites condigne et amabiliter susciperent, et ipsi sancte ac regulariter uiuerent. In eodem xenodochio predicto monachum suum probatissimum, dominum scilicet Paduinum, qui tunc prepositus de Sancto uincentio erat, abbatem constituit; et sibi seu omnibus successoribus  suis perpetualiter inibi xenodochium mirabiliter ornauit. In hospitali, eiusdem urbis pontificibus, futuris semper temporibus et sub coniurationis detestatione, hospitalitatem esse instituit; et sequentibus temporibus Ecclesie sue sedis, cum omnibus ad se pertinentibus, subiugatum esse instituit.

4. Ipsius quoque domini Domnoli episcopi tempore, cellulam, una cum sua ecclesia, que est constituta in honore sancti Martini, in eorum proprio constituerunt infra ciuitatem, iuxta matrem uidelicet ecclesiam ipsius ciuitatis, Eularius presbyter et Godomara Deo sacrata; et predictam cellulam sancti Martini hereditauerunt de uillulis in Morniaco et uillula uasta ac Popiliaco, Ciaco quoque et ueratiaco  ac Muliaco, una cum aliis uillis, et de rebus suis legaliter dotauerunt; et postea cum omnibus ad se pertinentibus ad matrem ipsius ciuitatis ecclesiam per eorum chartulas legaliter formiterque ei ipsi domino Domnolo episcopo tradiderunt. Prefatus igitur dominus Domnolus episcopus emit insuper partem uille, ex thesauro ecclesie sibi commisse; alia uero pars de suo episcopo erat, cui uocabulum est Canon, quam et per licentiam canonicorum suorum monachis, in ecclesia sancti uincentii et sancti Laurentii  regulariter degentibus, per suum strumentum dedit. Nam ut sub potestate ipsius urbis episcopi, tam ipsi monachi quam et ipse res  futuris persisterent temporibus,  contradidit, sicut adhuc in ipso strumento traditionis inueniri potest.

5. Hic sedit in predicta sede annos XLuI, menses XI; dies XXIu, et fecit ordinationes LXXu, presbyteros CCCLX, diaconos CCL, et reliquos ministros sufficienter. Cuius in uita multas eius meritis Dominus uirtutes ostendit, sicut in eius uita liquet; et post eius obitum innumerabiles in loco sepulture eius, id est in dicta sancti uincentii ecclesia, uirtutes operatus est. Obiit enim predictus beatus Domnolus in pace, plenus dierum, Kalendis Decembris: qui cum Christo uiuit in eternum, et cum sanctis regnat in gloria: cum quo et nos auxiliante Domino humiliter supplicantes, uiuere mereamur, per infinita secula seculorum. Amen.





SANCTI DOMNOLI, CENOMANENSIS EPISCOPI, TESTAMENTUM.

 uenerabili ecclesie Cenomanice clero Domnolus episcopus.

Congruum nobis fuit ut uotum desiderabile in caritatis uestre notitiam poneremus: quia si consensus uester desiderium cordis nostri et decreta annuerit, credimus nullius ullo unquam tempore contrarietate a nobis pariter firmata posse conuelli.  Cum ergo pro salute populi uel custodia ciuitatis reliquias sanctorum martyrum uincentii et Laurentii, intercedente presumptione, ausi fuerimus deferre; sicut cum Dei adiutorio uel uestro eisdem locum dignitatis ereximus in culmine, ita petimus ut uestro pariter ditetur et munere. Et si sensus uester nobis contulerit caritatem hanc, paginola donationis,  quam Aunulfum diaconum perficere unanimiter rogauimus conscribendam, uestro quesumus ut firmetur robore: ut [quidquid nos] per hanc paginolam donationis constat delegasse, noncupata basilica habeat, teneat, possideat, [nec] quicunque loci huius dignitatem perceperit, iure hereditario perpetualiter sibimet uindicet possidendum. Si ullo unquam tempore, aut pontifex ciuitatis, aut quelibet persona, a nobis donata uel tradita de dominatione basilice huius abstrahere uoluerit, incurrat maledictionem pro benedictione, et Domini nostri Iesu Christi, et sancte Marie semper uirginis, et sanctorum apostolorum, uel omnium sanctorum martyrum, confessorum atque uirginum, incurrat offensam; et uoluntas nostra perpetim, auxiliante  Domino, capiat firmitatem. Hoc ergo inserendum rogaui, ut qui uoluntati mee obuius esse uoluerit, maledictionem illam incurrat, quam propheta in  psalmo centesimo octauo Iude cantauit; et presens pagina maneat inconuulsa, quam pro rei firmitate manu propria subscripsi, et dominis et fratribus meis muniendam rogaui. Actum in Cenomanica ciuitate, anno undecimo regni domni nostri Chilperici regis, pridie Nonas Martii.

Domnolus episcopus subscripsit. Germanus episcopus rogante clero subscripsit. Andoueus Andegauorum episcopus rogante Domnolo episcopus subscripsit. Leodulfus presbyter subscripsit. Aunulfus presbyter subscripsit. Leodericus presbyter subscripsit. Dinanius presbyter subscripsit. Drantius presbyter subscripsit. Iniuriosus presbyter subscripsit. Meterius presbyter subscripsit. Cennius diaconus subscripsit. Romolus diaconus subscripsit.  Datdeus diaconus subscripsit. Sennonteus diaconus subscripsit. Noso diaconus subscripsit.




ANNO DOMINI DLXXXuII.
SANCTA RADEGUNDIS REGINA FRANCIAE.





SANCTAE RADEGUNDIS REGINAE uITA DUOBUS LIBRIS COMPOSITA. 



LIBER PRIMUS. AUCTORE uENANTIO FORTUNATO EPISCOPO PICTAuIENSI.
Ad mss. Cod. S. Germani Pratentis et Conchensis monasterii, et D. d'Herouual.



Prologus.

1. Redemptoris nostri tantum diues est largitas, ut in sexu muliebri celebret fortes uictorias, et corpore fragiliores ipsas reddat feminas uirtute mentis inclyte gloriosas. Quas habentes nascendo mollitiem facit Christus robustas ex fide: ut que uidentur imbecilles, dum coronantur ex meritis, a quo efficiuntur fortes, laudem sui cumulent Creatoris, habendo in uasis fictilibus thesauros celi reconditos: in quarum uisceribus cum suis diuitiis ipse Rex habitator est Christus. Que mortificantes se seculo, despecto terre consortio, defecato [Al. deserto] mundi contagio, non confidentes in lubrico, non stantes in lapsu, querentes uiuere Deo, ad gloriam Redemptoris sunt copulate paradiso. In quo est pariter numero, cuius uite presentis cursum, licet sermone priuato, ferre tentauimus in publicum: ut cuius est uita cum Christo in gloria, memoria relata celebretur in mundo.



uITA INCIPIT.


 2. Beatissima igitur Radegundis, natione barbara de regione Thoringa, auo rege Bassino, patruo Hermenfrido, patre rege Berethario. In quantum altitudo seculi tangit, regio de germine orta, celsa licet origine, multo celsior actione. Que cum summis suis parentibus breui mansisset tempore, tempestate  barbarica, Francorum uictoria regione uastata, uice Isrelitica exit et migrat de patria. Tunc inter ipsos uictores cuius esset in preda regalis puella, fit contentio de captiua. Et nisi reddita fuisset transacto certamine, in se reges arma mouissent. Que ueniens in sortem precelsi regis Chlotarii in ueromadensem  ducta Atteias  in uilla regia nutriendi causa custodibus est deputata. Que puella inter alia opera, que sexui eius congruebant, litteris est erudita: frequenter loquens cum paruulis, si conferret sors temporis, martyr fieri cupiens. Indicabat adolescens iam tunc merita senectutis, obtinens pro parte que petiit. Denique dum esset in pace florens Ecclesia, ipsa est a domesticis persecutionem perpessa. Iam tunc id agens infantula, quidquid sibi remansisset in mensa, collectis paruulis, lauans capita singulis, compositis sellulis, porrigens aquam manibus, ipsa cibos inferebat, ipsa miscebat infantulis. Hoc etiam premeditans cum Samuele paruulo clerico gerebat. Facta cruce lignea precedente, subsequentes psallendo ad oratorium cum grauitate matura simul paruuli properabant. Et ipsa tamen cum sua ueste nitidans  pauimentum, circa altare uero cum facitergio  iacentem puluerem colligens, foris cum reuerentia recondebat, potius quam uergebat. Quam cum preparatis expensis uictoriace  uoluisset rex predictus accipere, per Beralcham ab Alteias nocte cum paucis elapsa est. Deinde Suessionis cum eam direxisset ut reginam erigeret, euitans pompam regalem ne seculo cresceret, sed cui debebatur et humana gloria non mutatur.

3. Nubit ergo terreno principi, nec tamen separata a celesti. Ac dum sibi accessisset secularis potestas, magis quam permitteret dignitas, se plus inclinauit uoluntas. Subdita semper Deo, sectans monita sacerdotum, plus participata Christo quam sociata coniugio. Illo uero sub tempore tentamus patefacere  de multis pauca que gesserit. Ideo iuncta principi, timens ne Deo degradasset, cum mundi gradu proficeret, se sua cum facultate eleemosyne dedicauit. Nam cum sibi aliquid de tributis accideret, ex omnibus que uenissent ad eam, ante dedit decimas quam recepit. Deinde quod supererat, monasteriis dispensabat, et quo ire pede non poterat, transmisso munere circuibat. A cuius munificentia nec ipse se abscondere potuit eremita; et sicuti ne premeretur a sarcina, quod acceperat erogabat. Apud quam egeni uox non inaniter sonuit, nec ipsa eam surda preteriit: sepe donans indumenta, credens sub inopis ueste Christi membra se tegere: hoc se reputans perdere quidquid pauperibus non dedisset.

4. Adhuc animum tendens ad opus misericordie,  Alteias domum instruit, ubi lectis culte compositis, congregatis egenis feminis, ipsa eas lauans in thermis, morborumque curans putredines. uirorum capita diluens, ministerium faciens, quos ante lauarat, eisdem sua manu miscebat, ut fessos de sudore sumpta potio recrearet. Sic deuota femina nata et nupta regina, palatii domina, pauperibus seruierat ancilla.  In mensa uero subocculte, ne forte cognosceretur ab aliquo, ante se posito cum legumine ferculo, inter epulas regum, more trium puerorum, faua [faba] uel lenticula delectabiliter uescebatur. De cursu  uero decantando, etsi sederet in prandio, excusans se regi aliquo casu, ut Deo redderet debitum, se subducebat conuiuio. Quo egressa Domino psallebat, et curiose requirebat quali cibo foris pauperes refecissent.

5. Item nocturno tempore, cum reclinaret cum principe, rogans se pro humana necessitate consurgere, leuans egressa cubiculo, tamdiu ante secretum orationi incumbebat iactato cilicio, ut solo calens spiritu iaceret gelu penetrata, tota carne premortua: non curans corporis tormento mens intenta paradiso,  leue reputans quod ferret, tantum ne Christo uilesceret. Inde regressa cubiculum, uix tepefieri poterat uel foco uel lectulo. De qua regi dicebatur habere se potius iugalem monacham quam reginam. Unde et ipse irritatus [Al., tantis] pro bonis erat asperrimus. Sed illa pro parte liniens, pro parte tolerabat modeste rixas illatas a coniuge.

6. Diebus uero Quadragesime satis est scire qualiter se retexit inter uestes regias singulariter penitens. Igitur appropinquante ieiunii tempore, mittens ad religiosam monacham nomine Piam in sancto proposito, illa dirigebat ueneranter in linteo sigillatum cilicium: quod sancta induens ad corpus, per totam Quadragesimam subter ueste regia dulci portabat in sarcina. Transactis diebus, similiter sigillatum retransmittebat  cilicium. Sin autem rex deesset, quis credat qualiter se orationi diffunderet, qualiter se tanquam presentis Christi pedibus alligaret; et quasi repleta deliciis, sic longo ieiunio satiaret in lacrymis? Cui despecto uentris edulio Christus tota refectio, et tota fames erat in Christo.

7. Illud qua pietate peragebat sollicita, ut que per oratoria uel loca uenerabilia tota nocte perlucerent, candelas suis manibus factas iugiter ministrabat? Unde hora serotina, dum ei nuntiaretur tarde, quod eam ad mensam rex quereret, circa res Dei dum satagebat, rixas habebat a coniuge, ita ut uicibus multis princeps per munera satisfaceret, quod ei per linguam peccasset.

 8. Ad cuius opinionem si quis seruorum Dei uisus fuisset uel per se uel [Sur. addit per alium] uocatus occurrere, uideres illam, celestem habere letitiam; et hora noctis recursa cum paucis pergens et intimis per niuem, lutum, uel puluerem, aqua calida parata, ipsa lauabat et tergebat uenerandi uestigia nec resistente seruo Dei et propinabat in patera. Sequenti die, curam domus committens creditariis, ipsa se totam  occupabat circa uiri iusti uerba, circa salutis instituta, et circa adipiscenda uite celestis commercia retentabatur per dies. Et si uenisset pontifex, in aspectu eius letificabatur, et remuneratum relaxabat ipsa tristis ad propria.

9. Illud quoque quam prudenter totum pro sua salute prouidebat impendere: quoties quasi mafortem  nouum lineum sabanum, auro uel gemmis ornatum more uestiebat de barbaro, a circumstantibus puellis si laudaretur pulcherrimum, indignam se adiudicans tali componi linteolo, mox exuens se uestimento dirigebat loco sancto, quisquis esset in proximo, et pro palla ponebatur diuinum super altare.

10. Qualiter uero si quis pro culpa criminali, ut assolet, a rege deputabatur interfici sanctissima regina  moriebatur cruciatu, ne designatus reus moreretur in gladio! Qualiter concursabat per domesticos fideles seruientes et proceres, quorum blandimentis mulcebat animum principis, donec in ipsa ira regis, unde processerat sors mortis, inde curreret uox salutis!

11. His igitur beatis actibus occupatam intantum prouexit diuina clementia, ut etiam adhuc in palatio laica Domino largiente declararentur per eam miracula. Denique in Perunna [Peronne] uilla post prandium dum ambularet per hortum sanctissima, rei retrusi pro crimine succurri sibi clamabant, uociferantes de carcere. Ipsa quid esset interrogat: mentiuntur ministri, quod mendicorum turba quereret eleemosynam. Credens hoc illa transmittit quo indigebat  inopia. Interea a iudice compelluntur tacere qui tenebantur in compede: Cum uero nox superuenisset, dum sibi cursum diceret, fractis uinculis soluti occurrunt sancte de carcere. Quo cognito reos se uiderunt qui beate mentiti sunt, dum qui rei fuerant de catenis soluti sunt.

12. Et quoniam frequenter aliqua occasione, diuinitate prosperante, casus cedit ad salutem, ut hec religiosius uiueret, frater interficitur innocenter [innocens]  . Directa igitur a rege ueniens ad beatum Medardum Nouiomago, supplicat instanter, ut ipsam mutata ueste Domino consecraret. Sed memor dicentis apostoli: Si qua ligata sit coniugi, non querat dissolui . Quo sanctissima cognito, intrans in sacrarium, monachica ueste induitur, procedit ad altare, beatissimum Medardum his uerbis alloquitur dicens: Si me consecrare distuleris, et plus hominem quam Deum timueris, de manu tua a pastore ouis anima requiratur. Quo ille contestationis concussus tonitruo, manu superposita, consecrauit diaconam  .

13. Mox indumentum nobile quo celeberrima die solebat pompa comitante regina procedere, exuta ponit in altare, blattas, gemmataque ornamenta [Al.,  blattis, gemmis ornamentis]: mensam diuine glorie tot donis onerat per honorem. Cingulum auri ponderatum fractum dat in opus pauperum. Similiter accedens ad cellam sancti Iumeris, die uno quo se ornabat felix regina, composito sermone ut loquar barbaro, stapionem  , camisas, manicas, cofeas, fibulas, cuncta auro, quedam gemmis exornata, per circulum sibi profutura sancto tradit altari. Inde procedens ad cellam uenerabilis Datdonis, die qua debuit ornari prestanter in seculo, quidquid indui poterat, censu diuite femina, abbate remunerato totum dedit cenobio. Aequiter [similiter] sancti Gundulfi, post facti Mettis episcopi  progressa receptaculo, non minore laboratu nobilitauit Synergium  .

 14. Hinc felici nauigio Turonis appulsa que suppleat eloquentia, quantum officiosam, quantumquo se monstrauit munificam? Quid egerit circa sancti Martini atria, templa, basilicam, flens, lacrymis insatiata, singula iacens per limina, ubi missa reuocata  , uestibus et ornamento, quo se clariori cultu solebat ferre in palatio, sacrum componit altare. Hinc cum in uicum Condatensem [Condé], ubi gloriosus uir Martinus et Christi satis intimus senator migrauit de seculo, ancilla Domini peruenisset, dedit non inferiora, Domini crescens in gratia.

15. Hinc cum in uilla Suedas [Sais inter Turones et Pictones] Pictauo territorio iuxta predictum uicum decenter accederet, itinere prosperante, qualiter se  gessit per singula, quis enumeret infinita? que in mensa sub fladone  segalatium [siligineum] panem absconsum et hordeaceum manducabat occulte, sic ut nemo perciperet. Nam ex illo tempore, quo beato Medardo consecrante uelata est, usque ad infirmitatem preter legumen et olera, non pomum, piscem, uel ouum nec quid aliud edit: potum uero preter aquam mulsam atque piratium non bibit; uini  uero puritatem aut medi [potio ex melle] decoctionem, ceruisieque turbidinem non contigit.

16. Tum more sancti Germani iubet sibi molam secretissime deferri, ad quam tota quadragesima tantum laborauit, quantum quatriduana refectio postulauit. Oblationes etiam suis manibus faciens, locis uenerabilibus incessabiliter dispensauit. Ergo apud  sanctam non minus usus misericordie quam erat concursus de plebe, ut nec deesset qui peteret, nec deficeret quod donaretur. Mirandum ut omnibus satisfaceret, unde thesauri tot exuli, unde tot diuitie peregrine.

17. Quantum expendebat diurna redemptio, sola sciebat que petentibus deportabat. Nam preter quotidianam mensam qua refouebat matriculam  duobus semper diebus sabbati quinta et sabbato uicibus balneo parato ipsa succincta de sabano [linteo] capita lauans egenorum, defricans quidquid erat, crustam, scabiem, tineam nec purulentam fastidiens, interdum et uermes extrahens, purgans cutis putredines, sigillatim capita pectebat ipsa que lauerat. Ulcera uero cicatricum, que cutis laxa, detexerat  aut ungues exasperauerant, more euangelico, oleo superfuso mulcebat morbi contagium. Mulierum uero descendentium in tinam [doliolum uulgo tinette], ipsa cum sapone a capite usque ad plantam membra singula diluebat; egredientibus exinde si cui ueterata indumenta conspiceret, tollens rasa, noua reddens: ante pannosos faciebat uenire cultos ad prandium; quibus congregatis, ministerio parato, ipsa aquam siue mappam singulis porrigebat, et inualidis ipsa pariter os et manus tergebat. Hinc tribus ferculis illatis, farcitis deliciis, stans ante prandentes ieiuna, presens conuiuis, ipsa incidebat panem, carnem, uel quidquid apponeret. Languidis autem et cecis non cessabat ipsa cibos cum cochleari porrigere, hoc presentibus duabus, sed se sola seruiente, ut noua Martha satageret, donec potulenti [Al. purulenti  lectum cum in Mss. sit potolenti] fratres leti fierent conuiuiis. Tunc illa remouens se loco ut ablueret  manus, iam bene culto conuiuio tota gratificabatur. Si quid audiret de fremitu, iubebat tamen ut sederent, donec uellent adsurgere.

18. uenerabili uero omni Dominico die hoc babebat in canone uel estate uel hieme, ut pauperibus collectis primo merum sua manu de potu dulci porrigeret, puelle postea committens, ut omnibus illa propinaret: quia ipsa festinabat orationi occurrere, quo et cursum consummaret, et sacerdotibus ad mensam inuitatis occurreret, quos adhuc regali more ad propria cum redirent, sine munere non laxaret.

19. Hanc quoque rem intremiscendam qua peragebat dulcedine! Cum leprosi uenientes signo facto se proderent, iubebat adminicule, ut unde, uel quanti essent pia cura requireret. Qua sibi renuntiante, parata mensa, missorium  , cochleares, cultellos, cannas   , potum et calices sola subsequente intromittebat furtim, quo se nemo perciperet. Ipsa tum mulieres uariis lepre maculis perfusas comprehendens in amplexu, osculabatur et uultum, toto diligens animo. Deinde, posita mensa, ferens aquam calidam, facies lauabat, manus, ungues et ulcera, et rursus administrabat ipsa pascens per singula. Recedentibus prebebat aurum uel uestimenta, uix una teste munifica. Ministra tamen presumebat eam blandimentis sic appellare: Sanctissima domina, quis te osculetur que sic leprosos amplecteris? Illa respondit beneuole: uere si me non osculeris, hinc mihi cura nec ulla est.

20. Que tamen, prestante Deo, diuerso fulsit miraculo. Denique si quis pustule desperaret de uulnere,  offerebat ministra sancte folium pampini, mentiens, sibi opus hoc esse. Sicque uix obtento signaculo portans ad desperatum, uulneri superposito mox occurrebat remedium. Itidem frigoriticus qui uenisset aut languidus, dicens in somnis se uidisse ut pro sua salute femine sancte occurreret, offerens candelam alicui ex ministris; qua accensa per noctem morbus accipiebat mortem, morbidus sanitatem. Quoties autem cum cognouisset decubantem in lectulo, portans poma peregrina, dulce simul et calidum, reficiebat egrotum: et qui nec decimo iam die quid percepisset, cibaria ipsa mox administrante, languidus accipiebat cibum pariter et salutem; quod tamen ipsa imperabat, ne quis proferret in fabula.

21. Quanta uero congressio popularis extitit die qua  se sancta deliberauit recludere! ut quos platee non caperent, ascendentes tecta complerent. Quid autem  sanctissima ieiunii, obsequii, humilitatis, caritatis, laboris et cruciatus feruenter indepta sit, si quis cuncta percurreret, ipsam predicaret tam confessorem quam martyrem. Ergo uenerabilem preter diem Dominicum fuit sacratissime omnis dies [Al., omnibus diebus] iuiunium: lenticule uel oleris prope ieiuna refectio; non auem, piscem uel pomum, uel ouum habens edulium. Panis uero deliciarum segalatium fuit aut hordeaceum, quem absconsum sub fladone sumebat, ne quis perciperet. Hec fuit etiam potio aqua mulsa, piracium, sed modice libata sitibunda potatio.

22. Prima quoque Quadragesima, qua se reclusit in cellula, donec fuisset transacta, panis non sumpsit cibaria, nisi die Dominica, sed tantum radices herbarum, aut olera de maluis sine olei gutta, sine sale  composita. uerum aque toto ieiunio nec sumens duo sextaria, hinc tanta siti laborabat, ut faucibus desiccatis, uix psalmum diceret arida. Cilicium etiam habens ad corpus pro linteo iugiter: cursum decantans peragebat uigilias: ante se cinerem stratum superiecto cilicio, hoc utebatur pro lectulo: ipsa requies fatigabat, cui parum uidebatur hoc sustinere corpusculum  .

23. Adhuc monachabus omnibus soporantibus calceamenta tergens et ungens, retransmittebat per singulas. Aliis quadragesimis  aliquid relaxatius [Al. relaxans] quinta feria sumebat, deinde Dominica. Nam et reliquo tempore preter dies paschales ac summe festiuitatis, donec infirmitas permisit, in cinere et cilicio semper uitam duxit austeram. Prius se leuans  ut psalleret quam congregatio surrexisset. Nam de officiis monasterialibus, nichil sibi placuit, nisi prima seruiret, et ipsa se castigabat si bonum post alteram ageret. Ergo suis uicibus scopans monasterii plateas simul et angulos, quidquid erat fedum purgans, et sarcinas quas alii horrent uidere, non abhorrebat euehere. Secretum etiam purgare opus non tardans, sed occupans [Al., scopans]; ferens fetores stercoris, credebat se minorem sibi, si se non nobilitaret uilitate seruitii. Ligna supportans brachiis, focum flatibus et forcipibus admouens, calens nec lesa se retrahens, extra suam hebdomadam infirmantibus seruiens. Ipsa cibos decoquens, egrotis facies abluens, ipsa calidum porrigens, uisitabat quos fouebat, ieiuna rediens cellulam.

 24. Illud quoque quis explicet, quanto feruore excitata ad coquinam concursitabat suam faciens septimanam? Denique nulla monacharum nisi ipsa de posticio  , quantum ligni opus erat, sola ferebat in  sarcina. Aquam de puteo trahebat et dispensabat per uascula. Olus purgans, legumen lauans, flatu focum uiuificans; et ut decoqueret escas, satagebat exestuans. uasa de foco ipsa leuans, discos lauans et inferens. Hinc consummatis conuiuiis ipsa uascula diluens, purgans nitide coquinam, quidquid erat lutulentum ferebat foras in locum designatum [Al., ima purgamina]. Inde per egrotantes inferens necessaria ibat non tepida et priusquam exciperet Arelatensem regulam, hebdomada subtransacta sufficienter ad omnes calidam faciebat, humilitate sanctissima pedes lauans et osculans et adhuc omnes prostrata deprecabatur ueniam negligentia pro commissa.

25. Itaque post tot labores quas sibi penas intulerit, et ipsa que uoce refert perhorrescit. Quadam uice  dum sibi latos tres circulos ferreos diebus Quadragesime collo uel brachiis nexuit, et tres catenas inserens circa suum corpus dum alligasset astricte, inclusit durum ferrum caro tenera supercrescens. Et transacto ieiunio cum uoluisset catenas sub cute clausas extrahere nec ualeret, caro per dorsum atque pectus super ferrum catenarum est incisa per circulum ut sanguis fusus ad extremum exinaniret corpusculum.

26. Inde uice sub altera, iussit fieri laminam in signo Christi aurichalcam, quam accensam in cellula locis duobus corporis altius sibi impressit, tota carne decocta. Sic spiritu flammante membra faciebat ardere. Adhuc aliquid grauius in se ipsa tortrix excogitans, una quadragesimarum, super austerum ieiunium  et sitis torride cruciatum, adhuc lima cilicii membra tenera setis asperis dissipante, iubet portari aquamanile  ardentibus plenum carbonibus. Hinc discedentibus reliquis membris trepidantibus, animus armatur ad penam, tractans quia non essent persecutionis tempora, a se ut fieret martyr. Inter hec ut refrigeraret tam feruentem animum, incendere corpus deliberat, apponit era candentia; Strident membra cremantia, consumitur cutis, et intima, quo attigit ardor, fit fossa. Tacens tegit foramina: sed computrescens sanguis manifestabat quod uox non prodebat in pena. Sic femina pro Christi dulcedine, tot amara libenter accepit. Hinc actum est, ut quod ipsa abdiderit, hoc miracula non tacerent.

 27. Itaque matrona Gislaadi proceris, nomine Bella, sed longa cecitate miserrima, rogauit se de Francia Pictauis ad sancte duci deuote presentiam. Quam, licet tarde exorata, sibi fecit occurri per tetre noctis  silentia. Prostrata cuius ad genua ut dignaretur oculos eius signare, uix impetrat. Que mox ut in nomine Christi signum crucis impressit, cecitas fugit, lux rediit, et nocturno sub tempore orbe diu dies illuxit: ita ut tracta cum uenisset, nullo ducente recederet.

28. Item puella Fraifledis, inimico instigante, dum torqueretur tam nequiter sacras [Al., Suedas] inter manus sancte, nec data dilatione, curari promeruit. Nec illuc pretereatur, tempus beate quod prestitit. . Femina quedam Leubilis dum uexaretur in rure ab aduersario grauiter, sequenti die sancta orante, noua Christi curatione in scapula crepante cute, et uerme foras exeunte, sana est reddita publice; et ipsum uermem calcans pede liberata se  retulit.

29. Illud quod gessit in secreto, proferatur in populum. Monacha quedam toto anno, in die gelata frigore, per noctem cremata igni, sex mensibus nec gressum mouens, cum iaceret exanimis, Sancte de eius infirmitate soror altera nuntiauit. Et quia perinanis esset, tepidam fieri precipit, ipsam egrotam ad se facit in cellula deportari et in tepida deponi. Hinc iubet omnes remoueri, remanente tantum sola simul egrota cum medica fere per horas duas. Quantum est corporis forma a capite usque ad plantam, infirma membra combaiulat. Dehinc quo manus attingebat, fugiebat dolor de languida; et quam due deposuerant, exiit salubris de tepida. Que uinum nec odorabat, accepit, bibit,  et refecta est. Quid plura? Sequenti die cum iam speraretur [pro crederetur] migrare de seculo, salua processit in publicum.

30. Adiiciatur laudi quod non deperit merito. Mulier quedam dum inimici inuasione grauiter laboraret, et uix ad sanctam potuissent hostem rebellem adducere; imperat aduersario, ut se suo cum timore pauimento prosterneret. Mox ad beate sermonem in terram se deiiciens, qui timebatur, extimuit. Cui sancta plena fide cum calcasset in ceruice, fluxu uentris egressus est. Est et in rebus minimis magna gloria creatoris. Ergo casu cum glomus quem sancta filauerat, perpenderet de camera, ueniens sorex ut tangeret, antequam filum incideret, mortuus in morsu pependit.

 31. Inseratur operi res tam digna miraculo. Floreius quidam nomine, homo eiusdem sancte, pro piscatione dum in mare satageret, oborto uentorum turbine, fluctuum surgente mole, nec tam nauta sentinante [sentinam eiiciente], quam unda superuergente, cum nauis plena submergeretur, in extremitate clamat: Sancta Radegundis, dum tibi obedimus, non subsidamus naufragio, sed obtine apud Deum ut liberemur de pelago. Quo dicto, mox fugata nube, reddita serenitate, unda cadente, prora surrexit.

 32. Goda puella secularis, post Deo monacha seruiens, dum longo sub tempore, lecto flebilis decubaret, et impenso multo medicamine plus langueret, facta candela ad mensuram sue stature, Domino miserante in nomine sancte femine, qua hora frigus spiraret, lumen accendit et tenuit, cuius beneficio ante fugata sunt frigora, quam esset candela consumpta.

33. Si propter breuitatem multa pretermittimus, plus peccamus. Igitur purgatis uelociter reliquis, dilato remedio, carpentarii cuiusdam uxor dum plurimis diebus energumeno  torqueretur, uenerabilis eius abbatissa  ioculariter dicit ad sanctam: Crede, mater, excommunico te, si intra hoc triduum mulier hec ab hoste purgata non redditur. Dixit  plane, sed fecit sanctam mulierem occulte reficiendi tempore penitentem. Quod ne moremur quid actum sit, altera die sancta precante aduersarius rugiens per aurem egrediens, inuasum uasculum deserit, mulier cum marito sospes redit hospitium. Nec illud pretereatur quod est actum simillimum. Rogat beatissima de loco suo euelli arborem ualidam lauri, et ad suam cellulam pro iucunditate transferri. Quo facto, transplantata, non adherente radice, fit tota foliis arida. Cui abbatissa ioculariter imputat, nisi exoraret ut arbor terre adhereret, se de cibo suspenderet. Quod non inaniter dictum est: Nam sancta intercedente, foliis, ramis, radice laurus siccata reuiruit.

34. De monachabus quedam sibi familiarior, cuius  ex humore sanguis contexerat oculum, apprehensa herba absynthio, quam sancta circa pectus ut refrigeraret habuerat, cum super oculum posuit, dolor et cruor mox effugit; et de uiriditate herbe puritas lucis emicuit. Reuocetur memoria quod tacitum pene preteriit. Anderedus agens eiusdem beatissime cum sibi filii nascerentur, quos ut uideret mox perderet, et cogitaret sepelire mater tristis dum pareret, exanimem infantulum lacrymosi parentes iactant in sancte cilicium. Qui ut saluberrimam uestem mox panni nobilis attigit, ad officium uitale redit infans de funere, et rubens leuat de pallio pallor uicinus ad tumulum.

35. Quis numeret mirabilia que Christi misericors operatur clementia? Animia monacha dum tantum  hydropis morbo tumefacta tenderetur, ut salus esset in ultimo, et deputate sorores spectarent quo momento exhalaret spiritum, uisa est illi per soporem cum ueneranda abbatissa beata Radegundis, in balneo sine liquore nudam iubere descendere. Deinde manus Beate uisa est oleum egrote super caput effundere, et noua ueste contegere. Quo peracto mysterio, euigilanti de sopore de morbo nichil apparuit, ita ut nec subsudasset, et intus aqua consumpta sit. Quo nouo sub miraculo non reliquit in utero nec morbi uestigium. Nam que credebatur deferri  preceps ad tumulum, leuat ad cursum de lectulo, ut olei testimonium odor inesset capitis et uentris nulla pernicies.

36. Proferatur in medio quo gratuletur regio. Quadem uice obumbrante iam noctis crepusculo, inter choraulas  et citharas dum circa monasterium a secularibus multo fremitu cantaretur, et Sancta duabus testibus perorasset diutius, dicit quedam monacha sermone ioculari: Domina, recognoui unam de meis canticis saltantibus predicari. Cui respondit: Grande est si te delectat coniunctam religioni audire odorem seculi. Adhuc soror pronuntiat: uere, Domina, duas et tres hic modo meas canticas audiui quas tenui. Sancta respondit: Teste Deo [Id est, testor Deum], me nichil audisse modo  seculari de cantico. Unde manifestum est, ut carne licet in seculo, mente tamen esset in celo.

37. Predicetur in laude Christi, more beati Martini, tempore presenti, antiqui norma miraculi. Cum beatissima femina reclusa esset in cellula, audiuit fletum de monacha, et signi tactu uenientem quid illud esset interrogat. Que mortuam sororem nuntiauit infantulam, et frigidam qua lauaretur, paratam, esse iam calidam. Condolens sancta tunc imperat ut cadauer ipsius suam deferret in cellulam. Quo sibi deportato, excepit manu propria, reclausa post se mox ianua, iubens longe discedere, ne quis sentiret quid ageret: sed quod occulte gessit, celari diu non potuit. Inter hec dum defuncte exsequie preparantur, fere per horas septem mortue tractat corpusculum.  Sed Christo uidente fidem, cui negare non potuit, reddita prorsus salute, surgit hec ab oratione, resurgit illa de funere: et se tunc subleuat uetula, cum reuixisset infantula. Quam tactu iterum signi, letificata reddit uiuam quam flens acceperat mortuam.

 38. Commemoretur et illud nobile factum per somnium. Tribunus fisci, cognomento Domolenus, die qua sanctissima migrauit de seculo, dum grauiter suffocationis languore totus deficeret, uidebatur ipse quod sancta in uicum eius dignabiliter accessisset. Currit, salutat, interrogat quid beata requireret. Tunc ipsa dicit quod ad eum illic uidendum peruenerit. Et quia uotum plebis erat ut beati Martini oratorium conderent; apprehendit tribuni manum beatissima dicens: Hoc loco sint confessoris uenerande reliquie; per hoc edificate templum quod sibi dicat dignissimum. Quale Dei mysterium! fundamentum et pauimentum repertum est, quo basilica facta est. Adhuc in ipso sopore manum trahit per fauces eius, et gulam diu deliniens, insuper et hoc dicens: ueni ut  tibi melior a Deo sanitas conferatur. Et uidebatur sic rogare: Per meam uitam ut propter me relaxes illos quos habes in carcere. Euigilans Tribunus refert quod uiderat coniugi dicens: uere credo quod hac hora exiit sancta de seculo. Dirigit ad ciuitatem ut per hoc uera cognosceret: transmittit ad carcerem, qui septem reos ibi detentos admonitus, relaxaret; redeunte transmisso refert ea hora migrasse iustam de seculo; et triplici mysterio carcere relaxato, tribuno sano reddito, edificato templo, sancte probauit oraculum.

39. Sed de beate uirtutibus sufficiat exiguitas, ne fastidiatur ubertas; nec reputetur breuissimum, ubi de paucis agnoscitur in miraculis amplitudo. Qua pietate, parcitate, dilectione, dulcedine, humilitate,  honestate, fide, feruore sic uixerit, ut et ipsam post obitum gloriosi transitus, mirabilia prosequantur, humane eloquentie modus admirando attonitus uiribus explicare minime ualet. Sit tamen illi qui dedit, gloria, laus et imperium in secula seculorum. Amen.





LIBER SECUNDUS. AUCTORE BAUDONIuIA MONIALI AEQUALI.
Ad mss. Cod. Sancti Germani Pratensis et Sancti Theodorici Rhemensis et D. d'Herouual.




PROLOGUS AD DEDIMIAM ABBATISSAM.

1. Dominabus sanctis meritorum gratia decoratis Dedimie abbatisse, uel omni congregationi gloriose domine Radegundis Baudoniuia [Al., Bandoniuia, Bandomina] humilis omnium.

Iniungitis mihi opus agere non minus impossibile, quam sit digito celum tangere, scilicet ut de uita sancte domine Radegundis, quam optime nostis, aliquid dicere presumamus. Sed istud illis debet iniungi, qui habentes intra se fontem eloquentie, inde [* 1Kb] quidquid illis iniungitur, carmine irriguo copiosius explicatur. uerum econtra quicunque anguste intelligentie sunt, nec habent affluentiam eloquii, per quam uel alios reficere uel sue siccitatis possint inopiam temperare, tales non solum per se aliquid dicere non appetunt, uerum etiam, si quid eis iniunctum fuerit, pertimescunt. Quod in me ego recognosco que sum pusillanimis, paruum habens intelligentie eloquium, quoniam quantum doctis proloqui, tantum indoctis utile fit tacere. Nam illi de paruis sciunt magna disserere, isti de magna nesciunt parua proferre: et ideo quod ab aliis queritur, ab aliis formidatur.

 2. Cum sim igitur minima omnium minimarum, quam ab ipsis cunabulis ante sua uestigia peculiarem uernulam familiariter enutriuit, ut officio impensi muneris de eius claro opere, etsi non plene, uel ex parte complexa perstringerem; quatenus dum sui gregis auribus eius gloriose uite preconia pandentur, etsi non digno, deuoto tamen eloquio, benignissime uestre uoluntati obediens pareo; uestra me oratione peto iuuari, que sum minus docta, plus deuota. Non ea que uir apostolicus Fortunatus episcopus  de beate uita composuit iteramus, sed ea que prolixitate sui pretermisit, sicut ipse in libro suo disseruit cum diceret de Beate uirtutibus : »Sufficiat exiguitas, ne fastidiatur ubertas, nec reputetur breuissimum, ubi de paucis agnoscitur amplitudo.« Ergo inspirante diuina potentia, cui beata Radegundis placere studuit in seculo et cum quo regnat post seculum, non polito, sed rustico tentamus de his que gessit sermone appetere et de multis eius miraculis pauca complecti.



LIBER SECUNDUS INCIPIT.


 1. Igitur de beate Radegundis uita in primo libro sicut continetur eius regalis origo uel dignitas, nulli habetur incognitum, qualis fuit eius actio dum cum terreno principe coniuge rege precelso Chlothario conuersaretur. De regali progenie nobile germen erupit, et quod sumpsit ex genere, plus ornauit ex fide. Coniuncta terreno principi nobilis regina, celestis fuit plusquam terrena, sed in ipso coniunctionis breui tempore ita se sub coniugis specie nupta tractauit, ut Christo plus deuota seruiret, et hoc ageret in laicali proposito, quod ipsa desideraret imitari religio  ; iam antecedens animo future conuersationis aduentum, dum seculari sub habitu religionis formabatur exemplum. In nullo huius mundi compede catenata, in seruorum Dei obsequio succincta,  in redemptione captiuorum sollicita, in egenorum erogatione profusa, proprium credidit quidquid de se pauper accepit.

2. Dum esset cum rege adhuc in mundiali habitu, mens intenta ad Christum , inuitata ad prandium a Sifride [Al., Ansifrede matrone] matrona, dum iter ageret seculari pompa se comitante, interiecta longinquitate terre ac spatio, fanum quod a Francis colebatur, in itinere beate regine, quantum miliario uno proximum erat. Hoc illa audiens, iussit famulis fanum igni comburi, iniquum iudicans Deum celi contemni et diabolica machinamenta uenerari.  Hoc audientes Franci uniuersaque multitudo cum gladiis et fustibus uel omni fremitu diabolico conabantur defendere, sancta uero regina immobilis perseuerans, et Christum in pectore gestans, equum quem sedebat inantea non mouit, antequam et fanum perureretur, et ipsa orante inter se populi pacem firmarent.  Quo peracto uirtutem et constantiam beate regine omnes admirantes Dominum benedixerunt.

5. Postquam operante diuina potentia a rege terreno discessit, quod sua uota poscebant, dum Suedas [Sais, supra num. 15] in uilla quem ei rex dederat, resideret, in primo anno conuersionis sue, uidit in uisu auem [Al., nauem] in hominis specie, et in totis membris eius sedentes homines, se uero in eius genu sedentem. Qui dixit ei: Modo in genu sedes, adhuc in pectus meum sessionem habebis. Hinc ostendebatur ei gratia, qua fruitura erat. Hunc uisum cum contestatione secretius suis fidelibus retulit, ut ea superstite hoc ne quis sciret. Quam cauta in collocutione, quam deuota in omni actione! In prosperis et in aduersis, in letitia et tristitia semper equalis;  nec in aduersis se fregit, nec in prosperis extulit.

4. Dum in uilla ipsa adhuc esset, fit sonus quasi eam rex iterum uellet accipere, se dolens graue damnum pati, qui talem et tantam reginam permisisset a latere suo discedere: et nisi eam reciperet, penitus uiuere non optaret. Hec audiens beatissima nimio terrore preterrita, se amplius cruciandam tradidit cilicio asperrimo, ac tenero corpori aptauit; insuper et ieiunii cruciationem indixit, uigiliis pernoctans in oratione se totam diffudit, despexit sedem patrie, uicit dulcedinem coniugii, exclusit caritatem mundialem, elegit exsul fieri ne peregrinaretur a Christo. Adhuc de regali secum habens ornamento felte  fusum, ex auro et gemmis uel margaritis factum habentem in se auri solidos mille, quam per  nonnam suam nomine Fredo uigiam, quam proximam habebat, cum suis fidelibus transmisit uiro uenerabili, domno Ioanni  reclauso in Castello Cainone, ut pro ea oraret, ne iterum ad seculum reuerteretur, et uestem ei cilicinam transmitteret, unde corpus suum limaret. Transmisit ei et rachinam   cilicinam, unde et interius et superius sibi fecit indumentum, et si quid de causa, quam timebat, supradictus uir in Spiritu sancto sentiret, eam certiorem redderet. Quod si hoc rex uellet, ipsa ante optaret uitam finire, quam regi terreno iterum iungi, quia iam regis celestis copulabatur amplexibus. Sic uir Dei tota nocte in uigiliis et orationibus pernoctans, inspirante sibi diuina potentia in crastino, mandauit ei hoc regis esse uoluntatem, sed Dei non esse permissum: ante rex Dei iudicio puniretur, quam eam in coniugium acciperet.

5. Post hoc dictum supradicta domina Radegundis mente tota intenta ad Christum, Pictauis, inspirante et cooperante Deo, monasterium sibi per ordinationem precelsi regis Chlotharii construxit,  quam fabricam uir apostolicus Pientius [Pictauiensis] episcopus et Austrapius dux per ordinationem dominicam [Al., Dei] celeriter fecerunt: in quod monasterium sancta regina, mundi falsa blandimenta respuens, gaudensque ingressa est, ubi perfectionis ornamenta conquireret, et magnam congregationem puellarum Christo nunquam morituro sponso traderet. Quo electa abbatissa etiam constituta, tam se quam sua omnia eius tradidit subdita potestati, et ex proprio iure nichil sibi reseruans, ut curreret expedita post Christi uestigia, et tantum sibi plus augeret in celo quanto magis subtraxisset de seculo. Mox etiam eius sancta conuersatio cepit feruere in humilitatis conuersatione, in caritatis ubertate, in castitatis lumine, in ieiuniorum pinguedine: et ita  se toto amore celesti tradidit sponso, ut Deum mundo corde complectens, Christum in se habitatorem esse sentiret.

6. Sed inuidus bonorum humani generis inimicus, cuius uoluntatem, etiam dum in seculo esset, facere abhorruit, eam persequi non cessauit. Sicut enim iam per internuntios cognouerat  precelsus rex Chlotharius cum filio suo precellentissimo Sigiberto Turones aduenit quasi deuotionis causa, quo facilius Pictauis accederet, ut suam reginam acciperet. Quo cognito beata Radegundis sacramentales fecit litteras sub contestatione diuina uiro apostolico domno Germano Parisiorum ciuitatis episcopo qui tunc cum rege erat, quas per Proculum suum agentem secretius direxit cum exenio uel eulogiis   . At ubi eas relegit uir Deo plenus lacrymans, prosternit se pedibus regis ante sepulcrum beati Martini cum contestatione diuina, sicut ei litteris fuerat intimatum, ut Pictauis non accederet. Sic rex amaritudine plenus intelligens hanc petitionem esse regine, penitentia ductus, malis consiliariis istud reputans, seque indignum iudicans quod talem habere reginam diutius non meruisset prosternit se et ille ante limina sancti Martini pedibus apostolici uiri Germani, rogans ut sic pro ipso ueniam  peteret beate Radegundi, ut ei indulgeret quod in ea per malos consiliarios peccauerat. Unde ultio diuina de presenti in eos uindicauit. Sicut enim Arius, qui contra fidem catholicam certans, omnia [Al., omnem intestinam] intestina sua in secessum dimisit; ita et de istis euenit qui contra beatam reginam egerunt.

7. Tunc rex timens Dei iudicium, quia regina magis Dei uoluntatem fecerat quam suam dum cum eo commorata fuerat, rogat beatum uirum, illuc celeriter ire. Sic uir apostolicus domnus Germanus Pictauis ueniens, ingressus monasterium, in oratorio domne Marie nomini dedicato prosternit se ad sancte regine pedes pro rege ueniam poscens. Illa uero gaudens se de seculi faucibus ereptam, benigne  indulget, et se ad Dei aptauit seruitium: expedita iam sequi Christum quocunque iret quem semper dilexit, et animo deuoto ad eum percurrit. Talibus ergo rebus intenta, addito uigiliarum ordine, quasi carceris se sui corporis fecit pernoctando custodem. Et cum esset aliis misericors, sibi iudex effecta est, reliquis pia, in se abstinendo seuera, omnibus larga, sibi restricta, ut confecta ieiuniis non sufficeret nisi et de suo corpore triumpharet.

8. His igitur studiis occupata per omnem modum, sicut est in libro primo intimatum, meruit soli Deo prompte uacare. Quo tamen tempore fortioribus armis induta, sine cessatione orationibus, uigiliis, lectione propensa, peregrinis ipsa cibos ministrauit ad mensam, ipsa suis manibus lauit et tersit infirmantum  uestigia. Non famule permisit sibi dare solatium, que deuota cursitabat implere seruitium: se autem in tam ardua abstinentie districtione reclusit, usque quo infirmitas permisit, ut mens intenta Deo terrenum iam nec requireret cibum. Lectulum uero penalem sibi construxit, postquam religionis induit habitum; non aliquando illam mollis pluma fulciuit, neque linteaminis nitor instruxit, que pro indumentis uniuersis cinere et cilicio tenera membra domauit. De abstinentie rigore uel seruitii anterior liber multa docuit. In tantum enim se propter Deum pauperem fecit, ut ceteris preberet exemplum. Manicham quam brachio indueret non habebat, nisi de caliga sua sibi duas fecit manicas: sed ita se pauperem tractabat, ut hoc nec abbatissa  sentiret. Quis  enim eius patientiam, quis caritatem, quis feruorem spiritus, quis discretionem, quis benignitatem, quis zelum sanctum, quis iugem meditationem die noctuque in lege Domini poterit explicare? Que cum a meditatione psalmorum aut predicatione cessare uideretur, lectrix ante eam una monacharum legere non desistebat. In tantum de corde uel ore illius Dei laus non discedebat, ut cum quadam uice uidisset posticiariam monasterii transeuntem nomine Eodegundem, ubi eam uoluit appellare, pro eius nomine Alleluia  clamauit. Hoc millies fecit; nunquam de ore illius detractio, nunquam mendacium, nunquam maledictum contra qualemcumque personam processit: et non solum non detraxit cuiquam, sed nec detrahentem patienter audiuit. Pro persequentibus se semper orauit et orare docuit. Congregationem, quam in nomine Domini plena Dei desiderio congregauit, in tantum dilexit, ut etiam parentes uel regem coniugem se habuisse nec reminisceretur. Quod frequenter nobis dum predicaret dicebat: uos elegi filias, uos mea lumina, uos mea uita, uos mea requies totaque felicitas, uos nouella plantatio; agite mecum in hoc seculo, unde gaudeamus in futuro. Plena fide, plenoque cordis affectu seruiamus Domino in timore, et in simplicitate cordis queramus eum, ut cum fiducia  ei dicere possimus: Da, Domine, quod promisisti, quia fecimus quod iussisti.

9. Nunquam imposuit facere, quod ipsa prius non fecisset. Undecunque seruus Dei uenisset, sollicite percontabatur qualiter Domino seruiret: si quid noui ab eo agnouisset quod ipsa non faceret, continuo cum omni alacritate sibi prius imposuit, et post congregationem tam uerbo docuit quam exemplo ostendit. Cum ante eam uicibus psalmus cessaret, lectio nunquam discessit, non die, non nocte, non dum uel paululum corpus suum refecit. Cum lectio legebatur, illa sollicitudine pia animarum nostrarum curam gerens, dicebat: Si non intelligitis quod legitur, quid est quod non sollicite requiritis speculum animarum uestrarum? Quod etsi minus pro reuerentia  interrogare presumebatur, illa pia sollicitudine maternoque affectu, quod lectio continebat, ad anime salutem predicare non cessabat. Sicut apis diuersa genera florum congregans unde mella conficiat; sic illa ab his, quos inuitabat, spiritales studebat carpere flosculos, unde boni operis fructum tam sibi quam suis sequacibus exhiberet. Dum nocte quasi uel unius hore spatium uideretur somnum carpere, semper lectio legebatur. Que legebat, in se somni marcorem sentiens, putabat eam iam paululum requiescere. Ubi a lectione cessasset mens intenta ad Christum, tanquam si diceret: Ego dormio, et cor meum uigilat , aiebat: Quare taces? Lege, ne cesses. At ubi surgendi horam mediam faceret nox, quanquam antea totum impleuisset cursum, que adhuc  nec soporem senserat, iam parata de strato ad Domini seruitium gaudens surgebat ut cum fiducia diceret: Media nocte surgebam ad confitendum tibi, Domine . Nam frequenter et dormire uisa est et psalmum decantare in ipso sopore, ita ut recte et ueraciter diceret: Meditatio cordis mei in conspectu tuo semper . Charitatis autem eius ardorem quo omnes homines dilexit, quis unquam poterit imitari? Resplenduerunt in ea queque uirtutes, modestia cum uerecundia, sapientia cum simplicitate, seueritas cum mansuetudine, doctrina cum humilitate, uita denique immaculata, uita irreprehensibilis, uita sibimet semper equalis.

10. In tantum se extraneam de rebus propriis fecit,  ut si alicui de sororibus merum dare uoluisset, de suo sibi cellario tangere non presumpsit. Quo cognito uenerabilis abbatissa, dedit ei tonnellam octo modiorum, quam beate Felicitati cellarie ad expensam commendauit. De uindemia usque ad aliam omnibus diebus ubicunque ei Sancta iussit, dispensauit, et nunquam minuit, sed semper equalis permansit. Ubi nouum uinum aduenit quod cellarium impleuit, se tonnella satis fecisse credidit; ante pontones et tonne defecerunt quam hec que beate in omnibus fecit uoluntatem. Dominus de quinque panibus et geminis piscibus quinque pauit millia hominum, et suam ancillam, ubicunque indigere uidit, de hoc paruo [supple uasculo] toto anno refecit.

 11. Semper de pace sollicita, de salute patrie curiosa, quandoquidem inter se regna mouebantur, quia totos diligebat reges, pro omnium uita orabat, et nos sine intermissione pro eorum stabilitate orare docebat. Ubi eos inter se amaritudinem mouere audisset, tota tremebat, et quales litteras uni, tales alteri dirigebat, ut inter se non bella nec arma tractarent, sed pacem firmarent ut patria ne periret. Similiter et ad eorum proceres dirigebat, ut precelsis regibus consilia salutifera ministrarent, ut eis regnantibus, populi et patria salubrior redderetur. Congregationi sue assiduas uigilias imponebat: et ut sine intermissione pro eis orarent cum lacrymis docebat. Se uero in quantum cruciatu affligebat, quis hoc uerbis explere ualeat? et intercedente ea pax regum, mitigatio  belli, salus patrie aderat; ut eius obtentum intelligentes, benedictum nomen Domini collaudarent. Quamlibet de pace regum cum rege celi uictoriam obtineret, magis se Deo deuotam prompte optabat, et omnium seruitio mancipabat, non curans quale obsequium faceret, que totis [omnibus] implere studebat seruitium: pedes omnium manibus propriis lauans, sabano tergens et osculans, et, si permissum fuisset, ad similitudinem Marie fusis crinibus extergere non retinebatur. Unde pro tam immensis beneficiis, que sunt in ea diuino munere collata, Dominus uirtutum largitor eam in miraculis clariorem red didit in Francia: ubi dum regnare uideretur, sibi magis celeste quam terrenum preparauit regnum. Fecerat sibi oratorium, quatenus uicibus dum se  regi subduceret, semper ibi Dominum celi inuocaret, in quo beneficia Dei prestantur ad inuocationem eius nominis, cuius assidua ibi fuit oratio.

12. Postquam se in monasterio reclusit matrona Mammezo, nomine, dum iter ageret, in oculo suo grauis est sordicula ingressa. Ubi una uox, unus dolor, unus clamor, diu noctuque inerat ei, ut suam fidelem Dominus declareret. Quanquam ibi corpore iam non esset, ad inuocationem quoque nominis sui benigne adfuit. Dominus posuit ei in sensu, ut ad suum oratorium pergeret, et ad eius inuocationem se saluari crederet. At ubi femina dolore plena manibus seruulorum suorum sustentata, uix ad illud oratorium duci poterat, ualidissimum sustinens dolorem  se in pauimentum proiecit et clamare cepit: Domina Radegundis, credo te uirtute Dei esse plenam, cuius uoluntatem magis fecisti quam hominum: domina bona, pietate plena, miserere mei, subueni infelici, ora pro me ut mihi reddatur oculus, quia pre graui cruciatu et dolore affligitur anima mea. Sic illa, que dolores omnium in se sola [solam] transtulit dum in corpore fuit, usque dum eis mederi potuisset, benigne exaudiuit ad inuocationem nominis sui. Domino miserante per eius interuentum dolor fugit, salus aduenit, oculum quem iam se perdidisse credebat, solum dolorem sentiens, sanum recipit: que tot diebus nec cibum sumpserat, nec lumen diei uiderat, pedibus suis nullo sustentante incolumis ad domum suam reuersa est, Domino usque in presentem diem  gratiam agens.

13. Adiiciatur et aliud ad laudem Christi miraculum qui suos trepidare aliis facit. uinoberga una eius fuit famula, que ausu temerario in cathedra beate regine post eius discessum sedere presumpsit. Quo facto, iudicio Dei percussa sic ardebat, ut uiderent omnes fumum de ea in altum procedere, et illa coram omni populo proclamaret, confitens se peccasse; et propterea arderet, quia in beate sede consederat. Tribus diebus et tribus noctibus incendium passa uociferans clamabat: Domina Radegundis, peccaui, male egi, indulge, refrigera membra duro cruciatu exusta; misericordia larga, bonis operibus gloriosa, que omnibus misereris, miserere mei. In tanta pena ipsam omnis populus uidens, pro ea  precabatur tamquam si presens esset, dicens: Quia ubicunque ex fide inuocatur, adest: domina bona, parce ei ne tanto cruciatu infelix deficiat. Sic beatissima ad preces omnium benigne indulget [indulgens], ignem feruentem compescuit, sospes ad domum suam rediit: et sic istius pena omnes fecit cautos ac deuotos.

14. Suedas [Sais, lib. I, num. 15] in uilla dum esset, deuoto ac fideli animo mens [mente] intenta Christo reliquias sanctorum omnium plena deuotione habere cupiens, exoranti aduenit uir uenerabilis Magnus presbyter cum reliquiis domni Andree et aliorum quam plurimorum. Quibus super altare positis, cum nocte deuota uigilat super formulam, et se ad orationem prosternit, paruus sopor ei accessit, qualiter ei  Dominus declararet uotum suum impletum, dicens ad eam: Cognosce, benedicta, quia non he solum reliquie, quas presbyter Magnus attulit, hic sunt tantum, sed quantas in Atheia [Athiés] uilla congregasti, tote hic conuenerunt. Ubi oculos aperuit, uidit uirum splendidissimum qui hoc ei nuntiauerat, et gaudens Dominum benedixit. Postquam in monasterium est ingressa, quantam multitudinem sanctorum fidelissimis precibus congregauerit, hoc Oriens testatur, Aquilo, Auster, uel Occidens profitetur: quia undique pretiosas gemmas celoque reconditas,  et quas paradisus habet, ipsa deuota tam muneribus quam precibus sibi obtinuit. Cum quibus incessabiliter iugi meditatione psalmos et hymnos se decantare credebat.

15. Peruenit tandem ad eam de domno Mammete [, sicut hec beata fecit, diuina clementia se benignam exhibuit, eique in sensu posuit, in cuius pectore die noctuque requiescebat, ut sicut beata Helena, sapientia imbuta, timore Dei plena, bonis operibus gloriosa lignum salutare, ubi pretium mundi pro nostra salute  appensum fuerat ut nos de potestate diaboli eriperet, perquisiuit, ita ut, inuento, ambabus manibus plauderet, et in terra genu flexo Dominum adoraret, ubi ipsam in mortuo suscitato dominicam crucem supra positam agnouit dicens: In ueritate tu es Christus Filius Dei, qui in hunc mundum uenisti, tuosque captiuos quos creasti, pretioso sanguine redemisti; quod fecit illa in orientali patria, hoc fecit beata Radegundis in Gallia.

18. Et quia sine consilio in mundo dum uixit, nichil facere uoluit, transmisit litteras ad precellentissimum domnum Sigibertum regem, cuius imperio patria ista regebatur, ut ei permitteret pro totius patrie salute et eius regni stabilitate, lignum crucis Domini ab imperatore [Iustino] expetere: quod ille  benignissime ad petitionem sancte regine assensum prebuit. Illa deuotione plena, desiderio accensa ad imperatorem non munera dirigit, que se propter Deum pauperem fecit; sed oratione obtinente, cum comitatu sanctorum quos incessabiliter inuocabat, missos suos direxit. Sed quod sua uota poscebant obtinuit, ut beatum lignum crucis Domini auro et gemmis ornatum, et multas sanctorum reliquias, quas Oriens retinebat, uno residens loco se habere gloriata est. Ad petitionem sancte transmisit imperator  legatorios cum euangeliis auro et gemmis ornatis.

19. At ubi lignum, ubi salus mundi pependerat, Pictauis  ciuitatem cum congregatione sanctorum aduenit, et pontifex loci cum omni populo deuote hoc uellet excipere; inimicus humani generis per satellites suos egit, ut pretium mundi repellerent, nec in ciuitate recipere uellent, qualiter beata Radegundis tribulationibus subiaceret, aliud pro alio asserentes, Iudaico ordine; quod nostrum non est disserere, ipsi uiderint: Dominus nouit qui sunt eius. Sed illa spiritu feruente, animo dimicante, iterum ad benignissimum regem dirigit, quia in ciuitatem salutem recipere noluerunt. Interim quousque missi sui de domno rege reuerterentur, in Turonico suo monasterio  uirorum quod condidit, ut ipsam saluaret, ibi cum psallentio sacerdotum crucem Domini uel pignora sanctorum commendauit. Non minorem iniuriam est passa sancta crux per inuidiam, quam Dominus qui per cursorem [Al., percussorem] fidelem uocatus et reuocatus ante presides et iudices omnem malitiam patienter sustinuit, ut quod creauerat non periret. In quanto se cruciatu posuit, in ieiuniis, in uigiliis, in profusione lacrymarum tota congregatio sua, in luctu et fletu omnibus diebus usque quo respexit Dominus humilitatem ancille sue, qui dedit in corde regis ut faceret iudicium et iustitiam in medio populi? Nam deuotus rex per fidelem suum uirum illustrem Iustinum comitem transmisit ad uirum apostolicum domnum Eufromium  Turonice  ciuitatis episcopum, ut cum honore digno gloriosam crucem Domini uel sanctorum reliquias in monasterio domne Radegundis introponeret; quod et factum est. Exultauit in gaudio beata cum omni cella sua, seque hoc de celis donum bonum et datum perfectum sue congregationi, quam ad Domini seruitium congregauit, contulit, in spiritu sentiens quod post eius transitum parum habere posset. Quamquam illa cum rege celi gloriaretur, unde eis subuenire posset: hoc donum celeste prouitrix optima, gubernatrix bona, ut oues non usquequaque relinqueret, pretium mundi de pignore Christi, quod de longinqua regione expetiit, ad honorem loci et saluationem populi suo in monasterio dimisit; ubi uirtute Dei cooperante, potentia celi ministrante,  cecorum oculi lumen recipiunt, aures surde patefiunt, mutorum lingua ad suum redit officium; claudi ambulant, demones effugantur. Quid plura? Quisquis a quacunque infirmitate detentus ex fide uenerit, per uirtutem sancte crucis sanus redit. Quis queat dicere quantum et quale donum huic urbi beata contulit? Unde quisquis ex fide uiuit, eius nomini benedicit. Precellentissimis enim dominis regibus et serenissime domne Brunighilde regine, quos caro dilexit affectu, et sacrosanctis ecclesiis uel pontificibus  earum cum contestatione diuina suum commendauit monasterium.

20. Post hoc donum celeste acceptum transmisit beata missos suos, supradictum presbyterum, cum aliis, ad imperatorem cum simplici uestimento gratias agere. In redeundo cepit mare fluctibus agi, ubi sunt multa pericula passi, procellas scilicet et tempestates, quales se nunquam uidisse fatebantur; quadraginta diebus et quadraginta noctibus in medio mari nauis eorum periculo subiacebat. Iam de uita desperantes mortem pre oculis habentes, inter se pacem facientes, quia iam eos mare absorbere cupiebat, se uidentes in tanto periculo, uoces ad celum dabant clamantes ac dicentes: Domina Radegundis, subueni seruis tuis: dum tibi obedimus, submersi  non pereamus; libera nos de mortis periculo quia iam mare paratum est ut nos uiuos absorbeat. Ubicunque inuocata fuisti miserta es, nunc adiuua tuos ne pereant. Ad has uoces in medio mari aduenit columba, que ter nauem eorum circumiens, tertia uice in nomine Trinitatis quam beata semper corde dilexit, cum uolaret, seruus beate regine nomine Banisaios extendit manum, de cauda eius tres tulit pennas, quas mari intinguens tempestatem compescuit et ad inuocationem nominis beate Radegundis columba que apparuit, eius famulos de mortis ianua uite reddidit, et facta est tranquillitas magna in medio mari. Illi uero alta uoce clamantes dicebant: Aduenisti, bona domina, pietate plena, tuos captiuos eripere ne fluctibus mergerentur. Ad eius inuocationem  non tantum sui, sed omnes sunt liberati per uirtutem ipsius domne Radegundis. Ipsas pennas huc attulerant, et fabricatas ipsi qui de morte sunt liberati, per loca sancta deuoti dederunt. Ubicumque inuocata fuerit, benigne exaudit; si febricitans, aut pustulam habens, aut a quacunque tentus infirmitate, pro interiecto longinquitatis terre spatio ad eam uenire non potuisset, candela in eius nomine accensa omnem febrem depulit.

21. Quantum suam congregationem dilexerit quis effari ualeat? nec si centeno sonitu lingue plectrum moueat hoc explere ualet. Instituit ut, dum reficerent, semper lectio legeretur, ut non solum fauces accipiant cibum, sed et aures audiant Dei uerbum. Quidquid aut aliis precepit aut ipsa fecit, omnia propter  Deum semper impleuit. Quidquid aut prohibuit fieri, aut ipsa uitauit facere, omnia in zelo Dei et nichil carnaliter aut egit, aut sapuit. Et quia nunquam otiosa ab opere Dei esse uoluit, insistebat utique orationi, lectioni et eleemosynis ac predicationibus incessanter, omnibus diebus, ut nulla esset que se de ignorantia excusaret.

22. Tantum denique donum in se largiente diuina gratia habuit, ut humilitatis magistrum qui de celi solio ad terras descendit imitando, Dominum sequeretur in spiritu, quocunque iret. Postquam congregatio se recondebat iam ad pausationem, illa, ut pernoctans in oratione, sua sancta dextera monasterium per signum crucis saluabat. Quadam uice dum beata  illud signaret, aliqua de sororibus uidit supra murum millia millium demonum in specie caprarum astare: ubi sancta dexteram beatam cum signo crucis eleuauit, omnis illa multitudo demonum fugata nusquam comparuit.

23. Simili modo dum ante suam cellam nocte astaret, semper corde et in ore cursum decantaus, intra arcana cordis sui secrete iugis laus Dei personabat, nocturna auis, que hominibus est ingrata, uociferans in medio monasterio in arbore se infestabat. Dicit ad eam una de astantibus: Domina beata, si iubes, in uerbo tuo eiicio auem. Que dicit ei: Si nocet, in nomine Domini uade, nichilominus signum crucis super eam faciens. Ambulauit dixitque aui: In nomine Domini nostri Iesu Christi iubet domina  Radegundis, si non ex Dei parte uenisti, ut ab hoc loco discedas, et penitus hic cantare non presumas. Tanquam si ex ore Dei prolatum audisset uerbum, dedit uolatum et nusquam comparuit. Merito ei aues et bestie obediunt, quia illa nunquam preteriit Domini obedire precepto.

24. Et si pro infirmitate aliquoties requiescere uoluisset, spiritu uigilanti dicebat, tanquam admonens eam que psalmum dicebat: Age, dic. Nulli dubium est quod spiritaliter cum sanctis psallebat, aut certe nec sopor eam superabat. Mens intenta ad Christum frequenter etiam in sopore posita, de futuro iudicio et de eterno premio predicans, expergefacta nobis dicebat: Colligite, colligite triticum dominicum, quia uere dico uobis non diu erit ut colligatis. uidete quod  dico, colligite quia uere quesiture estis istud tempus; uere, uere quesiture estis istos dies et ualde desiderature. Quod etsi tunc ignauia nostra hoc tepide accipiebat, iam tamen nunc uenisse probemus quod dixit. Illud propheticum in nobis impletum est: Mittam uobis famem in terra ; famem, inquit, non panis et aque sed audiendi uerbum Dei. Licet predicationes quas instituit recitentur; tamen cessauit illa incessabilis uox, desiderabilis admonitio, dulcis affectus. Nam qualem uultum, Deus plasmator bone! qualem faciem, qualem personam habuit, quis potest unquam exponere? Sed et hoc reminisci supplicium est. Nos uero humiles desideramus in ea doctrinam, formam, uultum, personam, scientiam, pietatem, bonitatem, dulcedinem: quam  specialem a Domino inter ceteros homines habuit.

25. Quam sancta fuit uita eius, tam purus et dulcis aspectus. Ante annum transitus sui, uidit in uisu locum sibi paratum, uenitque ad eam iuuenis prediues pulcherrimus, et quasi iuuenilem habens etatem, qui suaui tactu blandoque colloquio dum cum ea loqueretur, illa de se zelans, blanditiam respuebat. Qui dixit ei: Quid me desiderio accensa cum tantis lacrymis rogas, gemens requiris, fusis precibus poscis, pro me tanto te cruciatu affligis qui semper tibi adsisto? Tu, gemma pretiosa, noueris te in diademate capitis mei primam esse gemmam. Nulli dubium quod ipse eam uisitauit cui se tota deuotione tradidit uiuens in corpore et gloriam qua fruitura erat ei ostendit. Sed  hunc uisum secretius cum contestatione duabus satis fidelibus disseruit, ut se superstite nulli narrarent.

Et quia multa sunt adhuc satis et magna que propter prolixitatem preterimus, ne prolixitas nostra audientibus potius fastidium generet, quam nitorem sermonis [Al., sermo] ostendat. Quantum de amore, de nutrimentis, de caritate, de predicatione, de omni omnino sancta eius conuersatione reminiscimur, cruciamur et dolentes oculis distensis requirimus tantam pietatem, sed nec inuenimus quod perdidimus. O tam dura conditio que nobis infelicibus euenit! o piisima domina, utinam obtinuisses cum celi Domino, ut ante te oues quas congregaueras direxisses! Tu, pastorem bonum sequens, gregem Domino tradidisses.

 26. Iam ad gloriosum eius uenimus transitum, quem sine profusione lacrymarum dicere non possumus. Fluunt lacryme, de imis medullis gemitus prorumpunt, sed in nullo consolationis locum inueniunt, dum plangimus; si de eius fideli deuotione minus dicimus, plus peccamus. Usque ad diem transitus sui numquam minuit cursum implere; et quod cepit, corde retinuit: quia non qui ceperit, sed qui perseuerauerit usque in finem, ipse saluus erit. Ubi iam ad finem uite uenit sanctum eius corpusculum, longum trahens martyrium pro amore Domini; beati [forsan beate id est Moniales] omnes congregati luctuose circa eius thorum flentes et eiulantes, pectora duris pugnis et lapidibus ferientes, uoces ad celum dabant clamantes ac dicentes: Domine, ne permittas  nos tam graue damnum pati; lumen nostrum recipis, nos cur in tenebris relinquis? Et quia illa quidquid potissimum facere uoluit, semper die natalis Domini facere elegit, gloriosus transitus eius sic contigit. Nam quarta feria mane primo idus Augustas, quod fecit idem mensis dies XIII  , clausi sunt eius oculi  et obscurati sunt nostri. ue nobis quia peccauimus, afflictum est dolore cor nostrum, fleuimus et plangimus, quod diutius una nos te habere non meruimus. Ipsum mane ubi nobis tantum malum contigit, ubi una uox, unus planctus, unus clamor celos penetrabat; lapidarii qui in monte operabantur, in ere audierunt angelum Dei loquentem; unus dixit ad alios: quid facitis? dimittite eam adhuc; quia he uoces ad Domini peruenerunt aures. Angeli, qui  eam ferebant, respondentes dixerunt: Iam factum est. Quid faciemus? Illam recepit paradisus, ubi gloriatur cum Domino. Credimus quod nos non de se separat, que se ei placere uoluit cum quo regnat.  Flenda ergo nobis talis non est, sed tremenda. Amisimus quidem in presenti seculo dominam et matrem: sed in regnum Christi premisimus intercedentem. Admirabile quidem gaudium fecit in celis, in terris uero intolerabilem luctum reliquit.

27. Quando eius sancta anima de hoc seculo migrauit ad Christum, non erat ibi pontifex loci. Ambulauit nuntius ad uirum apostolicum domnum Gregorium Turonice ciuitatis episcopum, et aduenit. Sed quantum presens uidit oculis antequam eam sepeliret, de eius uirtutibus in libro miraculorum , quem composuit, inseruit. Cum autem uenit ad locum ubi sanctum corpus iacebat , facies illius uelut rosa et lilium fulgebat; ita tremefactus est ac metu concussus, tanquam si ante presentiam beate genitricis Domini adstaret deuotus uir Deo plenus. Expectabatur pontifex loci ut eam cum digno sepeliret honore. Tota congregatio circa eius torum stans psallebat; ubi psallentium uel paululum quiescebat, intolerabilis planctus aderat. Triduo expectatus est pontifex, quia uicos circumiebat; sed quia non uenit, supradictus uir apostolicus de caritate fisus quia perfecta caritas foras mittit timorem , in Basilica sancte Marie  nomine condita, ubi sacra uirginum corpora de monasterio suo conduntur, eam cum digno sepeliuit honore.

28. Dum sub muro cum psallentio sanctum eius  corpus portaretur, quia instituerat ut nulla uiuens foras monasterii ianuam egrederetur  , tota congregatio supra murum lamentans, ita ut plauctus earum superaret ipsum psallentium, pro psalmo lacrymas, pro cantico mugitum, et gemitum pro alleluia  reddebant. Rogauerunt desursum ut subtus turrem repausaretur feretrum in quo beata portabatur, grauiter sustinentes eius absentiam. Sed ut suam fidelem Dominus declararet in medio populi, ibi dum pausaretur sanctum corpus, cecum illuminauit: qui multis annis lucem diei non uiderat, lumen recepit; qui ad manus tractus uenerat, post feretrum nullo sustentante uidens, tanquam si nullum habuisset laborem oculorum, ad sanctum sepulcrum abiit, et usque hodie clare uidet.

 29. Ne pretermittatur et aliud miraculum. Ubi eam sepeliuit supradictus episcopus, coopertorium non posuit, antequam pontifex loci ueniret. Libere que ante eam cereos portauerunt, tote in gyro sepulcri  adstabant; unaqueque in suo cereo suum nomen dabat scriptum, tote uni ex famulis cereos ipsos iuxta ordinationem tradebant. Fit contentio in populo; alii dicebant cereos ipsos in eius sanctum sepulcrum mitti debere, alii dicebant, non. Dum istud ageretur, de pueri brachio qui totos tenebat, unus exiliuit in altum super omnem populum, et se in sancto sepulcro ad pedes beate posuit, et quod hesitabatur, declarauit. Respicientes ad nomen, cuius esset cereus, inuentum est Calue nomen. Hoc uidens episcopus uel omnis populus, admirantes uirtutem beate Radegundis, Domino benedixerunt. Quante post eius transitum ibi sunt facte uirtutes, quanti demoniaci liberati, quanti febricitantes sunt redditi sanitati, quis enumerare ualeat?

 30. De Burgundia cum uiro apostolico Leifasto  episcopo ueniens eius abba nomine Abbo, dum esset Pictauis in ciuitate, dentis incurrit ualidum dolorem. Die noctuque una uox, unus dolor inerat ei, mortem euenire sibi optans ut tanto careret dolore. Qui inspirante sibi diuina misericordia rogauit se duci ad sanete basilicam: ubi ingressus, cum fide se ante sanctum sepulcrum terre proiecit, mortem pre oculis habens, pallam corporalem desuper sanctum tumulum mordicus apprehendit. Qui septem diebus nec cibum sumpserat, nec somno refici poterat, in hoc morsu sopor accessit; dolor discessit, sanus ad hospitium rediit. Quod post ipso referente plures cognouerunt, ubi se fatebatur de mortis ianua per uirtutem domne Radegundis esse reuocatum

 31. Et quia mos est in festiuitate beati Hilarii reliquis Monasteriis circumcirca proximis, que sunt ibi, usque in mediam noctem uigilias celebrare; de media nocte unusquisque abbas cum suis fratribus ad suum reuertitur monasterium cursum celebrare. Quamdiu  in beati Antistiis Basilica uigilauerunt, tota nocte energumeni clamauerunt; inter quos mulieres duas grauiter infestabat inimicus, precipue una tantum bacchabatur, ut in eius fremitu tota tremeret basilica. Postquam inde uir uenerabilis Arnegisilus abbas basilice beate regine cum suis Monachis exiuit, ad suam uadens basilicam cursum implere, quam illa satis dilexerat, ipsas post se mulieres audierunt clamantes, uenite. Que ingresse basilicam uociferantes domnam Radegundem ut eis parceret supplicabant. Una ex illis, que grauius tribulabatur, iam ter quinos habens annos ex quo eam spiritus nequam flagellabat, cum matutina dicebatur, seuiens inimicus uas quod inuaserat, reliquit. Illa alia ad tertiam ante ostium ipsius basilice est liberata, et ultra nequissimus  hostis eis nocere non ualuit. Quam larga est et diues misericordia Dei que suos uereri facit, et loca requirit ipse uirtutum largitor ac dispensator, ubi per suos fideles suam ostendit potentiam. Ad basilicam sancti uiri sunt alii liberati, alii uero basilice domne Radegundis sunt directi: ut sicut equales gratia erant, ita equalis et uirtus ostenderetur.

32. Quis male habens, quamuis uita desperatus, si pallam subteriorem custos eiusdem sacri sepulcri intinxit in calice aque, et dedit ei febricitanti poculum, non statim ut bibit ante sanctum eius sepulcrum iacens sopor accessit, morbus recessit? Christo largiente omnibus diebus in nomine ipsius Domini Iesu-Christi ibi multe uirtutes fiunt, unde recessit. Nos quoque etiam fideli deuotione et sedulitate debita  ueneramur in terris, cuius anima confidimus, gaudemus et gloriamur quod prefulgeat in celis, ipso prestante qui cum Patre et Spiritu-sancto uiuit et et regnat in secula seculorum, Amen.





SANCTAE RADEGUNDIS. REGINAE FRANCIAE. TESTAMENTUM, SIuE EPISTOLA [a 1Kb] AD EPISCOPOS.

Hanc initio institute congregationis sue pro eius tutela et stabilitate scripsit, concilioque Turonensi confirmandam absens obtulit.

 Dominis sanctis, et apostolica sede dignissimis in Christo patribus, omnibus episcopis Radegundis peccatrix.

Congrue prouisionis tunc roboraliter ad effectum tendit exordium, cum generalibus patribus, medicis, ac pastoribus, ouilis sibi commissi causa auribus traditur, eorumque sensibus commendatur, quorum participatio de caritate consilium, de potestate suffragium, de oratione ministrare poterit interuentum. Et quoniam olim uinclis laicalibus absoluta, diuina prouidente et inspirante clementia, ad religionis normam uisa sum uoluntarie duce Christo translata; ac  prone mentis studio cogitans etiam de aliarum profectibus, ut annuente domino mea desideria efficerentur reliquis profutura, instituente atque remunerante precellentissimo domno rege Clotario, monasterium puellarum Pictaua urbe constitui, conditumque, quantum mihi munificentia regalis est largita, facta donatione dotaui. Insuper congregationi per me Christo prestante collecte regulam, sub qua sancta Cesaria deguit [a 1Kb] , etc.


Reliqua uidesis tom. preced. col. 522, ubi hec epistola a Gregorio Turonensi refertur.





DECRETUM EPISCOPORUM, QUOD SUSCEPTA BEATAE REDEGUNDIS EPISTOLA CONSCRIPSERUNT.

 Domine beatissime, et in Christo ecclesie filie Radegundi, Euphronius, Pretextatus, Germanus, Felix, Domitiannus, uictorius et Domnolus, episcopi.

Sollicita sunt iugiter circa genus humanum immense  diuinitatis prouisura remedia, etc.


Reliqua uidesis Greg. Turon. lib. IX, cap. 39, col. 516 tom. preced.




ANNO DOMINI DLXXIII-DLXXuII.
BENEDICTUS PAPA I.





NOTITIA EX LIBRO PONTIFICALI.

 Benedictus [a 2Kb] natione Romanus ex patre Bonifacio, sedit annos [b 1Kb] quatuor  , mensem unum, dies uiginti octo [Cod. Luc., nouem]. Eiusdem [Cod. Luc.,  eodem] tempore gens Langobardorum [c 1Kb] inuasit totam Italiam, simulque et fames nimia, ut etiam multitudo castrorum se traderet Langobardis, ut temperare  posset inopiam famis. Quod dum cognouisset Iustinus [Cod. Luc., Iustinianus] piissimus imperator, quia Roma periclitaretur fame et mortalitate [In Cod. Luc. deest et mortalitate], misit in Aegyptum, et onerauit naues frumento, et transmisit Romam. Et sic misertus est Deus Italie. In istis laboribus et afflictionibus positus [Cod. Luc., his diebus] sanctissimus Benedictus papa mortuus est. Qui sepultus est in  basilica beati Petri apostoli secretario, pridie Kalendas Augusti [In Cod. Luc. deest pridie Kalendas Augusti]. Hic fecit ordinationem unam per mensem decembrem, presbyteros quindecim, diacones tres, episcopos per diuersa loca numero uiginti unum. Et cessauit episcopatus menses tres, dies decem [Cod. Luc. addit sub die 30 mensis Iulii].





IOANNIS DOMINICI MANSI IN FRAGMENTUM EPISTOLAE BENEDICTI CENSURA.

Longiusculum fragmentum epistole Benedicti pape ex Gratiani palea ad can. 18, c. 27, q. 2, hic exhibeo ab omnibus quidem ceu apocryphum reiectum, sed dubito an merito. Quanquam enim suspicionis sue titulus ipse, ut in Editis legitur, mereri potest, ambiguum est tamen num sincerus Gratiani Codex eumdem preferat qui in Editis apparet. Gratianus enim editus epistolam hanc datam prefert Patriarche Gradensi, qui sane patriarcha Benedicti I etate audiri nondum ceperat. uerum in meo decreti Codice, quod seculo ipso Gratiani, uel initio succedentis, scriptum non inani coniectura suspicor, ita lego: Benedictus seruus seruorum Dei N. salutem. In margine uero alia, ut suspicor, sed eque antiqua manu additum est: Graduensi patriarche, et Dominico eius suffraganeo. Lectio ista precipuum argumentum aduersus sinceritatem huius epistole eneruat. uerum adhuc perseuerat suspicio, in eo quod Benedictus seruum seruorum Dei sese appellat, quem sane titulum cepisse aiunt, a sancto Gregorio. At cum testis eius institutionis a sancto Gregorio cepte Ioannes diaconus afferatur scriptor multo recentior etate sancti Gregorii, unica eius auctoritas tanti estimanda non est, ut ualidum ex ea argumentum contra illam deducatur. Utcunque res habeat sese, cum ex Gratiano minime constet cuinam Benedicto tribuenda epistola sit, alterius fortasse Benedicti scriptum erit sincerum. uariantes que in ansulis adscripte sunt, Romanis decreti correctoribus debentur.





BENEDICTI PAPAE I FRAGMENTUM EPISTOLAE AD GRANDENSEM PATRIARCHAM. 


 PALEA.

Benedictus Seruus seruorum Dei [a 1Kb] Grandensi patriarche salutem, etc.

Lex diuine constitutionis apostolicam cathedram [Al., sedem] totius posuit orbis terrarum magistram [Cod. Luc., magistratum], ut quidquid ubique locorum dubitatur, ab ea ratio eiusdem requiratur. Affatus est autem nos suis litteris eiusdem cathedre sessorem, ac percunctatus est quidam uestras [Al., uir] nomine Ioannes, pro connubio filie sue superstitis: cuius soror defuncta cuidam iuueni, Stephano nomine, simplicibus uerbis fuerat desponsata, et antequam ad nuptias perueniret, morte preuenta: utrum scilicet cum eodem iuuene possit matrimonium celebrari superstitis filie, nec ne. Namque testatus  huius rei rationem apud uos haberi ambiguam. Quam Deo docente reddimus his uerbis certissimam. Protoplastus ille, radix et origo nostro [Cod. Luc., nostra] detractam sibi costam in mulierem uidens formatam, prophetico spiritu inter alia protulit: Propter hoc relinquet homo patrem et matrem, et adherebit  uxori sue, et erunt duo in carne una . Quibus uerbis innotuit non aliter uirum et mulierem posse fieri unam carnem, nisi carnali copula sibi cohereant. Qui ergo nequaquam mistus est extranee mulieri federe nuptiali, quo pacto per nuda sponsionis uerba possunt una caro fieri, nullatenus ualemus intueri. Propinquitas enim sanguinis uerbis dicitur, non uerbis efficitur, sed [Cod. Luc., non uerbis efficitur, sed] neque osculum parit propinquitatem, quod [Al., quia] nullam facit sanguinis commixtionem. Quoniam uero ita prorsus sese habet res Ioannis istius, ut uelit secundam filiam illis nuptiis copulare, cui primam iam decreuerat desponsare, censura apostolici magistratus mandamus hoc absque ullius criminis uitio posse fieri, si utriusque partis sederit uoluntati. Nam cur  prohibeatur, quod prohibendum [Al., prohibitum] nunquam sancta Scriptura declarat? Sed neque mundane leges, connumeratis personis que inter se nuptias non [b 1Kb] contrahunt, de huiusmodi aliquid dicunt. Ne ergo abnegetis quod negandum nulla ratione docetis [Al., monstratis].





BENEDICTI PAPAE I EPISTOLA [a 1Kb] AD DAuID EPISCOPUM. Probat ex sacris litteris, summam Trinitatem unitatem esse.

 Reuerendissimo fratri episcopo Dauid, Benedictus salutem in Domino.

Respondere litteris uestris plenius cogitaui; sed cum hoc meditarer, tantus me dolor tetigit, ut magis flere quam aliquid dicere, delectatus sim. Sed ne funditus remaneret, pauca uobis rescribere curaui, ad potiora uos tempora congrue inuitans. Quod autem littere tue testes sunt, quosdam intra prouinciam Beticam esse, qui dicerent, neminem ueraciter posse probare, Trinitatem unitatem fieri, cum neque tres unum, neque unum in tribus posset quemquam proprie approbare: quas ob causas, dilectissime fili, consulta tibi apostolice sedis misimus, ut aut his eos ad rectam fidem conuerti facias, aut ab ecclesia antequam pestis hec latius diuulgetur, repellas. His  Scripturarum testimoniis  unitatem Trinitatis agnosce, et desine Arianorum prauitatem sequi, ut ab eadem possis peccatorum indulgentiam promereri, Isaia propheta dicente: uide Dominum sabaoth sedentem super thronum excelsum, et seraphim stabant in circuitu eius: sex ale uni, et sex ale alteri. Duabus uelabant faciem eius, duabus autem uelabant pedes eius, et duabus uolabant. Et clamabant ad alterutrum, dicentes: Sanctus, sanctus, sanctus; Dominus Deus sabaoth . Si Trinitas non est, quare tertio, sanctus, dixerunt? Et si unitas non est, quare sub trina repetitione unum Deum ac Dominum intimarunt? Si Trinitas non est, cur in Geneseos dicitur: Dixit Deus, fecit Deus, et benedixit Deus ? Si uero unitas non est, quare tertio dixit, Deus, et non deos pluraliter  commendauit? Et si Trinitas non est, quare in Exodo dictum est tertio: Domine, domine, domine, miserator et misericors ? Si unitas non est, quare dum tertio diceret, Domine, postea miserator singulariter dixit, et non miseratores, ut plures ostenderet, intimauit? Si Trinitas non est, cur Abraham ad ilicem Mambre sedens, tribusque occurrens, uni domine, dixit ; et non  tribus salutationis obsequium reddidit? Si unitas non est, quare cum Mosi , Deus Abraham, et Deus Isaac, et Deus Iacob, tertio diceret, unitatem ostendens, Hoc mihi nomen est, dixit; et non, Hec sunt nostra nomina, designauit? Si Trinitas non est, quare Dauid tertio dixit: Benedicat nos Deus, Deus noster, benedicat nos Deus ? Si unitas non est, quare cum, Deus, tertio nominasset, benedicat, et non, benedicant, adiunxit? Si Trinitas non est, cur Isaias denuo dixit: Domine Deus sabaoth,  Deus Isrel, qui sedes super cherubim ? Si unitas non est, quare: qui sedes, dixit, et non qui sedetis, et adiunxit [Labb., abstruxit]? Si Trinitas non est, quare in Regnorum libro dicitur, Domine Deus omnipotens, Deus Isrel, sermones tui fideles sunt ? Si unitas non est, quare tui, dicitur, et non, uestri, potius intimetur? Si Trinitas non est, cur in psalmo LuIII cantatur: Domine Deus uirtutum, Deus Isrel, intende ad uisitandas omnes gentes? Si unitas non est, quare intende posuit, et non, intendite, ut predicatus est, intimauit? Si Trinitas non est, quare in Apocalypsi tertio dixit: Sanctus, sanctus, sanctus, Dominus Deus omnipotens, qui est, et qui erat ? Si unitas non est, quare non, qui sunt, pluraliter, sed, qui erat, designauit? Si Trinitas  non est, quare in Deuteronomio dictum est: Dominus Deus tuus, Deus misericors est, et audiet uocem tuam ? Si unitas non est, quare audiet posuit, et non audient, intimauit? Si Trinitas non est, quare in Iesu Naue dicitur libro: Dominus Deus deorum est ? Si unitas non est, quare est, dixit, et non, sunt, more locutionis induxit? Si Trinitas non est; quare Elias orando , Domine, domine, domine Deus Isrel, ostende quia tu es Deus meus, dixit? Si unitas non est, quare, ostende, et non ostendite, posuit? Si Trinitas non est, cur Mardocheus orando , Domine, domine Deus omnipotens, omnia in potestate tua sunt, dixit? Si unitas non est, quare in tua posuit, et non in uestra, signauit? Si Trinitas non est, cur etiam  Iudith orando dixit: Domine Deus omnium uirtutum, respice in orationem meam ? Si unitas non est, quare, respice, posuit, et non, respicite, designauit? Si Trinitas non est, quare in Ieremia dicitur, Dominus Deus uester Deus uerax est ? Si unitas non est, quare, uerax est, dixit, et non, ueraces, potius intimauit? Si Trinitas non est, quare in Apocalypsi scriptum est: Dominus Deus et spiritus prophetarum misit angelum suum, ostendere seruis suis que oportet fieri cito ? Si unitas non est, quare cum Patrem et Filium et Spiritum nominasse, misit Dominus, dixit, et non, miserunt, sub pretextu trium personarum et nominum introduxit? Si Trinitas non est, quare in Deuteronomio dicitur: Dominus Deus uester hic est, Deus ? Si unitas non est, quare, Hic est, dixit, et non, hi sunt, plurali numero designauit? Si Trinitas non est, quare in eodem dicitur libro: Dominus Deus tuus, Deus magnus et potens est ? Si unitas non est, quare, magnus et potens,  et non pluraliter nominatur? Si Trinitas non est, cur Tobias filium suum cum in Rages ciuitatem cum Raphele angelo mitteret, benedicens eos, ita dixisse docetur: Deus Abraham, et Deus Isaac, et Deus Iacob, ipse impleat benedictionem suam in uobis ? Si unitas non est, quare, ipse impleat, dixit, et non ipsi impleant, intimauit? Postremo, si Trinitas non est, quare Dominus discipulos suos in nomine Patris et Filii et Spiritus sancti uniuersas gentes misit baptizare ? Si unitas non est, quare in nomine, dixit, et non, in nominibus, precipiendo perdocuit? Si Trinitas non est, quare apostolus Paulus ait: Ex ipso, et per ipsum, et in ipso sunt omnia ? Si unitas non est, quare, ex ipso, posuit, et non, ex ipsis, astruxit? Si enim certo certius  uolueris unitatem Trinitatis agnoscere, a sepe dicto doctore gentium apostolo poteris uniuersa condiscere, et sequi catholicam fidem, et Arianorum prauitatem respuere: Gratia Domini nostri Iesu Christi, inquit, et caritas Dei, et communicatio sancti Spiritus. Ipsa est Patris, et Filii; et Spiritus sancti . Quomodo autem in Trinitate unum sunt? quia natura atque [a 1Kb] ab inuicem separari non possunt. Ceterum, frater carissime, que tua continebant scripta, ex subiectis sententiis maxime omnia poteris colligere [b 1Kb] . Necesse est, frater carissime, adesse diuinum, ubi humanum cessat auxilium. Et ut iuxta apostolum Paulum dicamus, licet uerba replicemus, que ipse Timotheo scribit dicens: Ecclesia Dei uiui, columna et firmamentum est ueritatis. Et manifeste  magnum est pietatis sacramentum, quod manifestatum est in carne, iustificatum est in spiritu, apparuit angelis, predicatum est in gentibus, creditum est in mundo, assumptum est in gloria. Spiritus autem manifeste dicit, quia in nouissimis temporibus discedent quidam a  fide, attendentes spiritibus erroris et doctrinis demoniorum in hypocrisi loquentium mendacium, et cauteriatam habentium suam conscientiam, prohibentium nubere, abstinere a cibis quos Deus creauit ad percipiendum cum gratiarum actione, fidelibus, et his qui cognouerunt ueritatem, quia omnis creatura Dei bona est, et nichil reiiciendum, quod cum gratiarum actione percipitur. Sanctificatur enim per uerbum Dei et orationem. Hec proponens fratribus, bonus eris minister Christi Iesu, enutritus uerbo fidei et bone doctrine, quam assecutus es. Ineptas autem et inanes fabulas deuita, et exerce teipsum ad pietatem. Nam corporalis exercitatio ad modicum utilis est. Pietas autem ad omnia utilis est, promissionem habens uite que nunc est, et future. Fidelis sermo et omni acceptione dignus.  In hoc enim laboramus et maledicimur, quia speramus in Deum uiuum, qui est saluator omnium hominum, maximeque fidelium. Precipe hec et doce. Nemo adolescentiam tuam contemnat, sed exemplum esto fidelium in uerbo, in conuersatione, in caritate, in fide, in castitate. Dum uenio, attende lectioni, exhortationi, doctrine. Noli negligere gratiam que in te est, que data est tibi per prophetiam cum impositione manuum presbyterii. Hec meditare, in his esto, ut profectus tuus manifestus sit omnibus. Attende tibi et doctrine, insta in illis. Hoc enim faciens, et teipsum saluum facies, et eos qui te audiunt . Fame enim nimis affligitur populus Romanus, qua clade atque alii anxietatibus uexatus longam epistolam minime scribere ualui. Tempore congruo  denuoi  mitte, et ea que desideraueris, sume. Deus te incolumen custodiat, frater carissime. Amen. Data Iu Nonas Aprilis, Iustino [Labb., Iustiniano] et Libio uiris clarissimis consulibus [c 1Kb] .




ANNO DOMINI DLXXXIu.
LICINIANUS, CARTHAGINENSIS EPISCOPUS.





NOTITIA EX CAuE.

 Licinianus Carthaginis Spartarie in Hispania episcopus, claruit anno 584. Exstant epistole aliquot hactenus inedite: nempe 1o epistola ad sanctum Gregorium papam; 2o ad Epiphanium diaconum suo et Seueri episcopi, ut uidetur Malacitani nomine, in qua ostenditur angelos esse totius corporis expertes; 3o ad uincentium Ebusitane insule episcopum, contra  quosdam qui credebant epistolas de celo cecidisse. Descripte sunt he epistole ex Codice ms. Toletano, quas prelo parauit cardinalis d'Aguirre, uti in notitia sua ipse nos docet, pag. 100. Et fidem quidem suam hac in parte liberauit eminentissimus cardinalis, editis his tribus epistolis Conc. Hisp. tom. II, pag. 427. Scripsit Licinianus et alia quedam, teste Isidoro  Hispalensi de Script. Eccles. cap. 29, pag. 89, et in iis precipue epistolam de Sacramento baptismatis, ad Eutropium abbatem, postea ualentie episcopum, qui ab eo petierat, quare baptizatis infantibus chrismatis unctio tribueretur? sed hec epistola periisse uidetur. Subdit Isidorus, Licinianum Constantinopoli occubuisse, ueneno, ut ferunt, exstinctum  ab emulis. De Liciniani opusculis et Pseudomaximi in Chronico circa illa fingendi licentia, non pauca notauit clarissimus Antonius Bibl. Hisp. uet. lib. Iu, cap. 2, p. 211, etc. Epistolam ad Gregorium papam de libro Regularum eruit, ediditque Dacherius Spicileg. tom. II, pag. 368.





LICINIANI, CARTHAGINENSIS EPISCOPI, EPISTOLA PRIMA, AD SANCTUM GREGORIUM PAPAM.



 Domino beatissimo Gregorio pape Licinianus episcopus.

Librum Regularum a Sanctitate tua editum, et ad nos diuina gratia opitulante perlatum, tanto libentius legimus, quanto in eo spiritales regulas inesse cognoscimus. Quis non libentius legat, ubi iugi meditatione medicinam anime sue inueniat, ubi contemptis huius seculi rebus caducis in sua mutabilitate uariantibus, ad eterne uite stationem oculos mentis aperiat? Liber hic tuus omnium est aula uirtutum. Illic prudentia inter bonum et malum discretionem limitis figit: iustitia unicuique sua tribuit, dum Deo animam, corpusque anime subdit. Illic fortitudo etiam in aduersis et in prosperis reperitur semper equalis, que nec in contrariis frangitur, nec  in prosperis exaltatur. Illic temperantia furorem libidinis frangit, discreteque uoluptatibus modum imponit. Illic cuncta que ad uite eterne participium pertinent comprehendis: et non solum pastoribus regulam uiuendi describis, sed etiam his qui regiminis officium nullum habent, uiuendi regulam tribuis. Habent enim pastores in quadripartita tua distributione quales ad hoc officium ueniant; qualem uitam gerant cum uenerint; qualiter uel qualia doceant; et ne in tanto sacerdotali culmine extollantur, quid agant.

Attestantur huic eximie doctrine sancti antiqui Patres doctores, defensoresque Ecclesie, Hilarius, Ambrosius, Augustinus, Gregorius Nazianzenus: hi omnes testimonium tibi prebent, sicut apostolis prebuerunt prophete. Hilarius sanctus dicit, exponens uerba  Apostoli doctoris gentium. Ita etenim que proprie discipline et morum sunt, ad sacerdotii meritum utilia esse significat, si etiam hec que ad docende ac tenende fidei scientiam necessaria sunt, inter reliqua non deerunt: quia non statim boni atque utilis sacerdotis est, aut tantummodo scienter [Ms. Tolet., innocenter] agere, aut tantummodo scienter predicare; cum et innocens tantum sui sufficiat si [Ms. Tolet., sibi proficiat nisi] doctus sit, et doctus nisi doctrina uiuendo.

Attestatur huic [Ms. Tolet., Si doctrinam uiuendo non adiuuet, omnino sibi nichil prosit. Attestatur huic, etc.] libro tuo sanctus Ambrosius in illis libris quos fecit de Officiis. Attestatur sanctus Augustinus dicens: »In actione non amandus est honor in hac  uita sine [Ms. Tolet. siue in] potentia, quoniam omnia uana sub sole. Sed opus ipsum, quod per eumdem honorem uel potentiam fit, si recte atque utiliter fit, id est, ut ualeat ad eam salutem subditorum que secundum Deum est.« Propter quod ait Apostolus: Qui episcopatum desiderat, opus bonum desiderat. Exponere uoluit quid sit episcopus, quia nomen est operis, non honoris: Grecum est enim, et inde ductum uocabulum, quod ille qui preficitur, eis quibus preficitur superintendit, curam scilicet eorum gerens: episcopus [Ms. Tolet., episcopatus episcopi] quippe intentio est. Ergo episcopum, si uelimus Latine, superintendere [Ms. Tolet., superintendentem] possum dicere. Ut intelligat non se esse episcopum, qui preesse dixerit [Ms. Tolet., dilexerit],  non prodesse. Ita enim ab studio cognoscende ueritatis nemo prohibetur, quod ad laudabile pertinet otium: locus uero superior, sine quo regi populus non potest, etsi ita teneatur atque administretur ut decet, tamen indecenter appetitur. Quamobrem otium sanctum querit caritas: percipiende ac tuende uacandum est ueritati [Ms. Tolet., ueritatis negotium iustum suscipit necessitas caritatis]. Si autem imponitur, suscipienda est propter caritatis necessitatem. Sed nec sic omnimodo ueritatis [Ms. Tolet., ueritati] delectatio deserenda est, ne subtrahatur illa suauitas, et opprimatur ista necessitas.

Attestatur Gregorius sanctus, cuius stylum sequeris, cuius exemplo delitescere cupiebas, ut pondus sacerdotii declinares, quod quale sit in toto libro tuo  liquide declaratur; tamen portas quod metuebas. Pondus enim tuum sursum fertur, non deorsum: non quod te ad ima premat, sed quod ad astra sustollat; dum per Dei gratiam, et obedientie meritum; operisque boni efficientiam, fit suaue quod per imbecillitatem humanam uidebatur habere grauedinem. Dicis enim ea que consonant apostolis et apostolicis uiris: pulcher enim pulchra dixisti, et in his pulchrum te esse ostendisti. Nolo ergo te similare indecoro pictori pulchra pingenti; quia spiritalis doctrina a spiritali mente proficiscitur. Plus plerisque estimatur pictor homo quam inanimata pictura: sed hoc non assentationi aut adulationi reputes, sed ueritati; quia nec me decet [Ms. Tolet., oportet] mentiri, nec te decet falsum laudare [Ms. Tolet., falso  laudari]. Ergo plane licet fidus [Ms. Tolet., fedus] et te, et omnia tua pulchra conspexi, et memet in comparationem tui satis indecorum uidi.

Unde precor per gratiam Dei, que in te exuberat, ut non respuas deprecantem; sed libenter doceas que me fateor ignorare. Compellimur enim necessitate facere quod doceas [Ms. Tolet., dicis non fieri]. Peritus enim dum non reperitur qui ad officium sacerdotale ueniat, quid fiendum est, nisi ut imperitus, ut ego sum, ordinetur? Iubes ut non ordinetur imperitus. Sed pertractet prudentia tua, ne forte ad peritiam [Ms. Tolet., non] sufficiat ei scire Iesum Christum, et hunc crucifixum: si autem non sufficit, nemo erit in hoc libro [Ms. Tolet., loco], qui peritus esse dicatur; nemo erit utique sacerdos, si nisi peritus  esse non debet. Bigamis enim aperta fronte resistimus, ne sacramentum utique corrumpatur. Quid si unius uxoris uir ante uxorem, mulierem tetigerit? Quid si uxorem non habuerit, et tamen sine mulieris tactu non fuerit? Consulare nos stylo tuo, ut non puniamur nec nostro, nec alieno peccato. ualde enim metuimus, ne per necessitatem ea faciamus que non debemus. Ecce obediendum est preceptis tuis, ut talis fiat, qualis [Ms. Tolet., qualem], apostolica docet auctoritas: et non reperitur qualis queritur; cessabit ergo fides que constat ex auditu, cessabit baptismus, si non fuerit qui baptizet. Cessabunt illa sacrosancta mysteria, que per sacerdotes fiunt et ministros. In utroque periculum manet; aut  talis ordinetur qui non debet, aut non sit qui sacra mysteria celebret uel ministret.

Ante paucos annos Leander episcopus Spalensis remeans de urbe regia, uidit nos preteriens, qui dixit nobis habere [Ms. Tolet., se] homilias a uestra Beatitudine editas de libro sancti Iob. Et quia festinans pertransiit, minime eas petentibus nobis ostendit. Postea uero scripsisti ei de trina tinctione; in qua epistola memoras displicuisse uobis illud opus, sed hoc salubriori consilio statuisse ut in librorum ductu [Ms. Tolet., ductus] eas transponeres. Habemus sane libellos sex sancti Hilarii episcopi Pictauiensis, quos de Greco Origenis in Latinum uertit: sed non omnia secundum ordinem libri sancti Iob exposuit. Et satis miror hominem doctissimum et sanctum, ut  de stellis nenias Origenis transferret. Mihi, sanctissime Pater, nullo pacto suaderi potest, ut credam astra celi spiritus [Ms. Tolet., habere] rationales, que neque cum angelis, neque cum hominibus facta esse Scriptura sancta declarat. Dignetur ergo Beatitudo uestra opus ipsum de libro sancti Iob; sed et alios libros morales, quos fecisse te memoras in hoc libro Regularum, exiguitati [Ms. Tolet., nostre] transmittere. Tui enim sumus, tua legere delectamur. Optabile namque est mihi et preclarum, sicut tuus Gregorius ait, usque ad ultimam discere senectutem. Incolumem coronam uestram ad erudiendam Ecclesiam suam sancta Trinitas Deus conseruare dignetur, sicut optamus, beatissime Pater [Ms. Tolet., Papa].





LICINIANI EPISTOLA II, AD EPIPHANIUM DIACONUM, IN QUA OSTENDITUR ANGELOS ET ANIMAS RATIONALES ESSE SPIRITUS, SIuE TOTIUS CORPORIS EXPERTES.

*

 Domino sancto fratri Epiphanio diacono, Licinianus et Seuerus exigui.

Lectis litteris tuis, frater carissime, grandi sumus admiratione permoti, eo quod quemdam uirum in tanto sacerdotali culmine constitutum, cuius nomen ob reuerentiam eius dicere nolumus, sentire dicas creaturarum nichil esse quod spirituali nomine censeatur, omnemque naturam que non est quod Deus est, corporali modo tantum finiri; et excepto Trinitate Deo, non solum irrationalium spiritus iumentorum, ferarum, uel auium, uel reliquorum, in quibus est secundum Scripturas spiritus uite, uerum etiam rationalium spiritus angelorum uel hominum, non debere dici spiritus, sed corpora, tanquam homines non iam ex spiritu et corpore, sed ex duobus subsistant  corporibus, et angeli tantummodo corporei esse credantur. Hoc etiam in preiudicio animarum adducens, quod si locales forent, profecto et corporales forent.

Unde subito preuentus, nonnulla testimonia Scripturarum contra hoc opposuisse scriptis tuis inserta  cognouimus, quod quanto congruenter responderis, omnis qui Scripturas sanctas legere et credere studet, intelligit. Addis etiam, ut tibi libros beati Augustini, sed et ceterorum qui de hac re definierunt, quantoscunque habere uidemur, ad conuincendum uirum, qui responsionibus tuis nullatenus assentire dignatur, transmittere debeamus: uel certe nobis si aliquid diuinitus fuerit inspiratum, ut scribamus hortaris. Unde sciat sanctitas uestra, si otium nostrum non perturbaret temporis qualitas, et liceret ut libros eosdem, quos memoras, haberemus in promptu, uoluntati tue uoluisse parere. Sed quia non possumus quod uolumus, id saltem uolumus quod possumus: et tibi non que nos ipsi uoluntatem sequentes nostram definire potuerimus, quodque  [uidetur legendum, sed quod] in memoriam nostram ex seniorum nostrorum definitionibus colligentes coaceruauimus, scribere profecto curabimus.

Sed nunc iam uideamus quid de angelis Psalmographus dicat: Qui facit  angelos suos spiritus,  et ministros suos flammam ignis. Aduertat igitur qui dicit angelos corporeos esse, quia dixit: Qui facit Angelos suos spiritus, non corpora. Angelus enim Grece, Latine nuntius dicitur, id est, qui facit spiritus suos nuntios. Propterea et apostolus Paulus ad Hebreos ait: Nonne omnes sunt administratores spiritus in ministerium missi propter eos qui hereditatem capiunt salutis? In angelo enim nomen officii intelligit, in spiritu scilicet nomen nature. Similiter etiam in Actis apostolorum Lucas de Philippo refert quod angelus sit ei locutus, ut descenderet in occursum Aethiopi eunucho; et post paululum dicit, pretermisso nomine angeli: Dixit autem spiritus Philippo: Accede, et adiunge te ad currum istum. uideat profecto quem superius dixerat angelum, postea spiritum  nuncupari.

Sed et de angelis malis, quamuis de societate bonorum angelorum desciuerint, tamen quia unius sunt nature, sancta Scriptura multis locis non eos corpora, sed spiritus esse refert. Paulus apostolus ait: Quod non sit nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum: contra spiritualia nequitie in celestibus. Si igitur corpora essent, non spiritus, non dixisset: contra spiritualia nequitie; sed, contra corporalia nequitie. Et Dominus in Euangelio, Cum spiritus  immundus exierit ab homine, ambulat per loca inaquosa, querens requiem, et non inueniet, et deinde uadet et assumet septem spiritus nequiores se. Et in Regnorum libris scribitur: Egrediar   et ero spiritus mendax in ore omnium prophetarum eius. Et alibi: Spiritus fornicationis decepit eos. En habet non solum angelos bonos, uerum etiam angelos malos spiritus nuncupari.

Et quia multa, de thesauro Scripturarum propter breuitatem sermonis pauca inde decerpentes, pretermittimus, ne fastidium scilicet legentibus generemus, ipse qui angelos spiritus non esse credit, saltem unius testimonii paupertate letetur. Proferat si uspiam Scripturarum reperiri potuerit angelos non debere spiritus appellari. uerumtamen quia hoc inuenire nullatenus poterit, credat multifarie multisque modis dici spiritus. Dicitur spiritus Deus, quod est tota Trinitas, secundum quod legitur in Euangelio Ioannis: Cum Deus spiritus est. Dicitur et Spiritus  Deus, qui est tertia in Trinitate persona, qui proprie appellatur Spiritus sanctus, dicente Apostolo: Ubi autem spiritus Domini, ibi libertas. Et iterum: Si quis autem spiritum Christi non habet, hic non est eius. Dicitur et spiritus angelus: Qui facit  angelos suos spiritus. Unde iam superius testimonia redhibuimus.

Dicitur et spiritus anima hominis secundum illud Genesis: Formauit igitur Dominus Deus hominem de limo terre, et inspirauit in faciem eius spiraculum uite, et factus est homo in animam uiuentem. Et Salomon ait: Quis scit si spiritus Domini ascendit sursum?

Dicitur et spiritus mens, que est ueluti oculus anime; id est intellectus, unde cuncta intelligibilia  intelligit, uel ratiocinatur, secundum quod dicit Apostolus: Testis est enim mihi Deus, cui seruio in spiritu meo. Quem dixit hic spiritum, alibi mentem appellat, dicendo: Ego autem mente seruio legi Dei. Et iterum: Nos autem  sumus circumcisio, qui spiritu Deo seruimus.

Dicitur et spiritus uis quedam anime mente inferior, ubi cunctas imaginatur similitudines corporum, secundum illud Apostoli: Orabo spiritu, orabo et mente.

Dicitur et spiritus omnium animalium irrationalium, secundum illud Genesis: Uniuersaque  iumenta in genus suum, et omne quod mouetur in terra in genere suo, cunctumque uolatile secundum genus suum, uniuerse aues, omnesque uolucres ingresse  sunt ad Ne in arcam, bina et bina, ex omni carne in qua erat spiritus uite. Et paulo post: Consumpta est omnis caro que mouebatur super terram, uolucrum, animantium, bestiarum, omniumque reptilium que reptant super terram; uniuersi homines, et cuncta in quibus spiraculum uite est, in terra mortua sunt.

uideat igitur qui nullam creaturam dicit esse spiritum, quantis testimoniis sacrarum Scripturarum conuincatur; et desinat dicere preter Trinitatem Domini, omne quod esse potest, corpus esse. Omne uidelicet corpus, et altum et latum, et longum est, inueniat et dicat utrum tripedalis an quatripedalis sit anima hominis uel spiritus angeli, dicat etiam ex quo elemento habeat substantiam: exceptis quatuor elementis, terra scilicet, et aqua, ere, uel igne,  unde alia compacta sunt corpora, dicat quintum aliquod elementum unde angelo uel anime substantiam det. Sed quia inuenire non potest, fortassis quia in elementis excellentior er uel ignis est, erem aut ignem allegat naturam anime esse hominis, uel spiritum angeli, et non pudet ut credatur inde esse animam hominis, aut spiritum angeli, unde est corpus pecoris uel hominis. Omne igitur corpus quod uiuit, ex quatuor elementis subsistit: corpus enim proprie pertinet ad terram, humor ad aquam, er ad pulmones, quem accipiunt et reddunt tanquam folles, ignis ad oculos.

Nec moueat quod diximus, omne corpus quod uiuit, cum et arbores uiuant et oculos non habeant, nec unde erem accipiant et reddant. Certum est scilicet  quod ista non habeant; uerumtamen et ipse ex quatuor elementis constare uidentur. Quantacunque sit proceritas arboris, nisi fixa radicibus continetur a terra, arbor esse non potest, et nisi aqua ab ere attracta per medullas arboris usque ad summitatem fuerit perducta, uiuere nullatenus potest; et nisi er ab igne fuerit calefactus, aquam leuare non potest. Denique ideo autumni frigore lapsa cadunt folia, quia er non sicut uerno aut estiuo tempore calefactus tantam uim habet, ut aquam ad superiora arboris eleuet, et uiriditatem foliis seruet; sed paulatim, hiberno tempore succedente, frigefactus, aqua ad inferiora descendens, arbor arescit.

Ergo non improbabiliter diximus omne corpus  uiuens ex quatuor elementis subsistere. Quocirca absurdum est, et a ueritatis regula alienum, ut anima de aliquo elementorum horum credatur subsistere. Si omne peccatum  quodcunque fecerit homo, extra corpus est, anima que peccare potest utique corpus non est, sicut Apostolus ipse ait: Corpore absens, spiritu autem presens, iudicat hominem in tanta terrarum longitudine disparatum, procul dubio anima localis non est. Si corpus occidi potest, anima, secundum quod Dominus in Euangelio ait, occidi non potest; profecto anima que occidi non potest, corpus non est. Si anima imago Dei est , et fecit Deus hominem ad imaginem suam, et Deus incorporeus est; profecto anima, que imago Dei est, corpus non est.  Porro si anima corpus est, imago Dei non est. Sed quia uerum est imaginem Dei esse animam, et contrarium Scripture sancte dici non potest, anima corpus non est.

Sed in defensione animarum corporearum illud maxime astruere uidetur, quod anima contineatur in loco. Rogamus itaque respondeat a quo loco contineri animam posse. Si a corpore suo, ergo melius est corpus quod continet, quam anima que continet corpus. uerumtamen quia melius esse corpus anima absurdum est dicere; ergo non anima continetur a corpore, sed anima continet corpus. Si ab anima regitur, si uiuificatur, quanto magis et continetur? Nec enim sic implet corpus quod continet, sicut uter impleri uidetur aqua, ut tantum interius sit, non exterius.  Tota igitur anima interius est, tota exterius, tanta est in minore corporis parte, quanta in maiore. Si enim extrema corporis pars uel digito tangatur, tota sentit. Et cum sensus corporis quinario numero dispertiti sint, illa dispertita non est in sensibus: tota itaque uidet, tota audit; tota odorat, tota tangit, tota gustat: et cum corpus mouet ipsa per locum, non mouetur ipsa in loco.

Quocirca ualde ueraciter tres intelliguntur motiones naturarum: una Dei, que nec in tempore est, nec in loco: alia spiritus rationalis, que tantum in tempore est. Sed forsitan respondebit: Ut quid requiritur a me quanta anima magnitudine extendatur, cum ueraciter pateat, extra corpus suum esse non  posse, et secundum magnitudinem corporis animam quantitate finiri? Ergo si iuxta quantitatem corporis quantitas est anime, tanto quisque debeat esse sapientior, quanto fuerit corpore grandior. At uero cum plerumque cernamus sapientiores esse minores, quam corpore grandiores, non est anime secundum corporis quantitatem quantitas. Porro autem, si tantam magnitudinem habeat anima, quantam corpus; quomodo in paruum corpus tantas corporum granditates imaginum continet? An non omnes magnitudines ciuitatum quas nouimus, montium, fluminum, celi et terre, uel reliquarum specierum animo continemus? Quis etiam locus tam grandis anime cum tanta spatia locorum continet? Sed quia ipsa corpus non est,  omnia loca illocaliter continet. Si uas igitur a uase contineatur, illud profecto minus est quod interius, illud maius est quod exterius. Quomodo ergo anima, sicut dicitur paruum corpus, tantas magnitudines corporum continet? Et idcirco rite creditur anima, quantitatem nullam, qualitatem habere ullam, Deum nec quantitatem nec qualitatem habere: quia igitur equalis Deo non est, qualitatem habere; quia corpus non est, quantitatem non habere.

Cum etiam cogitet, si potest, quid sit in geometrie disciplina punctum, quid in linea, que nullam habet latitudinem, nullam altitudinem, sed solum habet longitudinem; auferat etiam cogitationem ab omnium rerum corporearum, quamuis minutissimarum, usque ad filum aranee, quod pro modulo  suo et latitudinem et altitudinem habere dignoscitur. Et cum intellexerit hanc lineam, quam diximus non esse corpoream, intelligatque rem incorpoream, intelligat corpus non esse; intelligat rem, que regi in corpore confirmatur, corpus esse non posse. Apostolus enim ait: Quos presciuit predestinauit conformes fieri imaginis Filii eius. Intelligat igitur quod Apostolus ait: Qui adheret meretrici unum corpus efficitur; qui autem adheret Domino unus spiritus est.

Quapropter secundum recte fidei catholice ueritatem, credimus Dominum incorporeum fecisse aliqua incorporea, aliqua corporea, preposuisse in genere corporearum rerum rationalia irrationabilibus, intelligibilia non intelligentibus, iusta iniustis,  recta prauis, immortalia mortalibus. In genere igitur rerum corporearum, sensibilia insensibilibus, uiuentia non uiuentibus, celestia terrestribus, masculinum feminino, maxime ualentem minus ualentiori.

Sed hec dicimus ostendentes quid habeat ordo nature, non quid nostrum asserat commodum. Quis non etiam malit habere panem quam sorices, gemmam quam famulam? et plerumque etiam amplius appenditur equus quam seruus, dum scilicet utilitas appenditur, non ordo creantis.

Sed iam uel nunc accipiat, carissime frater, qui te minime audire detractat, sanctum atque egregium predicatorem antistitem Augustinum: et licet pene in omnibus opusculis suis, ubi eum causa exegit,  animam uel angelum instruat incorporeum, uerumtamen quia angustia temporis  coarctat, libros eius nec uobis transmittere, nec nobis legere uacat, pauca etiam que nobis ex libris eius ad incorporalitatem anime aut angeli astruendam in mentem ueniunt, scribere curauimus. In libro igitur qui titulum habet, De summo bono, supra memoratus antistes: »Omnis natura  aut spiritus aut corpus est; spiritus incommutabilis Deus est, spiriritus commutabilis facta natura, sed corpore melior.« In libro etiam de uirginitate sancte Marie, quem ad uolusianum scripsit: »Si autem  quidam rationem reddi sibi flagitant, quomodo Deus homini permistus sit, ut una fieret persona Christi; cum  hoc simul fieri oportuerit, quasi rationem ipsi reddant de re que quotidie fit, quomodo misceatur anima corpori, ut una persona fiat hominis. Nam sicut in unitate persone anima utitur corpore, ut homo sit; ita in unitate persone Deus utitur homine ut Christus sit.« Et post paululum dicit: »Persona hominis mistura est anime et corporis; persona autem Christi mistura est Dei et hominis.« Et post paululum: »uerumtamen duarum incorporearum rerum commistio facilius credi debuit, quam unius incorporee et alterius corporee. Nam si anima in sua natura non fallitur, incorpoream se esse comprehendit. Multo magis incorporeum est uerbum Dei, ac per hoc uerbi Dei et anime credibilior debet esse commistio, quam anime et corporis. Sed in  nobis ipsis experimur illud, in Christo credere iubemur: si autem utrumque nobis inexpertum credendum preciperetur, quid horum citius crederemus? Quomodo non fateremur duo incorporea, quam unum incorporeum alterumque corporeum facilius potuisse misceri?« Hec disputatio uera ratione plenissima magni antistitis incredulos prouocans ad fidem ducet: ut scilicet sicut credunt animam incorpoream corpori, ut una persona fiat hominis, potuisse misceri; multo facilius credere debent uerbum Dei incorporeum, incorporee anime potuisse misceri.

In libro etiam de Origine anime, quem ad sanctum Hieronymum presbyterum scripsit, incorpoream quoque esse animam inquit: et si difficile tardioribus  persuaderi potest, mihi tamen fateor esse persuasum. Hec uerba beati Augustini ostendunt illos non posse intelligere anime incorporalitatem, qui ingenio pusillo non ualent seiungere corporea ab incorporeis rebus: quia scilicet tantum corporis sensibus dediti, nichil esse existimant quod non per sensus corporis percepisse meminerint. Scripsit autem idem egregius Doctor librum de quantitate anime, multis et multiplicibus disputationibus refertum, in quo inter cetera de incorporalitate anime disputat. »Non enim, ait, ullo modo, aut longa, aut lata, aut quasi ualida suspicanda est anima corporea.« Ista sunt, ut mihi uidetur, et de consuetudine corporum sic animam querimus, ideoque bene precipitur etiam in mysteriis, ut omnia corpora contemnat, uniuersoque  huic mundo renuntiet, qui, ut uidemus, corporeus est, quisquis se talem reddi desiderat, qualis a Deo factus est, id est similis Deo. Non enim alia salus anime est, aut renouatio, aut reconciliatio auctori suo.

Claudianus, uir disertissimus, edidit libros de Incorporalitate anime tres, omni eloquentie splendore fulgentes: in quibus inter cetera ingenii sui documenta preclarissima: »Omne, inquit, illocale incorporeum quoque est. Porro uita corporis anima est, et in corpore uiuit; et tam uiuit anima in parte corporis, quam in toto corpore; tantum ergo uite in parte corporis est, quantum in toto corpore, et uita hec anima est: nec locale est quod tam magnum est  in toto quam in aliquo, et tam magnum in paruo quam in magno. Non igitur localis est anima. Et quidquid illocale est, corporeum non est. Igitur anima corpus non est. Item ratiocinatur: Anima rationalis est, et substantialiter inest anime ratiocinari, et ratio incorporalis atque illocalis est: igitur incorporalis est anima. Item uoluntas anime substantia eius est, et si tota uult anima, tota uoluntas est, et uoluntas corpus non est. Igitur anima non est corpus. Item memoria illocalis quedam capacitas est, que nec multitudine recordabilium distenditur, nec paucitate tenuatur, et incorporabiliter etiam corporalium reminiscitur. Et cum meminit animus, totus meminit, et totus memoria est, qui meminit totus: et memoria corpus non est. Non igitur corpus  est animus. Item corpus nec appropinquat Deo, nec recedit a Deo; animus autem et proximat et longinquat illocaliter; igitur animus localis non est.« Et hactenus de incorporalitate anime disputatum sit.

uideamus deinceps utrum assertio nostra eo quod angelorum natura sit incorporea, aliquo testimonio roboretur. Beatus certe Augustinus, licet in multis opusculis astruat angelos incorpoream esse naturam, ueruntamen in libro Trinitatis non solum ex incorporeo, uerum etiam ex corporeo, id est ex duplici substantia, eos esse asseuerat, ut ex una ad Dei contemplationem non recedant, secundum quod Dominus in Euangelio cum de non condemnandis paruulis ageret: Quia angeli eorum semper uident faciem Patris mei, qui in celis est; ex alia ad aliqua agenda  in conspectu hominum ueraciter appareant. Sic enim in libro II eiusdem operis: »Assumentes, inquit, angeli corporalem speciem a creatura corporea in usum ministerii sui, sicut cuique opus esset, aut ipsum corpus suum cui non subduntur, sed subditum regunt, in species quas uolent accommodatas atque aptas actionibus suis immutantes atque uertentes, secundum attributam sibi a Creatore potentiam.« Item in libro III supra memoratorum librorum: »Non solum malos, inquit, sed nec bonos angelos fas est putari creatores, si, pro subtilitate sui sensus et corporis, semina rerum istarum nobis occultiora nouerunt.« Et paulo post: »Que in celis sunt, inquit, non inuestigamus, quo rerum genere, et corpora angelica secundum propriam dignitatem, et eorum  quedam corporalis actio continetur.« Item libro uIII, docens Dominum non esse corpus, nec sicut cogitatur, inquit: »angeli mundi spiritus celestia corpora inspirantes, atque ad arbitrium quo seruiunt Deo mutantes, atque se uertentes, nec si omnes cum sint millia millium in unum collecti unus fiant, nec tale aliquid Deus est, nec si eosdem spiritus sine corporibus cogites, quod quidem carnali cogitationi difficillimum est.

Memores, frater, dilecte sententie Domini, quia duorum aut trium hominum testimonium uerum sit, labori nostro in arcto tempore prouidentes, hos duos excellentissimos tractatores, ut facilius credat, in  quantum quiuimus ex opusculis eorum memoria retinere, scripta per uos notescenda mandauimus.  Quod si his noluerit assentire, nec plurimorum testium, si producti fuerint, assentire curabit.





LICINIANI, CARTHAGINENSIS EPISCOPI, EPISTOLA III, AD uINCENTIUM EPISCOPUM EBOSITANAE INSULAE. Contra eos qui eredebant epistolas de celo cecidisse in memoriam sancti Petri Rome,



 Inter uarias tribulationum angustias non nos piguit, cogente caritate Christi, hec qualiacunque sunt, ad Sanctitatem uestram uerba dirigere, insinuantes accepisse nos litteras tuas, et de uestre sospitatis bono gauisos. Sed in id non minime contristati sumus, quod litteras cuiusdam, quas ad nos direxistis, sicut tue indicant littere, susceperis, et de tribunali populis eas feceris annuntiari. Ego enim mox a te transmissas accepi, in presentia ipsius perlatoris exordium litterarum ipsarum legens; et non patienter ferens, nec dignum ducens nenias ipsas perlegere, statim scidi, et eas in terram proieci, admirans quod his credulus fueris, et post prophetarum uaticinia, et Christi Euangelia, apostolorumque eius Epistolas, nescio cuius hominis litteras  sub nomine Christi factas, eius esse credideris; ubi nec sermo elegans, nec doctrina sana poterit reperiri.

In principio ipsius epistole legimus ut dies Dominicus colatur. Quis enim Christianus, non propter ipsum diem, sed propter resurrectionem Domini nostri Iesu Christi, eo quod in ipso a mortuis resurrexit, reuerendissimum non habeat? Sed, quantum sentio, ideo nouus iste predicator hoc dicit, ut nos iudaizare compellat, ut nullus sibi in eodem die necessaria uictus preparet, aut uiam ambulet. Sed hoc quam pessimum sit, Sanctitas tua perpendat. Utinam populus Christianus si die ipso ecclesiam non frequentat, aliquod operis faceret, et non saltaret. Meliusque erat uiro hortum facere, iter agere, mulieri  colum tenere, et non, ut dicitur, ballare, saltare, et membra a Deo bene condita saltando male  torquere, et ad excitandam libidinem nugatoribus cantionibus proclamare.

Absit ergo a Sanctitate tua hoc credere, ut epistole nunc nobis mittantur a Christo. Sufficiat enim quod locutus est in prophetis per se ipsum, et per suos apostolos. Nam et his non litteras transmittebat e celo, sed Spiritu sancto eorum corda replebat. Exceptis enim decem preceptis, que in tabulis lapideis mirabiliter data sunt, ad nullum prophetarum aut apostolorum Epistole misse sunt de celo. Non igitur credas que nunquam facta leguntur: que etsi facta essent, post predicationem Euangelii iam necessaria non sunt. Et si forte ipsum nomen nouum te delectauit, quia ipsa epistola, sicut simulator scripsit, de celo descendit super altare Christi in memoria  sancti Petri apostoli, scito diaboli esse figmentum, et omnem scripturam diuinam, epistolam, aut epistolas esse celestes, et ad nos de celo fuisse transmissas.

Emendet ergo quod temere credidit Sanctitas tua, et in presentia populi ipsam epistolam, si est penes te, rescinde: et hoc te peniteat quod de tribunali eam feceris recitari, beati apostoli sequens doctrinam, quod inter cetera ad Galatas scripsit: Si quis euangelizauerit uobis preter id quod accepistis, anathema sit. Sed et illud Euangelium omnis lex et prophete usque ad Ioannem prophetauerunt. Deinceps si qua noua uel inusitata diuulgata fuerint, omnino abiicienda et detestanda Sanctitas tua nouerit. Ora pro nobis, domine sancte et in Christo carissime  frater.




ANNO DOMINI DLXXXuI.
SANCTUS uERANUS.





OBSERuATIO SIRMONDI IN SEQUENS FRAGMENTUM.

Satis apparet hanc sententiam in synodo aliqua dictam a uerano episcopo. Sed cuius sedis fuerit episcopus, Codex sancti Germani, unde excerpta est, non exprimit. Cum hoc loco intexeretur, ueniebat in mentem ueranus Cabellicensis episcopus, qui proxime synodo Matisconensi II subscribit. Nunc uero aptius tribui posse uidetur uerano Lugdunensi, ad quem exstant Hilari pape epistole, ab eoque tum dicta, cum in synodo prouinciales suos affaretur.





SANCTI uERANI SENTENTIA. IN ALIQUA HUIUS TEMPORIS SYNODO DICTA, DE CASTITATE SACERDOTUM. *

 ueranus episcopus dixit: Quis presidentem sacris altaribus, atque ad ipsa sancta sanctorum honoris priuilegio uenientem indignissimis carnalium uoluptatum contaminari illecebris patiatur; ac sub ipso coniugalis licentie nomine acquiescat quempiam clericorum, et sacerdotis agere officium, et mariti implere personam; cum purificatis corporis atque animi moribus multa cogitatione perpendendum, quam idoneus esse debet is qui ad celebranda mysteriorum loca non solum pro suis, uerum etiam pro alienis peccatis intercessurus accedit. Incongruum siquidem mihi uidetur, de coniugali toro aliquem consurgentem altariorum septa penetrare. Ipsi utique illuminati et docti de Spiritu sancto, optime nostis oblaturum spiritalis sacrificii uictimas quali oporteat  igne flagrare. Si enim in lege ueteri, ubidum euangelice perfectionis auctoritas prefulgeat, sancto Dauid, cum fuge necessitate premeretur, sacerdos Sadoch  non prius panes propositionis tradidit, quam se et pueros suos iam die tertio mundos esse a mulieribus fateretur; quis immaculatas agni carnes ad salutem mundi prestitas post passionum inquinamenta, uel etiam audeat consecrare? Beatus Paulus apostolus in ueritate nos contestatur dicens: Probet se unusquisque ministrorum, et sic panem illum presumat offerre . Notum uobis est, circa loca beatitudinis uestre, sub magnorum Patrum disciplina, monachorum congregationes esse non paruas, unde ad supplenda clericorum officia in promptu est uiros bonos assumi. Utilior est enim in Ecclesia paucorum bonorum electa probatio, quam erratice multitudinis presentia conglobata; ac plus edificationis afferunt rara uirtutis exempla, quam  popularis licentie abundans et incorrecta presumptio.




ANNO DOMINI DXC.
PELAGIUS PAPA II.






NOTITIA, EX LIBRO PONTIFICALI. [1Kb]

 Pelagius [a 3Kb] natione Romanus ex patre uinigildo  [Cod. Luc., Unigeldo], sedit annos decem, menses  duos, dies decem [a 2Kb] . Hic ordinatur  absque iussione principis, eo quod Langobardi obsiderent ciuitatem Romanam, et multa uastatio ab eis in Italia fieret. Eodem tempore tante pluuie fuerunt, ut omnes dicerent, quia aque diluuie superinundarent. Et talis clades fuit, qualem a seculo nullus meminit fuisse. Eodem tempore inuestiuit corpus beati Petri apostoli tabulis argenteis deauratis. Hic domum suam xenodochium fecit pauperum senum. Hic fecit cemeterium beati Hermetis martyris. Hic fecit supra corpus beati Laurentii martyris [b 1Kb] basilicam a fundamento  constructam, et tabulis argenteis exornauit sepulcrum eius. Qui mortuus est, et sepultus ad beatum Petrum apostolum uI Idus Februarias [In Cod. Luc., uI Idus Februarias deest]. Hic fecit ordinationes duas per mensem Decembrem, presbyteros LXXXII, diacones uIII, episcopos per diuersa loca numero XLuIII [Cod. Luc., presbyteros XXuIII, diacones uII, etc.]. Cessauit episcopatus eius menses uI, dies XXu [Cod. Luc., menses III, dies XXu, sub die 7 Februarii, ind. 5].





PELAGII PAPAE II EPISTOLAE ET DECRETA. [* 1Kb] 



EPISTOLA PRIMA [Olim III], AD GREGORIUM DIACONUM Ut ab imperatore auxilium contra Langobardos sibi impetret.

 Pelagius episcopus dilecto filio Gregorio diacono.

Omnia quidem que necessaria fuerunt, per Honoratum notarium tibi curauimus indicare; quem cum fratre, et cepiscopo Sebastiano ad dilectionem tuam direximus, ut quia illis in partibus ad Rauennam usque nunc cum uiro glorioso domino Decio Patricio fuit, ipse sua relatione te de omnibus studeat informare: uel si qua necessaria iudicaueris, possis domino imperatori suggerere. Quia tante calamitates ac tribulationes nobis a perfidia Langobardorum illate sunt, contra suum proprium iusiurandum, ut nullus possit ad referendum sufficere.  Predictum autem fratrem Sebastianum quomodo susceperimus, uel in quali apud nos, te suggerente, fuerit caritate, ipsius poteris relatione cognoscere; qui etiam promisit nobis necessitates uel pericula  totius Italie piissimo domino imperatori suggerere. Loquimini ergo, et tractate pariter, quomodo nostris possitis celeriter subuenire periculis: quia ita hic coangustata est respublica, ut nisi Deus piissimi in corde principis inspirauerit, ut insitam sibi misericordiam suis famulis largiatur, et super illam diacoposin, uel unum magistrum militum, et unum ducem dignetur concedere, in omni sumus angustia destituti, quia maxime partes Romane omni presidio uacuate uidentur. Et Exarchus scribit, nullum nobis posse remedium facere, quippe qui nec ad illas partes custodiendas se testatur posse sufficere.  Imperet ergo illi Deus nostris uelociter periculis subuenire, antequam nefandissime gentis exercitus loca, que adhuc a republica detinentur, Deo sibi contrario, quod absit, preualeant occupare. Presbyterum [a 1Kb] autem ad nos, Deo adiuuante, retransmittere festina: quia et in monasterio tuo, et in opere, cui eum preposuimus, necessarius esse omnino cognoscitur. Data Iu Nonas Octobris, indictione 3.



EPISTOLA II [Olim Iu], AD AUNACHARIUM EPISCOPUM AUTISIODORENSEM [b 1Kb] Regum Francorum fidem orthodoxam commendat, hortaturque ut illis suadeat, ne cum Langobardis fedus habeant, et de reliquiis quas mittit.

Dilectissimo fratri Aunario Pelagius urbis Rome episcopus.

 Laudanda tue caritatis uota relegimus, quibus te, nisi gentilis motus obsisteret, ad nos uenire uoluisse significas. Licet enim spiritaliter, et simul et unum semper simus in Domino, uerumtamen etiam presentias corporales et antiquiores patres, et ipsos quesisse inuenimus apostolos. Sed dum tua desideria, causasque quibus obstareris exponeres, mirati sumus minus te illud quod ipsis obuiaret excusationibus attendisse. Si enim mundo uenerabilem iudicatis hanc urbem, si ad pacem sedis apostolice cunctarum regere moderamina ecclesiarum predicatis; cur non et tribulationes nostras, et temporales angustias caritatis compassione gemiscitis? scientes diuino per Apostolum nobis ore mandari , ut nos inuicem diligamus, ut onera inuicem nostra  portemus, ut quoties fratrum quicunque uritur, nos uramur: dum pene in conspectu uestro tantus sanguis innocentium sit effusus, ita sacra uiolentur altaria, ita catholice fidei ab idololatris insultetur. Nouimus et uos, quod temporalia ista flagella sint et ad probationem, sicut de celesti confidimus miseratione, proficiant; et proximum, sicut a uobis scribitur, Dominus noster de tribulatione det gaudium:  quia qui nequiter agunt exterminabuntur, et inimici Dei mox ut exaltabuntur, sicut fumus deficient , et generaliter peribunt gentes de terra eius. Propter quod uos decuerat, qui illic catholice membra estis Ecclesie, uni corpori unius capitis gubernatione coniuncta, omnibus quibus uiribus ualeretis, paci quietique nostre pro ipsa sancti Spiritus unitate concurrere. Nec enim credimus otiosum, nec sine magna diuine prouidentie admiratione dispositum, quod uestri reges Romano imperio in orthodoxe fidei confessione sunt similes; nisi ut huic urbi, ex qua fuerat oriunda, uel uniuerse Italie finitimos, adiutoresque prestaret. Cauete igitur, carissime frater, ne dum regibus uestris iuuandi nos uirtus sit data diuinitus, caritatis uestre circa  nos leuitas arguatur: qui illis et in fide, et in consiliis, uestro sacerdotio sic deuotis, suadere talia, aut negligitis, aut differtis. Sacras autem reliquias, quas et tua caritas, et gloriosissimus filius noster petiit dirigendas, cum coherenti sibi sanctificatione transmisimus. Propter quod nichilo minus admonemus, ut quorum uirtutem queritis, eorum templa a pollutione gentium liberari, in quantum uobis est possibile, festinetis: et uestris regibus instantissime suadeatis, quatenus ab amicitiis et coniunctione nefandissimi hostis, Langobardorum, salubri se prouisione segregare festinent; ne dum illorum uindicte tempus aduenerit, sicut et celere fieri diuina miseratione confidimus, eorum etiam illi inueniantur esse participes: quia scriptum est: Non solum qui ea faciunt? sed etiam qui consentiunt facientibus puniendos .  Deus te incolumem custodiat, carissime frater. Datum III Nonas Octobres, imperante domno Tiberio Constantinopoli Augusto, anno 7.



EPISTOLA [c 3Kb] III [Olim u]. QUAE EST PRIMA AD ELIAM ET EPISCOPOS ISTRIAE.

Dilectissimis fratribus Elie aliisque episcopis, uniuersis filiis in Ecclesie Istrie partibus constitutis,  Pelagius episcopus sancte Ecclesie catholice urbis Rome.

Quod ad dilectionem uestram, fratres filiique karissimi, nostra tardius scripta dirigimus, non maleuole uoluntatis, aut dissimulationis uel negligentie fuisse credatur, sed, sicut nostis, temporalis qualitas et hostilis necessitas hactenus impediuit. Nam sicut ait Dominus per prophetam: Nunquid obliuiscitur mulier filium uteri sui ? Non ergo credatur nos uiscerum nostrorum diuisionem non cum graui fletu ac gemitu doluisse: sed utinam, karissimi, illuminet Dominus oculos cordis uestri, ut nostri cordis gemitus pro uobis uidere possitis. Quis enim, sicut ait beatus apostolus , infirmatur, et ego non infirmor? quis scandalizatur, et ego non  uror? Et alibi : Quia patitur unum membrum, compatiuntur omnia membra. Postea ergo quam Deus omnipotens pro felicitate Christianorum principum per labores atque sollicitudinem filii nostri excellentissimi Smaragdi exarchi et chartularii sacri palatii pacem nobis interim uel quietem donare dignatus est, cum omni sollicitudine festinamus presentia ad uos scripta dirigere, hortantes et obsecrantes, ne in diuisione ecclesie ulterius quisquam studeat permanere. Nos enim secundum euangelicam uocem studemus fraternitati ac dilectioni uestre, in quantum fragilitas nostra sufficit, que nobis iussa sunt, cum sinceritate cordis humiliter exhibere. Nostis enim in Euangelio Dominum proclamantem : Simon, Simon, ecce Satanas expetiuit uos, ut cribraret sicut  triticum; ego autem rogaui pro te Patrem, ut non deficiat fides tua, et tu conuersus confirma fratres tuos.

Considerate, karissimi, quia ueritas mentiri non potuit, nec fides Petri in eternum quassari poterit uel mutari: nam cum omnes discipulos diabolus ad excribrandum poposcerit, pro solo Petro se Dominus rogasse testatur, et ab eo uoluit ceteros confirmari; cui etiam pro maiori dilectione quam pre ceteris Domino exibebat, pascendarum ouium sollicitudo commissa est: cui et claues regni celorum tradidit; et super quem Ecclesiam suam edificaturum esse promisit, nec portas inferni aduersus eam preualere testatus est . Sed quia inimicus humani generis usque in finem seculi non quiescit in Domini Ecclesiam bono semini superseminare zizania, ideoque  ne forte quisquam maligno studio aliqua de fidei nostre integritate diaboli instigatione fingere presumpserit et argumentari, et ex hoc uestri fortasse uideantur animi perturbari, necessarium iudicauimus per presentem epistolam nostram, et ad uiscera uos matris Ecclesie ut reuerti debeatis, cum lacrymis exhortari, et de fidei nostre integritate uobis satisfactionem nostram mittere; quatenus nulla possit in cordibus uestris de nobis remanere suspicio, ut in diuini tremendique iudicii die de taciturnitate mea reus inueniri non possim.

 Nos enim illam fidem predictam tenemus, et cum omni puritate conscientie usque ad sanguinis effusionem defendimus, que ab apostolis tradita, et per successores eorum inuiolabiliter custodita, reuerenda Nicena synodus trecentorum decem et octo Patrum suscepit atque reliquit [redegit] in symbolum, sed et Constantinopolitana centum et quinquaginta Patrum sub pie memorie Theodosio seniore principe factum; etiam Ephesina prima, cui presedit beate recordationis predecessor noster Celestinus Romane urbis antistes, et Cyrillus Alexandrine episcopus; sed et Chalcedonensis sexcentorum triginta patrum, que sub pie memorie Marciano imperatore conuenit: cuique sancte recordationis papa Leo per legatos uicarios suos presedit; et ut diuersarum heresum  damnanda exigebat aduersitas, eamdem fidem uno eodemque sensu clamanter [clamantes] latius ediderunt. Sed et epistolam predicti beate memorie Leonis ad Flauianum Constantinopolitanun episcopum datam, que et tomus appellatur, per omnia ueneramur, tenemus, defendimus, atque secundum eius tenorem, adiuuante Domino, predicamus. Et sicut predecessor noster sepe dictus beate memorie papa Leo synodum Chalcedonensem suscepit atque firmauit, ita et nos per omnia, operante diuina gratia, ueneramur, custodimus atque defendimus.

Si quis autem contra hanc fidem aut sapit, aut credit, aut docere presumit, secundum eorumdem Patrum sententiam, damnatum atque anathematizatum se esse cognoscat. Non ergo patiamini falsis suspicionibus  aut rumoribus denuo agitari, et in diuisione Ecclesie malorum hominum persuasionibus  remanere. Quid enim uos a sancte Ecclesie unitate diuiditis? quando nichil noui, nichil  contrarium in dicta Ecclesia predicari cognoscitis uel teneri? Sed unam eamdemque fidem, que ab apostolis tradita, et a sanctis Patribus et predictis quatuor synodis explanata atque confirmata dignoscitur, sincerissime teneri atque defendi modis omnibus comprobatur. Ubi ergo de fidei firmitate nulla uobis poterit questio uel suspicio generari, in unitate fidei, atque in sinu sancte matris catholice atque apostolice Ecclesie permanere. Si quid forte cause est, unde uestri scandalizati animi uideantur, manentes in unitatis caritate, eligite de  fratribus ac filiis nostris, quos ad nos, inquirendo [in querendo] de quibus mouemini, transmittere debeatis; et parati sumus secundum preceptionem apostolicam , et cum caritate eos suscipere, et cum humilitate ad placita satisfactionis reddere rationem; et sine aliquo impedimento cum omni dilectione, quando reuerti uoluerint, uoluntate sincerissima relegare.

Audiamus autem Doctorem gentium clamantem: Sicut accepistis Christum Iesum Dominum, in ipso ambulate, radicati et superedificati in ipso, et confirmati  in fide, sicut didicistis, abundantes in gratiarum actione. uidete ne quis uos decipiat per philosophiam et inanem fallaciam, nec ad contentionem aut superfluas questiones uestra ulterius studia conuertantur . uocem eiusdem apostoli cum humilitate cordis attendite; sic enim scribens ad Timotheum ait: Stultas autem et sine disciplina questiones deuita, sciens quia generant lites; seruum autem Domini non oportet litigare ; et iterum ad Corinthios: Si quis autem uidetur inter uos contentiosus esse, nos talem consuetudinem non habemus, neque Ecclesia Dei ; et iterum post alia: Non est Deus dissensionis, sed pacis.

Considerate ergo, quia quicunque in pace et unitate Ecclesie non fuerit, Dominum habere non poterit.  Item ad Galatas scribens ait: Qui ex fide, sunt, hi sunt filii Abrahe . Prouidens autem Scriptura, quia ex fide iustificat gentes Deus, prenuntiauit Abrahe, quia benedicentur in te omnes gentes . Igitur qui ex fide sunt, benedicentur cum fideli Abraham. Quam ergo excusationem apud Dominum post presentem satisfactionem nostram habere ulterius potestis, quando nulla uobis de fidei nostre sinceritate et puritate contraria suspicio remanebit? Audite potestatem et commonentem eumdem apostolum: Nolite seduci, corrumpunt mores bonos colloquia mala . Non ergo circum ueniamur a Satana, non enim ignoramus cogitationem eius. Cum dilectione ergo fraterna et humilitate Deo placita, si cuius forte animi scandalizari uidentur in aliquo, manens  in unitatis caritate, perquirat atque cognoscat. Nam sicut beatus Iacobus apostolus ait: Ubi zelus et contentio, ibi et inconstantia et omne opus prauum ; et iterum Doctor gentium: Quis uos impediuit caritati non obedire: persuasio hec non est ex eo qui uocauit uos; modicum fermentum totam massam corrumpit ; et alibi: Ego confido in Domino, quod nichil aliud sapiatis; qui autem conturbat uos portabit iudicium quicumque est ille ; et in subsequenti ait: Utinam abscindantur qui uos conturbant ! Et rursum admonens dicit: Quod si inuicem mordetis, et comeditis, uidete ne ab inuicem consumamini ; et iterum: Si spiritu uiuimus, spiritu et ambulemus; non efficiamur inanis glorie cupidi, inuicem prouocantes, inuicem inuidentes. Alter alterius onera portemus,  et sic adimplebimus legem Christi ; et alibi idem apostolus ait: Flecto genua mea ad Dominum Patrem Domini nostri Iesu Christi, ex quo omnis paternitas in celis et in terra nominatur, ut det uobis secundum diuitias glorie sue uirtutem, corroborari per Spiritum eius in interiorem hominem, habitare Christum per fidem in cordibus uestris, in caritate radicati et fundati, ut possitis comprehendere cum omnibus sanctis . Et post alia: Obsecro itaque uos ego uinctus in Domino, ut digne ambuletis in uocatione qua uocati estis, cum omni humilitate et mansuetudine, cum patientia supportantes inuicem in caritate, solliciti seruare unitatem spiritus in uinculo pacis. Unum corpus et unus spiritus, sicut uocati estis in  una spe uocationis uestre. Unus Dominus, una fides, unum baptisma, unus Deus et Pater omnium, qui super omnia, et per omnia, et in omnibus nobis . Et dum tales exhortationes apostolicas habeamus, quis nos separabit a caritate, que est in Christo Iesu Domino nostro? Si enim cum humilitate et fletu diligenter intendimus, consideramus et intelligimus quod ille sit insidiator noster, de quo dictum est: Quia aduersarius uester diabolus, sicut leo rugiens circuit querens quem deuoret ; cui secundum eiusdem apostoli ex hortationem, cum omni nos concordia et unitate in fortitudine fidei resistere atque obuiare necesse est. Exemplo enim omnes didicimus, karissimi fratres ac filii, quanta mala quantaque flagella diuisionem Ecclesie fuerint subsecuta. Unde  in ipsius misericordia, licet indigni, confidimus, quia si Ecclesiam suam adunare atque pacificare concesserit, omnia a nobis que pro delictis nostris suscepimus flagella, celerius remouentur, et unitas ac firmitas pacis Ecclesie pacem nobis et temporalem obtinet et eternam.

Tantummodo rogamus, et obsecramus, et per diuinum uos tremendumque Dei iudicium obtestamur, ubi sibi nullus hominum poterit argumentis uel excusationibus subuenire; ne ulterius per uos Dei diuidatur Ecclesia, sed hereditatem Domini communi possideamus et teneamus studio. Que autem sit eius hereditas, ipsius uerba que ad discipulos dicta sunt audiamus: Pacem meam do uobis, pacem meam relinquo uobis ; et iterum: In hoc cognoscent  omnes quia mei estis discipuli, si dilectionem habueritis ad inuicem . Idipsum autem, sicut ait uas electionis, dicamus omnes, et non sint in uobis schismata, simus autem perfecti in eodem sensu et in eadem scientia , ut in sinum matris Ecclesie congregati efficiamur unus grex, et unius Christi pastoris custodia ab omnibus externis internisque hostis insidiis eius protectione atque defensione seruemur illesi. Hec autem ad uos direximus per fratrem et cepiscopum nostrum Redemptum et Quoduultdeum abbatem monasterii maioris basilice beati Petri apostoli, quos uestra dilectio et complacita Deo caritate suscipiat, et ad nos cum unitatis uestre gaudio sine mora reuerti dimittat: quatenus cognoscentes dilectionem atque obedientiam caritatis uestre, cum sanctis angelis communiter atque ueraciter  dicere mereamur: Gloria in altissimis Deo, et in terra pax hominibus bone uoluntatis 



EPISTOLA Iu [Olim uI] QUAE EST SECUNDA AD EPISCOPOS ISTRIAE.

Dilectissimis fratribus Elie uel aliis episcopis Istrie Pelagius episcopus.

Dilectionis uestre per eos quos direxistis scripta suscepimus, relectisque his, graui sumus merore et dolore perculsi; cum neque his que nos uobis scripsimus respondistis, neque, ut fraternam decuerat caritatem, fidei nostre satisfactione suscepta ad unitatem Ecclesie reuertendi obedientiam commodastis; postremo nec eos aliter qui uenerunt dirigere pertulistis,  ut apertissimam lucidissimamque satisfactionem se paterentur accipere; sed scripto nobis quasi capitulare, uel interdictum potius ostenderunt, nichil iniunctum sibi a uobis aliud asserentes, nisi ut uestre tantummodo essent portatores epistole. In qua tamen nullam rationis satisfactionem quesisse uos legitur, sed uelut iudicatum quid nobis expressisset, quod quam prauum sit, quam iniustum, Patrumque regulis inimicum, si uolueritis ad cognitionem ueritatis accedere, splendidissime cum diuino auxilio potestis addiscere. Unde nos cum propheta lacrymabiliter conuenit exclamare: Obmutui, et humiliatus sum, et silui a bonis, et dolor cordis mei renouatus est . Renouatus est dolor cordis nostri, quando diuturne diuisionis scandalum minime tanto  fidei fulgore superatur, maxime quia prauorum hominum persuasione decepti, scripta nobis diuersis infecta contagiis direxistis: et quod in epistolis Patrum quedam testimonia non incongrua solum, sed nec ad causam pertinentia tentastis inserere; ita ut nec ordinem testimoniorum, qui in ipsis epistolis Patrum, seruaretis, quippe ut quod scriptum nomine alterius fuerat, alterius nominis titulo promeretur. In quo euidenter dictum uobis apostolicum constat aptari: Nescientes neque de quibus dicent neque de quibus affirmant .

Quod quidem non uestre malitie uel calliditati credimus ascribendum, sed ueneno hostis malignissimi perspicimus exquisitum, qui zizania seminare per uasa ire usque in finem seculi, in Dei Ecclesia  non quiescit. Ex quo intelligimus, fraternitatem uestram epistolas, de quibus posuistis testimonia, non legisse; neque enim si uobis eorum scriptura constaret, illa que apertissime pro fidei tantummodo causa sunt posita, aliis congruere fingeretis, propter quod ab errore diuisionis, in quem falsis opinionibus incidistis, hortor et opto uos celerius reuocari, et non  iugum cum infidelibus ducere , sed illi iterum iugo mansueta colla submittere, de quo ipse Dominus dicit: Iugum enim meum suaue est, et onus meum leue est : quod nullo modo poterit quis uel ferre uel discere, nisi eidem iugo caritatis uinculis fuerit subiugatus, ipsi oneri per dilectionem quippe ut spiritali sarcine mentes, humeros, uiresque subdiderit. Sicut  namque animositas abscissionis intellectum facit per superbiam colligare, ita recuperate caritatis humilitas mentes in unitate fidei perseueranter ad cognitionem ueritatis illuminat.

Propter quod presentium portatoribus quos fraternitas uestra direxit, et ex Codicibus et ex antiquis polypticis [polyptichis] scrinii sancte sedis apostolice relecta sunt aliqua, quibus euidenter apparet, nichil eorum que in uestra posuistis epistola causa trium capitulorum conuenire ullatenus, aut uerisimiliter coaptari. Ideoque necesse est uos omnes epistolas synodales sollicite uigilanterque percurrere, ut euidentius agnoscatis, quia sancti Patres nichil aliud de Chalcedonensi synodo in suis epistolis firmauerunt,  nisi ut inuiolabilis fidei definitio seruaretur. Nam ad eamdem synodum confirmandam beate recordationis predecessor noster papa Leo scribens, inter alia sic ait: »Ne ergo per malignos interpretes dubitabile uideatur, utrum que in synodo Chalcedonensi per unanimitatem uestram de fide statuta sunt approbarim, hec ad omnes fratres et cepiscopos nostros, qui predicto concilio interfuerunt, scripta direxi, que gloriosissimus et clementissimus princeps, sicut poposci, in notitiam uestram mittere pro catholice fidei amore dignabitur; ut et fraterna uniuersitas et omnium fidelium corda cognoscunt, me non solum per fratres qui uicem meam exsecuti sunt, sed etiam per probationem gestorum synodalium, propriam uobiscum munisse sententiam: in sola uidelicet  fidei causa,  propter quam generale concilium, et ex precepto Christianissimorum principum, et ex consensu apostolice sedis, placuit congregari.« [Huc usque uerba sancti Leonis.]

Sed ne forte animis uestris aliqua adhuc uideatur questio aut dubietas remanere, apertius que ad Maximum Antiochene Ecclesie antistitem scripserit pariter curauimus indicare. Post plurima itaque sic ait: »Si quid sane ab his fratribus, quos ad sanctam synodum uice mea misi, preter id quod ad causam fidei pertinebat, gestum esse perhibetur, nullius erit firmitatis: quia ad hoc tantum ab apostolica sede directi sunt ut excisis heresibus, catholice essent fidei defensores. Quidquid enim preter speciales  causas synodalium conciliorum ad examen episcopale defertur, potest diiudicandi habere rationem,« etc. Ecce, sicut superius dictum est, cognoscitis, fratres karissimi, nichil aliud sepe fatum predecessorem nostrum, quam ea que de fidei firmitate definita sunt, confirmasse, quod pene in omnibus epistolis eius, si uolueritis, plenius potestis cognoscere. Nam priuate cause, que illic post definitionem fidei acte sunt, non solum minime confirmauit, sed et retractari atque diiudicari concessit. In encycliis uero  unde mota sit causa, uel quid pie recordationis Leo imperator per uniuersas prouincias sacerdotibus scripserit consulendo, aut qualiter ab  ipsis responsa susceperit, nobis quoque tacentibus, eorum lectione ualebitis plenius informari: ut nulla de cetero in uestris cordibus maligne excogitatio prauitatis locum subreptionis inueniat. Nos enim propter prolixitatem huius epistole ordinem cause ipsius declinauimus indicare. Nam si cum studio caritatis, que a nobis scribuntur, cum timore Domini sollicite uigilanterque relegetis, facile sentietis quantum sit periculum pro superfluis questionibus, et hereticorum defensione capitulorum, tandiu ab uniuersali Ecclesia segregari.

Nolite ergo amore iactantie, que superbie semper est proxima, in obstinationis uitio permanere, quando in die iudicii nullus uestrum excusare se ualeat,  et neque Theodorus Mopsuestenus, neque Ibe epistola, que ab aduersariis est prolata, ante tribunal tanti iudicis uobis ualeat subuenire. Doctori itaque gentium pareamus, qui in prima ad Corinthios epistola dicit: Aemulamini carismata meliora, et adhuc excellentiorem uiam uobis demonstro . Que ergo maiora sint, et a se demonstranda promittat, ex ipsius uoce audiamus intentius: Si linguis hominum loquar et angelorum, caritatem autem non habeam, factus sum sicut es sonans, aut cymbalum tinniens. Et si habuero prophetiam, et nouerim omnia mysteria, et si habuero omnem fidem, ita ut montes transferam, et si distribuero in cibos pauperum omnes facultates meas, et si tradidero corpus meum ut ardeat, caritatem autem non habuero, nichil mihi prodest  ; et iterum: Fides, spes, caritas, tria hec, maior autem his caritas . Quam igitur ante Dominum poteritis habere fiduciam, quando nullum scandalum generari uobis de fidei nostre integritate cernentes, tantis temporibus per superfluas questiones ab Ecclesia Dei, que una est, et a fraterna caritate uos diuidi duratis. Ubi namque sit ecclesia constituta, licet ipsius Domini uoce in sancto Euangelio sit apertum, quid tamen beatus Augustinus eiusdem dominice memor sententie definierit, audiamus. In his namque, ait, esse Dei Ecclesiam constitutam, qui sedibus apostolicis per successionem presulum presidere noscuntur. Et quicunque ab earumdem sedium se communione uel auctoritate suspenderit, esse in schismate demonstratur. Et post  alia. Positus foris, etiamsi pro Christi nomine mortuus fueris, inter membra Christi [non numeraberis]. Patere pro Christo, herens corpori, pugna pro capite. Sed et beatus Cyprianus egregius martyr in libro quem de unitatis nomine titulauit, inter alia sic dicit: Exordium ab unitate proficiscitur; et primatus Petro datur, ut una Christi Ecclesia et cathedra monstretur: et pastores sunt omnes, sed grex unus ostenditur, qui ab apostolis unanimi consensione pascatur. Et post pauca: Hanc Ecclesie unitatem qui non tenet, tenere se fidem credit? Qui cathedram Petri, super quam Ecclesia fundata est, deserit, et resistit, in Ecclesia se esse confidit? Item post alia: Ad pacis premium peruenire non possunt, quia pacem Domini discordie furore ruperunt.

 Item ex eodem libro sic ait: Ad sacrificium cum dissentione uenientes reuocat ab altari, et iubet prius concordare cum fratre, tunc cum pace redeuntes Domino munus offerre ; quia nec ad Cain munera respexit Deus ; neque enim habere Dominum pacatum poterat, qui cum fratre pacem per zeli discordiam non habebat. Quam sibi igitur pacem promittunt inimici fratrum? Que sacrificia celebrare se credunt emuli sacerdotum? Secum esse Christum cum collecti fuerint opinantur, hi qui extra Ecclesiam colliguntur? Tales etiam si occisi in confessione nominis fuerint, macula ista nec sanguine abluitur. Inexpiabilis et grauis culpa discordie nec passione purgatur. Esse martyr non potest, qui  in Ecclesia non est: ad regnum peruenire non poterit, qui eam que regnatura est dereliquit. Et post alia: Cum Deo manere non possunt, qui esse in Ecclesia Dei unanimiter noluerunt, ardeant licet flammis et ignibus traditi, uel obiecti bestiis animas suas ponant: non erit illa fidei corona, sed pena perfidie; nec religiose uirtutis exitus gloriosus, sed desperationis interitus: occidi talis potest, coronari non potest.

Item eiusdem: An esse sibi cum Christo uidetur, qui aduersus sacerdotes Christi facit? qui se a cleri eius et plebis societate secernit? Arma ille contra Deum portat, contra Dei dispositionem repugnat: hostis altaris aduersus sacrificium Christi rebellis, pro fide perfidus, pro religione sacrilegus, inobsequens  seruus, filius impius, frater inimicus, contemptis episcopis et Dei sacerdotibus derelictis, constituere audet aliud altare. Item cuius supra: Peius schismatis crimen est, quam quod hi qui sacrificauerunt, qui tamen in penitentia criminis constituti Dominum plebis satisfactionibus deprecantur. Hic Ecclesia queritur et rogatur, illic Ecclesie repugnatur. Hic potest necessitas fuisse, illic uoluntas tenetur in scelere. Hic qui lapsus est, sibi tantum nocuit, illic qui heresim uel schisma facere conatur, multos secum trahendo decepit. Hic anime unius est damnum, illic periculum plurimorum. Certe se peccasse hic intelligit et plangit, ille tumens in peccato suo, et ipsis sibi delictis placens, a matre filios segregat, oues a pastore sollicitat, Dei sacramenta disturbat, et cum lapsus semel  peccauerit, ille quotidie peccat. Postremo lapsus martyrium postmodum consecutus potest regni promissa percipere: ille si extra Ecclesiam fuerit occisus, ad Ecclesie non potest premia peruenire.

Item qui supra: Quod si in Scripturis sanctis frequenter et ubique disciplina precipitur, et fundamentum religionis a fidei obseruatione ac timore proficiscitur, quid cupidius appetere, quid magis uelle ac tenere nos conuenit, quam ut radicibus fortius fixis, et domiciliis nostris super petre robuste mole solidatis, inconcussi ad procellas ac turbines seculi stemus, ut ad Dei munera per diuina precepta uenire possimus?

Et ideo hortamur dilectionem uestram, et obsecramus, ut tam terribilia Patrum testimonia cognoscentes,  nullo modo patiamini ulterius in diuisione Ecclesie persistere; sed in uiscera sancte matris catholice atque apostolice regredi tota mentis intentione celerate [eccelerate]: ut radicati in caritate unitatis atque fundati dicere mereamur: Ecce quam bonum et quam iucundum, habitare fratres in unum ; ueraciter exclamantes: Repletum est gaudio os nostrum, et lingua nostra exultatione . Quibus breuiore quidem stylo, abundanti tamen caritate responsis, et de fraternitatis uestre mentibus, et de diuine misericordie uirtute confidimus, uos sancte citius reformari indubitanter Ecclesie. Si tamen pro nostris adhuc delictis aliquid inimicus animarum uobis obstinationis  aut  dubietatis intulerit, secundum quod interlocutio nostra gestorum apud nos habitorum suprema complectitur, et sicut excellentissimo domino filio nostro Smaragdo exarcho Italie supplicare curauimus, instructas huc ad nos personas, quibus facilius reddenda recipiendaque sit ratio, mittere festinate, ut nulla deinceps consensus uestri dubietas supersit, aut tarditas, si eis satisfactio plena reddatur. uel si pro longinquitate locorum, uel temporum qualitate pauescitis, illic Rauenne fiat congregatio sacerdotum, quo nos etiam qui loco nostro intersint, diuinitate propitia, dirigemus, a quibus satisfactionem plenissimam capiatis; ne amplius anime simplices diuise a sancta Ecclesia pro superfluis questionibus tam longa obstinatione remaneant, nec per uos, quos  dominici gregis decet esse pastores, oues a septis ecclesiastiscis euagantes rapacis lupi dentibus consumantur.



EPISTOLA u [Olim uII], QUAE EST TERTIA AD ELIAM ET EPISCOPOS ISTRIAE. Huius epistole meminit beatus Gregorius lib. II, epist. 36, ad episcopos Hibernie, quam librum appellat. Eam ab eodem beato Gregorio, cum adhuc esset diaconus, scriptam fuisse nomine Pelagii pape, testatur Paulus Warnefridus lib. III de Gestis Langobardorum, cap. 10, al. 20.

Dilectissimis fratribus, Elie, uel uniuersis episcopis in Istrie partibus constitutis, Pelagius episcopus.

I. uirtutum mater caritas , que Redemptoris  sui lucris seruiens, que nunquam ea que sua sunt querit, desiderio anhelanti me impulit dudum fraternitati uestre plena dulcedinis scripta transmittere, que disiuncta diu possint suo corpori Christi membra sociare. In quibus plus precibus quam monitis loquens, affectu quo ualui, exhortari curaui, ut quos aptos discutiende rationi preuiderit, huc Dilectio uestra dirigeret, quatenus in trium capitulorum negotio, uel queque aperta sunt cognoscerent, uel queque forsan obscura uiderentur, hec eis collatio pacifice intentionis aperiret: tandem Dilectionis uestre scripta suscepi, que non rationis causas quererent, sed deliberata apud uos iudicii sententia imperarent. Hoc autem quod uos audere de uestra sapientia uideo, fateor, dolens miror; et  quidem per epistolas exempla, ut puto, ostendi humilitatis, amoris specimen prebui. Sed dum nichil apud uos reperi admonitionis mee uerba proficere, flens gemensque cum propheta cogor exclamare: Curauimus Babylonem, et non est sanata . Ignem quantum ualui caritatis accendi, et tante scissionis exurere rubiginem uolui; sed impletam prophete sententiam peccatis exigentibus inueni, qui ait: Frustra conflauit conflator, scorie eius non sunt consumpte . Nulla in rescriptis flamma caritatis aspicitur, nullam uel post exemplum dulcedinem redolent in cunctis suis sermonibus, nichil quod ad pacem perueniat, sonat. Pensate, queso, hoc   longo diuisionis usu quanto mentis frigore fraternitas uestra torpuerit, que nec confricta recalescit. Quid igitur inter hec faciam, nisi ut pro uobis ad lacrymas uertar? Quia enim leo rugiens circuit querens quem deuoret , scio et uos stantes extra caulas ouium [deuorandos]. Non demptis fructibus palmites attendo, sed abscissos a radice uitis aspicio. Et sudantes uos operarios cerno, sed tamen laborare extra uineam non ignoro. Ecce urgente fine, cuncta uastantur, ad solitudinem terra redigitur, atque  procella diluuii mundum subruit, et uestra fraternitas arcam fugit. Cum Ieremia dicam: Quis dabit capiti meo aquam et oculis meis fontem lacrymarum : et rursum: Deducant oculi nostri lacrymas, et palpebre nostre defluant aquis  ; dicam cum illo iterum: Plorabo et requiescam. Quia enim quietem concordie in uestro corde non inuenio, fesse menti lacrymas sterno. Que enim mei spiritus requies esse potest, si ab occulto hoste inflictum uulnus mederi non potest? Ecce in cunctis mundi partibus sancta et uniuersalis Ecclesia unitatis sue radiis fulget, sed tamen adhuc umbram uestre diuisionis sustinet. Ubique in fidei statu perdurat; sed gaudere eam de sua salute prohibet uulnus, quod de uestra abscissione tolerat. Neque enim sanum caput brachiis merentibus gaudet; nec se quasi incolume esse pectus letatur, cum subiectorum uiscerum doloribus tangitur; tota namque corporis compago afficitur, si pars eius uel extrema laceratur. Quidquid ergo est quod aliam pati sentit, in se harmonia caritatis  attrahit, Paulo attestante, qui ait: Et si quid patitur unum membrum, compatiuntur cetera membra . Nos itaque sumus, qui uestro dolore transfigimur, nos qui uestris scissionibus secamur. Tanto igitur damnis uestris festina debemus consolatione succurrere, quanto ea per caritatem cogimur ut nostra sentire. Nam etsi differre forsitan uolumus, superne increpationis uoce terremur, que ignauos pastores increpans dicit: Quod fractum erat, non alligastis, et quod abiectum non reduxistis, et quod perditum non quesistis. Si differre uolumus, indiscrete inuentionis increpamur, qua per prophetam Dominus dicit: Numquid resina non est in Galaad, aut medicus non est ibi? Quare ergo non est obducta cicatrix filie populi mei ? Quid enim per resinam,  que fomentum ignis est, que et in ornamentum domus marmora dissipata coniungit, nisi caritas designatur? Que et in amore corda succendit, et ut sanctam Ecclesiam unitatis ornamento componat, discordes hominum mentes per pacis in se studium ligat? Quid per Galaad, que aceruus testimonii interpretatur, nisi in Scripture sacre altitudinem innumera sententiarum densitas dicit? Quid per medici uocabulum, nisi unusquisque predicator? Quid per non obductam filie cicatricem, nisi culpa plebis ante Dei oculos nuda monstratur? Resina ergo in Galaad defuisse conuincitur, si pro ostendenda ueritate, cum tanta adsint Scripture sacre testimonia, associando uos sancte Ecclesie, nequaquam digne ardoris caritas  exhibetur; et uelut absente medico cicatrix non obducitur, si exhortatione cessante, tante scissionis culpa nullo uelamine subsequentis pacis operitur. Sed iam tempus est, ipsa nos susceptionum uestrarum uulnera tangere, eisque auctore Deo medicamina patefacte ueritatis adhibere.

II. Per ea que pie memorie Iustiniani principis temporibus acta sunt, fraternitas uestra suspicatur, sanctam Chalcedonensem synodum fuisse conuulsam. Sed absit hoc a Christiano opere, a Christiana cogitatione. In ipsa quippe Nicena, Constantinopolitana, ac prima synodus Ephesina firmata est; et quisquis illam partem aliqua conuellere nititur, illas nimirum funditus, que per hanc firmate sunt, destruere conatur. Cui suspicioni in scriptis uestris ex sancti predecessoris  nostri Leonis epistolis ac encycliis testimonia adiungitis, ut prefatam sanctam Chalcedonensem synodum illibatam debere obseruari monstretur. Que quidem, fratres karissimi, ex paucis epistolis sumpta permixto ordine confusoque posuistis, ut dum interiecta alia epistola, ad alia prioris epistole uerba recurritur, quasi ex multis epistolis prolata uiderentur. Et ualde miramur, cur fraternitas uestra de tam  paucis epistolis non pauca sumpserit, cum constet quod de sancte Chalcedonensis synodi illibata ueneratione et predecessorum nostrorum assertio innumera, et multorum Patrum consensus in encycliis, quasi quedam se mundo, nobis infudit [Forsan sumendo lux mundo se n. inf.]. Sed quia semper dictandi ordo tanta sibimet connexione subiungitur,  ut et precedentia subsequentibus seruiant, et subsequentia ex precedentibus suspendantur: eorum sensum que prolata sunt, melius pandimus, si infra supraque legentes, uel quo tendant, uel unde pendeant, demonstremus.

III. A dilectione igitur uestra primum testimonium sancti predecessoris nostri Leonis ponitur, quod in eius epistola ultima continetur , quo ait: De rebus apud Niceam et apud Chalcedonem sicut Deo placuit definitis, nullum audemus inire tractatum, tanquam dubia uel infirma sint, que tanta per Spiritum sanctum fixit auctoritas. (Cui secundum testimonium ex ea epistola a uobis adiungitur, quod illic paulo superius habetur, quo dicitur  Interiectis autem duobus testimoniis de encycliis assumptis, prefati predecessoris nostri Leonis item ad Leonem principem scripto uestro uerba replicantur quibus dicitur: Legitimas diuinitus inspiratas constitutiones uelle mouere, non est pacifici hominis, sed rebellis, dicente apostolo: uerbis contendere, ad nichil est utile, nisi ad subuersionem audientium . Nam si humanis persuasionibus semper disceptare sit liberum, nunquam deesse poterunt qui ueritati audeant resultare.  Cuius adhuc testimonium post pauca subdidisti:  nichil prorsus de bene compositis rectractetur. Ultimum uero a uobis ponitur testimonium, quod in priori eius epistola, de qua multa iam testimonia prolata fuerant, continetur, primum dicitur : Que iam patefacta sunt querere, que perfecta sunt retractare, et que sunt definita conuellere, quid aliud est, quam de adeptis gratiam non referre, et ad interdicte arboris cibum improbos appetitus mortifere cupiditatis extendere? Hec sunt, fratres dilectissimi, que beati Leonis ad Leonem principem uerba posuistis; que uidelicet ab eo pro custodia illibate fidei, non autem pro causis episcoporum specialibus, que apud Chalcedonem geste sunt, proferuntur. Nam quia pro solius fidei intemerata obseruatione dixerit, pensandum est in eadem epistola  quid premisit; ait enim, ad eumdem principem loquens : Supra curam rerum temporalium religiose prouidentie famulatum diuinis et eternis dispositionibus perseueranter impenditis, ut scilicet catholica fides, que humanum genus sola uiuificat, sola sanctificat, in una confessione permaneat; et dissensiones que de terrenarum opinionum uarietate nascuntur, a soliditate illius petre, supra quam ciuitas Dei edificatur, abigantur. (Si igitur fidem, fratres karissimi, in cunctis mundi partibus uno ac solido statu uigere non cerneretis, conuulsum quidquam de sancta Chalcedonensi synodo recte diceretis. At postquam nichil nunc aliud nisi de personis agitur, nichil de sancta Chalcedonensis synodi fide queritis, auctoritatem patrum quasi sequendo declinati.  Namque ut iisdem beatus Leo ostenderet, retractari que perfecta sunt non deberi; qua hec intentione dixisset, illico subdidit : Quia ad pacem uniuersalis Ecclesie, et ad custodiam catholice fidei cura dignamini sollicitiore uiuere [respicere]. Quid igitur cum prohiberet definita conuelli, admonitionem protinus de custodia catholice fidei subiunxit, et quia non hoc de retractandis causis specialibus, sed de sola fidei professione dixisset, indicauit? Illa namque nunc in uestra questione uertuntur, que ipse quoque predecessor noster beatus Leo diiudicat; dum non nisi ea que apud Chalcedonem de fide sunt statuta, confirmat. Ipse quippe ad Anatolium Constantinopolitane urbis episcopum scribens, dum eum de quodam nouo ausu corriperet,  dicit : Ut sanctam synodum ad extinguendam solum heresim, et ad confirmationem fidei catholice studio Christianissimi principis congregatam, in occasionem ambitus trahas. (Et rursum  Qui ut nichil se omnimodo de Chalcedonensi synodo suscipere, nisi de sola fide gestum fuerat, demonstraret, eidem synodo scribens, ait : Ut et fraterna uniuersitas, et omnium fidelium corda cognoscant, non solum per fratres,  qui uicem meam executi sunt, sed etiam per approbationem gestorum synodalium propriam uobiscum inisse sententiam, in sola uidelicet fidei causa, quod sepe dicendum est. (Qui ergo unit cum Chalcedonensi synodo in sola fidei causa conuocata, cuncta que illic specialiter gesta sunt, se procul dubio extraneum demonstrat. Hinc est rursum quod cum prefato Anatolio de recipiendo Attico presbytero scribere, dicit  Qui Chalcedonensis synodi definitionem dicens, uigilanter etiam, de fide, non adderet, nisi causas, que illic specialiter mote fuerant, reprobasset   que ei singulariter displicerent. At postquam nichil aliud synodi, nisi fidei definitionem recepit: quid est aliud, nisi quod cetera que illic specialiter mota sunt, refutauit? Neque enim si uellet, unam tantummodo causam prefati Anatolii reprehendere uereretur, qui hanc suo iudicio non approbatam, et serenissimis principibus, et auctori eius eidem Anatolio non est ueritus scriptis discurrentibus indicare. Cum uero et de illa prefato Anatolio priuate loquitur, et rursum ad synodum scribens, quod de sola fide gestum fuerat, se recipere confitetur; constat quod et Anatolium de speciali criminis causa redarguit, et cuncta priuata negotia, que moto in synodo fuerant, retractari concessit.

 Iu. Rursum in scripto uestro testimonium ac exemplum de encycliis ponitur, quod multi episcopi simul dicunt: Neque unum iota uel apicem possumus aut commouere, aut commutare eorum que apud Chalcedonem decreta sunt.  In quo reuolui et conuelli prohibeat, ipse subiungat; ait enim: Quando apostolica quidem et paterna dogmata olim nobis tradita, in eo roborata sunt atque firmata. 

u. Post hec quoque exempla eiusdem predecessoris nostri Leonis ad Basilium episcopum testimonium  posuistis, quo ait: Obsecro Dilectionem tuam, ut Chalcedonensis synodi definitionibus in nullo animum relaxetis; et que ex diuina sunt inspiratione composita, nulla patiamini nouitate temerari (et rursum: Ut autem possit hec exhortatio ad omnium fratrum et cepiscoporum notitiam peruenire, diligenter uestre Fraternitatis cura perspiciat, quia  Sed utrum de causis quarumdam personarum specialibus, an de sancte fidei definitione asserat, inquiratur ipse quid superius dicat; ait enim: Hec scripta direxi, quibus Dilectionem uestram credidi commonendam, ut sceleratis ausibus sancta constantia resistatis, ne in quoquam  nostra communis fides aut trepida inueniatur, aut tepida. (Qui igitur admonitionem seruande fidei premisit, ubi custodiri synodum uoluit, indicauit. Si autem in huius epistole sermonibus ambigimus, eum ex aliis suis epistolis quo sensu hec dixerit, requiramus. Marciano namque Augusto scripta sua pro eadem synodo dirigens, ait  Qui si cunctas et speciales causas eiusdem synodi recepit, cur ea se approbare que de catholica fide in predicta synodo definita sunt, specialiter asserit? Rursum quoque prefato principi scribens : Quia omnibus modis obediendum  est potestati [pietati] uestre et religiosissime uoluntati, constitutionibus synodalibus, que mihi de confirmatione fidei catholice placuerunt libens adieci sententiam meam. (Si ergo confirmationem fidei catholice sibi placuisse, eique sententiam adiecisse astruit; in his, in quibus confirmatio fidei non fuit, constat quia sententiam non adiecit.

uI. Adhuc autem ex eiusdem beati Leonis epistola testimonium scriptis uestris inseritis, que ad Basilium dicit: Pie nobis et constanter utendum [Forsan uiuendum] est, nedum talium disputatio admittitur, eorum que diuinitus definita sunt, auctoritati derogetur. Et infra: Nec enim aliquam [Forsan  ad aliquam] disceptationem plene definita reuocanda sunt, ne ad arbitrium damnatorum ipsi de his uideamur ambigere, que manifestum est per omnia propheticis et euangelicis atque apostolicis auctoritatibus consonare.  Pensate, queso, fratres karissimi,  si scripta Theodori propheticis et euangelicis atque apostolicis auctoritatibus consonant, que redemptorem nostrum iniquis ausibus Dominum negant. Pensate si illa epistola propheticis et euangelicis atque apostolicis auctoritatibus consonare uideatur, in qua et hostis Ecclesie Nestorius defenditur, et defensor Ecclesie Cyrillus accusatur. Pensate si illa Theodoriti scripta propheticis, euangelicis atque apostolicis auctoritatibus consonant, que prius contra rectam fidem edita, ipse postmodum conuersus damnat. Extremum quoque sepe fati Leonis ad Aetium presbyterum testimonium ponitis, quo ait [* 1Kb] : Ne patiatur sopitarum rerum certamen afferri, quarum retractator non nisi sacrilegus inuenitur.  Si ergo cuncta res que retractari non debet, sola est professio fidei, ille retractator rerum erit sacrilegus, qui professioni eius fuerit diuersus. Nam quod idem beatus Leo solam in synodo professionem fidei summo ardore custodiat, innumeris epistolis demonstrat, ex quibus pauca breuiter perstringimus, ut in eis certior facta uestra Fraternitas colligat quam multa  taceamus. Hinc est enim quod Marcianum Augustum scripto suo alloquitur, dicens : Fratri autem meo Iuliano episcopo nouerit uestra Clementia hoc me proprie delegasse ut quidquid illic ad custodiam fidei pertinere probauerit, meo nomine uestre fiducialiter suggerat potestati. (Hinc est quod Pulcherie Auguste scribens, ait  Hinc est quod Iuliano episcopo scribens, dicit: Quod necessarium credidit clementissimus imperator, libenter impleui,  ut ad omnes fratres qui Chalcedonensi synodo interfuerunt, scripta dirigerem, quibus placuisse mihi que a sanctis fratribus nostris de regula fidei confirmata sunt, demonstrarem. (Hinc est quod Pulcherie Auguste iterum scribens, ait  Causam quippe fidei memorans, nequaquam, Eatenus, diceret, nisi quidquid extra fidem ageretur, ex synodo excludi uoluisset.

uII. Rursum per epistolam uestram dicitur, a  sede apostolica uos doctos, atque ab scrinio sancte Ecclesie, cui Deo auctore presumus, confirmatos, ne huic rei que sub pie memorie Iustiniano principe gesta est, consentire debeatis: atque hanc opitulationem excusationi uestre adiungitis dicentes, quod in cause principio et sedes apostolica per uigilium papam, et omnes Latinarum prouinciarum principes damnationi trium capitulorum fortiter restiterunt. In quibus uerbis attendimus, quod res que prouocare uos ad consensum debuit, a consensu uos ipsa diuellit. Latini quippe homines et Grecitatis ignari, dum linguam nesciunt, errorem tarde cognouerunt; et tanto eis celerius credi debuit, quanto eorum constantia, quousque uerum cognoscerent, a certamine non quieuit; quorum consensum certe  [recte] Fraternitas uestra despiceret, si ausu precipiti, priusquam uerum cognoscerent, consensissent: at postquam diu ab eis laboratum est, et longo tempore ad iniurias usque certatum, hinc uestra Fraternitas penset quia tot labores repente non relinquerent, nisi que uera sint agnouissent. Quid enim diuini consilii fuisse credimus, fratres, quod diu Saulum omnipotens Deus repugnatorem sue fidei esse permisit, et sic eum sue fidei predicatorem fecit, nisi ut cunctis, quibus per illum fuerat predicaturus, ostenderet, quia ualde uerum est Dei Euangelium, quod et tanta duritia inclinata predicaret, ut dum ea auditores eius que ab illo contra fideles gesta recolerent, repente eum ad fidem uersum non sine euidenti ratione sentirent? Unde ipse quoque  dum predicationem suam debere facile ab infidelibus recipi Domino diceret, ait: Domine, ipsi sciunt quia ego eram concludens in carcere, et cedens per synagogas eos qui credebant in te . Et cum Galatas, relicta Euangelii regula, in Iudaismi conspiceret errorem declinasse, suam eis priorem contra Euangelium duritiam retulit, et ab intentione perfidie eorum mentes retorsit, dicens: Auditis conuersationem meam aliquando in Iudaismo, quoniam supra modum persequebar Ecclesiam Dei, et expugnabam illam; et proficiebam in Iudaismo supra multos cetaneos meos in genere meo, abundantius emulator existens paternarum mearum traditionum.  Cum autem placuit ei qui me segregauit de utero matris mee, et uocauit per gratiam suam, ut reuelaret Filium suum in me, ut euangelizarem illum in gentibus, continuo non acquieui carni et sanguini. Ecce, fratres karissimi, Paulus egregius doctor, quia diu ueritati restitit, inde ad confirmanda corda audientium in eiusdem predicatione ueritatis adiutorium sumpsit: ostendens profecto, quia fidem, cui tanto prius labore restiterat, postmodum sine magne rationis certitudine non tenebat.

uIII. Debet ergo perpendere uestra Dilectio, quia predecessorum nostrorum in hac causa consensus tanto post inanis non fuit, quanto prius duris contradictionum laboribus insudauit. Sed his insuper factum Petri, qui et Paulum superat, uestra Fraternitas  ad memoriam reducat. Diu quippe restitit, ne ad fidem gentes sancta Ecclesia sine circumcisione reciperet, diu se a conuersarum gentium communione subtraxit, Paulo attestante, qui ait: Cum uenisset Antiochiam, in faciem ei restiti, quia reprehensibilis erat. Prius enim quam uenirent quidam ab Iacobo, cum gentibus edebat; cum autem uenissent, subtrahebat se, timens eos qui ex circumcisione erant . Et paulo post: Et cum uidissem quod non recte ambularet ad ueritatem euangelii, dixi Petro coram omnibus: Si tu cum Iudeus sis, gentiliter et non iudaice uiuis, quomodo gentes cogis iudaizare? Qui tamen ab eodem Paulo postmodum ratione suscepta, dum quosdam conspiceret qui gentiles ad Ecclesiam uenientes pondere seruande circumcisionis onerarent,  dicit: Cur tentatis Deum, imponentes iugum ceruicibus discipulorum, quod neque patres nostri, neque nos portare potuimus ? Nunquid, fratres lectissimi, Petro apostolorum principi sibi dissimilia docenti debuit ad hec uerba responderi? Hec que dicis, audire non possumus, quia aliud ante predicasti? Si igitur in trium capitulorum negotio, aliud cum ueritas quereretur, aliud autem inuenta ueritate, dictum est, cur mutatio sententie huic sedi in crimine obiicitur, que a cuncta Ecclesia humiliter in eius auctore ueneratur? Non enim mutatio sententie, sed inconstantia sensus in culpa est. Quando ergo ad cognitionem recti, intentio incommutabilis permaneat, quid obstat, si ignorantiam suam deserens, uerba permutet? De ipso quoque auctore omnium  Deo Scriptura attestante cognoscimus, quia dum consilium non manet [Forsan mutat], sepe sententiam mutat; neque enim inopinatus ei prouentus accesserat, cum de eo quem ipse ungi preceperat, dicebat: Penitet me Saulem unxisse regem in Isrel . Hoc quippe se facturum etiam tunc presciuit, cum eum quasi approbando pretulit; nec ad penitentiam quasi inopinatus dolor accessit, sed tamen penitere se insinuat, quia non mutato consilio, ea que dudum dixerat de illo uerba permutat.

IX. In his autem testimoniis que ex epistolis Leonis predecessoris nostri posuistis, premisistis  dicentes: Doctrina uestre reuerende sedis est per beatum Leonem, successoresque eius, unde pauca commemorare presumpsimus, mortuum ab hominibus damnari nullatenus oportere; (et tamen nulla eius testimonia subdidistis, quibus hanc sententiam firmaretis. Etenim que a uobis subiuncta sunt, retractationem fidei fieri prohibent, non autem damnari infideles mortuos contradicunt. Sed neque hoc beatum Leonem predecessorem nostrum quodam loco dixisse meminimus. Quis autem nesciat, quod in nullo sibi eiusdem Leonis et beati Augustini predicatio contradicat? Ipse namque ad Bonifacium comitem scribens, ait  Ecce mirabilis predicator et scissionem Ecclesie propter hominem uetat, et si qua peruersa deprehendat, eum quem publice defendebat Cecilianum, se etiam post mortem anathematizare non abnegat, quia uidelicet tunc uiuentibus uere consulatur, cum culpa in fide perpetrata nec morte interueniente laxetur. Si uero hoc faciendum, dicere fortasse presumimus, hoc procul dubio facimus, quod fieri uetamus. Theodorum quippe mortuum sancta synodus prima Ephesina damnauit . Nam cum ab eius discipulis dictatum ab illo symbolum eadem synodo fuisset prolatum, illico illic a  sanctis Patribus cum auctore damnatum est. Et quidem ipsi sancti Patres in eadem synodo residentes ad Dominum iam recepti sunt, postquam Theodorum damnauere: et si damnari mortuum non debuisse dicimus, procul dubio mortuos accusamus, et incipimus committere, quod nitimur prohibere. Sed cur diu et que nostis loquimur? Eiusdem Theodori ex libris illius dicta replicemus. Et si Iesum  Dominum ac Deum nostrum, qui post mortem uiuere, imo quia uiuere creditur, post mortem Theodorus postposita dubitatione damnauit; neque enim nostra fides patitur ut qui tot blasphemiis Redemptori nostro hostis exstitit, a uobis ulterius defendatur. Ipse quippe contra Apollinarem in libro tertio loquens ait  et qui per Spiritum sanctum secundum diuinas Scripturas plasmatus est, et confictionem in muliebri accepit uentre? Inerat forsitan, quia mox quam plasmatus est, et ut templum Dei esset accepit: non tamen existimandum nobis est Deum de uirgine natum esse.« Et post pauca: »Nec secundum tuam uocem pronuntiandum  est, omnino ex uirgine natum Deum esse, et ex Deo, consubstantialem Patri.« Et post pauca: »Si igitur cum carne eum natum esse dicunt, quod autem natum est, Deus et ex Deo, et consubstantialis Patri est, necesse est et hoc carnem dicere, quod si non hoc caro est, quoniam nec Deus, nec ex Deo, nec consubstantialis Patri, sed ex semine Dauid, et consubstantialis ei cuius semen est, non id quod natum est ex uirgine, Deus, et ex Deo, et consubstantialis Patri.«

Et post pauca: »Non Deus uerbum ex Maria natus est, natus autem est ex Maria, qui ex semine est Dauid; non Deus uerbum ex muliere natus est.« Et iterum: »Quod edictum est enim Ducebatur a Spiritu , aperte hoc significat, quod ab eo  regebatur, ab eo ad uoluntatem [uirtutem] propositorum confortabatur; ab eo ad hec que oportebat ducebatur, ab eo quod decebat docebatur, ab eo cogitationibus roborabatur, ut ad tantum certamen sufficeret, sicut et beatus Paulus dicit: Quicunque enim Spiritu Dei aguntur, hi sunt filii Dei .«

Idem cuius supra: »Dicant igitur nobis omnium sapientissimi, si pro sensu Domino Iesu Christo qui est secundum carnem, diuinitas facta esset, sicut dicunt, quid sancti Spiritus cooperatione ad hec Christus indigebat? Nec enim unigeniti diuinitas Spiritu indigebat ad iustificationem, Spiritu indigebat ad uincendum diabolum, Spiritu indigebat ad operanda miracula; Spiritu indigebat ut doceretur ea que decebat peragere; Spiritu indigebat ut immaculatus  appareret.«

Et post pauca: »Ac si dicat iehsu: Ego quidem, quem uidetis, nichil quidem facere possum secundum meam naturam, cum homo sim, operor autem, quia in me manens Pater omnia facit . Quoniam enim et ego in Patre, et Pater in me , Deus autem uerbum unigenitus Dei in me est, certum est quod et Pater cum ipso in me manet, et opera facit. Et non est mirandum de Christo hec existimari, cum euidenter ipse de ceteris hominibus dicat: Qui diligit me, meum uerbum obseruet: et Pater diliget eum, et ad eum ueniemus, et mansionem apud ipsum faciemus .« Et iterum: »Sciebat subtiliter, ut notam quidem faceret gentibus pietatem, pateretur autem laborantium infirmitates, et sic ad effectum  suam uoluntatem educeret: et iustificabatur inde, et immaculatus ostendebatur, siue reparatione [peiorum], siue custodia meliorum, siue etiam paulatim ad meliora profectibus.«

Et post pauca eiusdem Theodori ex commento secundum Ioannem: »Dicit ad Thomam: Infer digitum tuum huc, et uide manus meas, et porrige manum tuam, et mitte in latus meum, et noli esse incredulus, sed fidelis . Quoniam, dicit, non credis, et tactum solum sufficere tibi ad credendum putas,  tange manu, et cape experimentum, et disce credere, et non diffidere. Thomas quidem cum sic credidisset, Dominus meus et Deus meus, dicit, non ipsum Dominum et  Deum dicens , sed quasi pro miraculo facto Deum collaudat.« Eiusdem Theodori ex commento quod est in Actus apostolorum libro primo: »Ille autem dixit, oportere penitentiam agentes eos pro crucis in iniquitate, et agnoscentes Saluatorem et Dominum, et omnium auctorem bonorum Iesum Christum, quoniam per ista peruenit et assumptus est diuina natura, in [ipsum] Spiritu quidem fidem suscipere, et eius discipulos fieri ante omnia ad baptisma accedentes, quod et ipse tradidit nobis, reformationem quidem habens inspirationis [preformationem q. h. sperationis] futurorum, in nomine autem celebrandum Patris et Filii et sancti Spiritus. Hoc enim quod est: Et baptizetur unusquisque in  nomine Iesu Christi , non hoc dicit, ut uocationem que in nomine Patris et Filii et sancti Spiritus est, relinquentes, Iesum Christum in baptismate uocet; sed quale est hoc, quod in Moyse baptizati sunt in nube et in mari , ut diceret quia sub nube et in mari Aegyptiorum separati sunt, liberati eorum seruitute, ut Moysis leges attenderent; tale est, et baptizetur unusquisque in nomine Iesu Christi: ut cum ad ipsum accessissent tanquam Saluatorem, et omnium bonorum auctorem, et doctorem ueritatis, ab ipso utpote auctore bonorum et doctore ueritatis uocarentur, sicut omnibus hominibus quamcunque sectam sequentibus consuetudo est ab ipso dogmatis inuentore uocari, ut Platonici, et Epicurei, et Manichei, et Marcioniste,  et quidem [si quidem] tales dicuntur. Eodem enim modo et nos nominari Christianos iudicauerunt apostoli.«

Eiusdem Theodori in libris de Incarnatione: »Plus inquietabatur Dominus, et certamen maius habebat ad anime passiones, quam corporis; et meliori animo libidines uincebat, mediante deitate ad perfectionem. Unde et Dominus ad hec maxime instituere uidetur certamen.«

Item eiusdem in libro contra Synusiastas, uel Apollinaristas: »Sed si caro erat, inquit, crucifixa, quomodo sol radios auertit, et tenebre occupauerunt terram omnem, et terre motus, et petre scisse sunt, et mortui surrexerunt ? Quid igitur dicant et de tenebris in Aegypto factis temporibus  Moysis non per tres horas, sed per tres dies (Exod. X? Quid autem propter alia per Moysem facta miracula, et que per Iesum Naue, qui solem stare fecit , qui sol temporibus Ezechie regis et contra naturam retrouersus est ; et de Elisei reliquiis, que mortuum suscitauerunt ?« Eiusdem ex libro octauo de Incarnatione: »Manifestum autem est quod unitas conuenit: per eam enim collecte nature, unam personam secundum unitatem effecerunt. Sicut enim de uiro et muliere dicitur, quod iam non sunt duo, sed una caro ; dicamus et nos rationabiliter secundum unitatis rationem, quod non sunt due persone, sed una, scilicet naturis discretis.«

 Et post pauca. »Quomodo igitur homo et Deus unum per unitatem esse potest? qui uiuificat, et qui uiuificatur; qui saluificat, et qui saluificatur; qui ante secula est, et qui ex Maria apparuit?« Eiusdem ex interpretatione symboli trecentorum decem et octo Patrum: »Sed Christum quidem secundum assumptam serui formam, eum autem qui eam assumpsit, super omnia nominans Deum; intulit tamen hoc secundum coniunctionem, ut per significationem nominum naturarum manifestam diuisionem faciat. Nemo igitur, neque eum qui secundum carnem ex Iudeis est, dicat Deum: nec iterum Deum [Al., Dominum, nec ne iterum Dominum] qui est super omnia, secundum carnem ex Iudeis.«

Item ex commento Epistole ad Hebreos: »Iesum  enim dicit a Nazareth, quem unxit Deus Spiritu sancto et uirtute : qui autem de Spiritu unctus est, omnimodo aliquid inde assumpsit. Quis autem furens dicat, de Spiritu aliquid assumpsisse diuinam naturam?« Et iterum: »Certus quidem et ipse, Filium Dei se non secundum diuinitatis dicens natiuitatem, sed secundum quod domesticus Dei erat: per quod filii Dei, per uoluntatem [uirtutem] domestici Deo constituti homines, interim uocabantur.«

XI. Hec de innumeris pauca pretulimus, ut quasi per foramen angustum, quam nimium barathrum intus lateret, monstraremus. Ecce quales plus quam decem millia librorum Theodorus scripsisse perhibetur. Pensate, queso, si non tanto acriora tormenta promeruit, quanto pluriora conscripsit. Sed hec illius  dicta que prolata sunt, utrum eius sint, fortasse dubitatur. Patrum, si placet, scripta proferamus: ita apud uos libros eius, quos de perfidia illius testes deduximus, deductis insuper testibus affirmemus. Armenie quippe episcopi Proclo Constantinopolitane urbis episcopo libellos contra Theodorum porrigentes, dicunt : Fuit autem aliquis pestis [pestifer] homo, magis autem fera, hominis habens formam diabolicam, mentito nomine Theodorus, qui schema et nomen episcopi habuit, in angulo et ignobili loco orbis terrarum latitans, in Mopsuesteno Cilicie secunde uili oppido, uere quidem et principaliter a Paulo Samosateno descendens, licet Photino et ceteris heresiarchis in libro de Incarnatione Domini nostri Iesu Christi, in toto suo proposito ipsis  uerbis inueniatur usus, et si quid peius. Iste per machinationem et audaciam et errorem diaboli uolebat omnes homines acuta sua sicut colubri lingua, et ueneno quod sub lingua aspidis est, deperire. Et interim quidem retinebatur suo latibulo, timens potestatem eorum qui a magno Deo et Saluatore nostro Iesu Christo potestatem acceperunt calcare super colubros et scorpios, et omnes uirtutes inimici : dico autem sanctos apostolos, et qui consequenter ab his susceperunt, martyres et confessores et episcopos et ceteros sanctos. Inuento autem, nescio quomodo, tempore, cepit repere et extra fines suos, fiduciam gerens et in parochiam ad eum non pertinentem,  tanquam eruditus sermocinator, et in Antiochia Syrie in ecclesia alloquens, sic dixit: »Homo iehsu, quid est enim homo quod memor es eius? ; Apostolus autem, de Iesu dictum fuisse hoc, dixit: Eum enim qui paulo minus ab angelis minoratus est, uidimus, inquit, Iesum . Quid ergo? Homo iehsu similiter omnibus hominibus, nullam habens differentiam ad homines eiusdem generis, preter ea que gratia ei dedit.« Quibus Proclus Constantinopolitane urbis episcopus rescribens, ait : Fugiamus turbulentos et cenosos fallacie riuos, septa Dei [sectas Deum] impugnantes: dico Arii furorem diuidentem indiuiduam Trinitatem, Eunomii audaciam circumcludentem scientia incomprehensibilem naturam,  Macedonii rabiem separantem a deitate inseparabiliter procedentem Spiritum, et nouam istam blasphemiam que Iudaismi multo amplius superat blasphemiam, introducentes, nam illi quidem cum Filium negant, fraudant ramo radicem; isti uero eum qui est negantes, alterum [Al., eum qui est Filius denegant, fraudantes ramo radicem, isti uero ei qui est alterum] introducunt, detrahentes sinceram naturam.  Rursus de eius errore Cyrillus ad Lamponem presbyterum scribens, ait: Cum apud Aeliam commorarer, uir aliquis ex his qui nobiliter militant in palatio, epistolam multorum uersuum et grandem obtulit mihi signatam, quam se dicebat accepisse ab Antiochenis orthodoxis; subscriptiones autem erant in ea plurimorum clericorum et monachorum et laicorum. Accusabant autem orientales episcopos, quasi tacentes quidem Nestorii nomen, et dissimulantes ei aduersari, transeuntes autem ad Theodori Codices de incarnatione factos, in quibus multo peiores nefarie blasphemie [Nestorii blasphemiis] posite sunt: pater enim fuit Nestorii perfidi, qui et illius mala locutus, impius et in his factus est. Rursum de errore illius idem Cyrillus Alexandrine  urbis episcopus ad Acacium Melitene urbis episcopum scribens, ait: Non oportebat latere Sanctitatem uestram, aut forsitan cognouit, quod omnes orientales religiosissimi episcopi in Antiochia conuenerunt, cum transmisisset eis tomum dominus meus sanctissimus Proclus bonorum plenum intellectuum et rectorum dogmatum. Erat enim ei ratio multa et longa de dispensatione Domini nostri Iesu Christi. Supposuit uero capitula quedam collecta e Theodori Codicibus, que consonantem Nestorii perfidiis intellectum habent, et adhortatus est eos etiam illa anathematizare.

 XII. Rursus de errore illius [Rabbula] Edessene Ecclesie antistes ad beatum Cyrillum scribens, ait: Iam uero quidam unitatem secundum subsistentiam omnibus modis abdicant. Morbus enim aliquis sublatens inueterauit Orienti, immedicabilis modo uulneris depascens Ecclesie corpus, apud aliquos quasi studiosos, et supercilia extollentes eruditione, latenter honoratus. Episcopus enim quidam prouincie Cilicie Theodorus, uir uerisimilis dicendi, et potens suadere, alia quidem supra tribunali de Ecclesie statu [ecclesia statim] dicebat ad populi placentiam, alios autem laqueos [perditionis] in scriptis ponebat, qui in principiis quorumdam eius Codicum anathemate circumcludebat inspicientem non manifestare aliis scripta. Iste primus exposuit, non esse uere Dei genitricem  sanctam uirginem, tanquam Deo uerbo non suscipientem secundum nos natiuitatem. (Et post pauca: Nec enim dicunt, secundum substantiam, uel secundum subsistentiam unitum esse Deo uerbo hominem, sed bona uoluntate quadam, tanquam diuina natura non suscipiente alterum modum unitatis propter non circumscriptibilem. Iste dixit Dominum nostrum Iesum Christum non oportere adorari sicut Dominum, sed relatione Dei honorari sicut imaginem quamdam: magis autem manifestius secundum eos dicere, sicut, instar aliquid relatione assidentis demonis. Iste et carnem Domini pronuntiauit nichil omnino prodesse, dissipans Domini uocem, que est: Caro nichil prodest . Iste et apostolos dicit non cognouisse Christum quod Deus erat; sed supra fidem que est in  homine edificatam esse Ecclesiam .

XIII. Rursum de errore illius Hesychius Hierosolymorum presbyter, ecclesiastice Historie scriptor, ait: Ita Photinum multis ante eos seculis Theodorus quidam precipue imitatus est, malitiosus quidem loquendi et lingua paratissimus, et ipse tamen instabili uoluntate, qui huc et illuc inclinans ferebatur. Clericatui enim Antiocheno a prima etate connumeratus, et bene conuersari pollicitus, ad seculares libidines reuersus iterum delectabatur. In omnibus autem bonis imitabilis et beatus uir Ioannes Constantinopolitanus episcopus scripsit epistolam, que usque adhuc in codicibus legitur, et a peiore ad meliorem penitentiam eum transferre preualuit; et iterum bene conuersari, iterum in clericatu esse cepit. Et  Antiochia relicta, in Tarsum transmigrauit, ex qua in Mopsuestiam transiit, ordinatus in ea episcopus, nondum Deo uolente manifestam impietatis illius predicationem fieri. Prima autem elementa sue doctrine ex Iudaico uaniloquio incipiens, Codicem in prophetiam psalmorum conscripsit, omnes de Domino predicationes [Forsan predictiones] abnegantem: culpatus uero et periclitatus, contraria sibi dixit, non ex uoluntate, sed compulsus omnium querimoniis; et Codicem ipsum delere pollicitus, latenter conseruabat Iudaice impietatis uiaticum. Et post pauca: Christum enim Iesum generis nostri Saluatorem et Dominum , hunc non incarnatum uerbum, sicut euangelicis uocibus edocti sumus, sed hominem per uite prouectionem et passionum perfectionem coniunctum Deo uerbo, scripsit stultus in omnibus. Et hec in mysticis sermonibus ausus est.

XIu. Contra errores eiusdem Theodori, pie recordationis Theodosius et ualentinianus legem promulgantes, inquiunt: Debitam a nobis uenerationem piissime doctrine reddentes, eos qui ausi sunt contra  Deum impie conscribere, debite condemnationi subiicere, et nominibus dignis uocari oportere existimauimus. Iustum igitur circumdari eos confusione suorum peccatorum, et in tali uocabulo permanere in eternum, quatenus nec uiui liberentur, et post mortem permaneant contempti. Igitur doctrina Theodori et Nestorii impiorum et pestiferorum uisa est nobis abominanda esse: similiter autem et omnes qui sequuntur eorum errorem, et consentiunt eorum impietati, iustum est ipsos eamdem nominationem mereri, et confusionem indui, ut non Christiani, sed Nestoriani nominentur; ne, dum nominantur Christiani, ex ipso inueniantur decorati uocabulo, longe constituti a Christianorum proposito, et alienati a recta et immaculata fide. Et post pauca: Si quis preterierit  presentem nostram sanctionem, ut Theodoro et Nestorio assenserit, et illorum socios imitatus fuerit, post gladii ultionem omnis eius substantia fisco addicatur. 

Xu. Et si adhuc fortasse post tot prolatas Patrum contra illum sententias uestra Fraternitas dubitat, Theodoreti libros legat, in quibus dum contra Cyrillum  Alexandrine urbis antistitem eum defendere nititur, uerius accusat, dicens: »Interpretationem Cyrillus accusat octaui psalmi, et arguit hec uerba diuini Theodori: Consideremus igitur, quis est homo, de quo stupescit et miratur quod unigenitus dignatus est eius memoriam et uisitationem facere. Sed quod quidem non dictum est de omni homine, in superioribus demonstratum est; quod autem [Al., nec] de uno quolibet, et hoc certum est.« Deductas itaque tot testibus blasphemias has eius esse quis dubitat? Et tantis blasphemiis illius cognitis, eum damnatum iure quis neget?

XuI. Discusso ergo primo de Theodori damnatione capitulo, nunc ad dicta epistole Theodoreti [Ibe]  indaganda transeamus, cuius tota series si solerter aspicitur, sancte Chalcedonensi synodo quam sit aduersa pensatur. In gestis namque eiusdem synodi et scriptis Leonis Cyrillus predicatur; in epistola uero illa Theodoreti  Cyrillus in Apollinaris dogma corruens reprobatur; scriptum quippe in ea est: »Cyrillus autem libros Nestorii uolens destruere, lapsus est et inuentus est in Apollinaris dogma cadens.« In gestis Nestorius ut Redemptoris nostri aduersarius iure damnatus ostenditur; uerbis uero epistole damnatus iniuste memoratur. Sic quippe in ea dicitur: »Antequam in synodo adueniret reuerendissimus ac sanctissimus archiepiscopus Ioannes, Nestorium ex episcopatu deposuerunt, iudicio et inquisitione non facta.« In gestis synodi in Dei et Domini nostri una  persona duas naturas Cyrillus confessus ostenditur; in uerbis epistole unam naturam tradere dicitur, atque ab hoc sensu correptus uix resipuisse narratur. In gestis synodi anathematizatus Nestorius etiam post mortem dicitur; in uerbis uero epistole etiam post depositionem suam, pro solo ciuium suorum odio ad ciuitatem suam non redisse perhibetur. Sic quippe illic scriptum est: »Nestorius autem quia in sue erat odio ciuitatis, et uirorum qui in ea sunt maximorum, illuc reuerti non potuit.« In gestis ac definitionibus synodi unus Filius iehsu Christus dicitur; at iuxta doctrinam Theodori atque Nestorii Deus tacetur. Et in gestis synodi nusquam Theodorus ueritatis doctor dicitur; in uerbis uero epistole idem, cuius blasphemias supra protulimus, ueritatis doctor clamatur:  qui nimirum si uera dixit, falsa erunt que de ueritate synodus protulit. Quisquis igitur qui epistolam que Ibe dicitur, ostendere quod sit de synodo nititur, quid aliud quam gesta eiusdem synodi destruere conatur? Si enim sibimetipsis diuersa sunt, nulla procul dubio auctoritate subsistent, quia que se impugnando destruunt, alios edificare non possunt: si sibimetipsis diuersa sunt, nulla firmitate conualescunt, Domino attestante qui ait: Regnum in se diuisum non stabit . Sed absit hoc, absit ab illo uenerando concilio, ut sibimet contraria sapiat; et uel superiora subsequentibus discordia preferat, uel inferiora precedentibus impugnatura subiungat. Sancta enim fides, que uno illic spiritu accepta est, uno sensu credita, una est et fide [Forsan, uoce] predicata.  Idcirco in cunctis mundi partibus forma nostre professionis facta est, quia in precantium uocibus sibimet ipsa dissimilis non est.

XuII. Sed cur tantummodo sanctam Chalcedonensem synodum conuelli dicimus, si auctoritatem huic epistole reprobemus? Que nimirum si uera creditur, etiam tota sancte Ephesine synodi fides ac reuerentia dissipatur. Hec quippe ait, quod in ea Cyrillus premiorum medicamine sapientum oculos excecauit. Quid ergo illic de ueritate certum dicitur, ubi ipsa ueritas sacerdotibus uendita esse perhibetur? Sed quis hoc dicere, quis hoc consentiat patienter audire? Reprobetur ergo una epistola mentiens, ne utraque sancta  synodus tante falsitatis crimen sustineat. uestre fidei fundamentum tenemus, ne postquam sancta prima Ephesina synodus quasi uenalis arguitur, Chalcedonensis etiam  culpa uarietatis notetur: que ut in uerbis suis quante sit concordie clareat, necesse est ut uestra Fraternitas ubi sit completa cognoscat. Omnes namque nouimus, quod in synodo nunquam canones, nisi peractis definitionibus fidei, nisi perfectis synodalibus gestis habeantur, ut seruato ordine cum prius synodus ad fidem corda edificet, tunc per regulas canonum mores Ecclesie actusque componat. uigilanti ergo cura respicite, que in sexta illius actione sancte fidei professio consummatur; moxque in septima ad institutionem iam fidelium regula canonum figitur. Ulterioribus uero  actionibus nichil de causa fidei, sed sola negotia priuata uersantur. Quod cum responsales uestri ita esse ambigerent, cure nobis fuit ex prolatis multis hoc Codicibus demonstrare. Nos tamen hac de re nunquam dubitari posse credidimus, quia et eadem series sic se insinuat, ut credi aliter contradicat.

XuIII. Primum quidem, quia  dum definita fidei regula in actione sexta ostenditur, ordo cause indicat, ut in actione subiuncta canonum forma sequeretur. Secundum uero est, quia et in actionis sexte terminum iam canonum norma prelibatur, dum illic a principe uenerabilibus episcopis dicitur: Aliqua sunt capitula, que ad honorem uestre reuerentie uobis reseruauimus, iustum existimantes hec a uobis regulariter per singula synodum firmari  [potius per synodum formari], etc. Prelibatione itaque sexte actionis ostenditur quia iure constitutiones canonum non nisi in septima continentur. Quid enim supererat quod perfecta fidei professione fieret, nisi ut quorumdam fidelium actiones illicitas sancta synodus positis regulis iudicaret? Quamuis si solerter aspicimus, canonum regulas positas non, sicut putatur, in septima, sed intextas sexte actioni inuenimus. Nam cum in eisdem constitutionibus sanciendis non dies, non imperium ponitur, non qui residerent, describuntur, procul dubio cum non consueto exordio cepte sunt, quia precedenti actioni subnexe sunt demonstratur. Quia uero in actione sexta fidei causa perficitur, ipsa episcoporum omnium generali subscriptione declaratur. Nam qui post subscripserunt  sententiam, cuncta que de fide agenda fuerant, finita testati sunt. Unde et in causis post specialibus, nudis tantummodo uerbis loquuntur, atque ea que decernentes dixerant, nulla supposita subscriptione firmauerunt. Que [Forsan Qui] reuerendissimi episcopi ita in actione sexta omnia que de fide agenda fuerant, cognoscebant; ut, sicut illic scriptum est, clamarent: Supplicamus, dimitte nos, pie imperator, dimitte nos.  Qui igitur ad singula queque uellent motura retenti sunt, licet [Forsan liquet] quia nequaquam ultra actionis sexte terminum pro fidei causa restiterunt [remanserunt].

Sed cur de his extensa ratione agimus, qui tanta predecessoris nostri beati Leonis auctoritate fulcimur? Ipse namque, sicut multa superius epistolarum eius attestatione docuimus, gesta multiplicia causarum specialium reprobando, auctoritatem synodi in sola fidei definitione constrinxit. Hinc est enim, quod peracta synodo cunctas nobis suspicionum nebulas  tergens, aperte ad Maximum Antiochene sedis antistitem scribit, dicens : Si quid sane ab his fratribus, quos ad sanctam synodum uice mea misi, preter id quod ad causam fidei pertinebat, gestum esse perhibetur, nullus erit penitus firmitatis, quia ad hoc tantum ab apostolica sede sunt directi, ut excisis heresibus, catholice essent fidei defensores. Quidquid enim preter speciales causas synodalium conciliorum ad examen episcopale defertur, potest aliquam diiudicandi habere rationem. (Sed solent nonnulli dicere, hec eum pro Anatolii Constantinopolitane urbis episcopi presumptione dixisse: qui si et res gestas, et ea que nunc protulimus epistole uerba considerant, suspicari protinus falsa cessant. Namque cum predictus Constantinopolitane  urbis episcopus nouum aliquid conaretur arripere, constat illic ei legatos sedis apostolice cum summa auctoritatis libertate restitisse  Si ergo de Anatolii causa loquens, hoc quod a uicariis suis actum in synodo fuerant, redarguit; nimirum quia contradixerant, reprehendit.  Et quis hec uel stultus sentiat? Dum constat quod hac de re beatus Leo Anatolio conquerenti, multa in uicariorum suorum, quia contradixerant, laude rescribat : cuius epistole nunc idcirco uerba non ponimus, ne uolumen hoc immoderatius extendamus. Cum uero et subiicitur: Quidquid enim preter speciales causas synodalium conciliorum ad examen episcopale defertur, potest aliquam diiudicandi habere rationem, (aperte nobis licentia tribuitur, ut quidquid illic extra fidei causas de personis gestum est, retractetur. Specialis quippe synodalium conciliorum causa est fides. Quidquid ergo preter fidem agitur, Leone docente, ostenditur, quia nichil obstat, si ad iudicium reuocetur. Quia  uero et apud eosdem episcopos qui in Chalcedone resederunt, in ueneratione synodus nonnisi usque ad fidei definitionem fuit, per hoc aperte ostenditur, quod plerique Greci antiquiores Codices continere synodum nonnisi in sex actionibus subiunctis cano nibus demonstrantur, ut omnino cetera que priuato studio fuerant mota, non habeant. Unde et encyclia hec ita esse testantur. Nam Leone Augusto Alypius episcopus Cesaree Cappadocie scribens, ait  Attestante ergo Alypio episcopo perdocemur, quia preter causam fidei nichil de synodo in ueneratione Thalassius tenuit qui illic et preter causam fidei episcoporum negotiis priuatis interfuit. Si igitur in actione sexta professio fidei consummatur, moxque canonum regula figitur; si beatus Leo negotiis, que illic priuate mota sunt, contradicit: si hoc quod ultra fidem gestum est, nec is qui fecit Thalassius tenuit: cur nos hereticam epistolam retractasse reprehendimur, qui hac in re cunctorum nos precedentium auctoritate roboramur? Et quamuis ab eadem epistola alienum se Ibas respondeat; quamuis  quia approbata sit, aut difficulter, aut nullatenus demonstretur, licenter tamen unusquisque eam reprehenderet, etiamsi episcopi in eodem concilio residentes suis illam subscriptionibus approbassent; quia postquam, beato Leone scribente, ius retractandi et diiudicandi conceditur, etiam si qua esse poterat eorum qui interfuerant in priuatis negotiis auctoritas, uacuatur.

XX. Discusso itaque secundo capitulo, tertium superest, quod tanto debemus in breuitate constringere, quanto et uos nobis hec in re non credimus resultare. Neque enim Theodoreti omnia scripta damnamus, sed sola que contra duodecim Cyrilli capitula, sola que contra rectam fidem aliquando scripsisse monstratur; que tamen et ipse damnasse  cognoscitur, qui in sancta Chalcedonensi synodo uera confessus inuenitur. Nam quomodo post errorem recte sapiat, et ea que prius scripserat, et ea que in Chalcedonensi synodo ab illo sunt gesta, manifestant. Ipse namque Nestorio scribens, ait : »In his que in tuam uenerationem iniuste atque inique prolata sunt, nec si mihi quis utramque manum absciderit, potero prebere consensum.« Aemerio [Al. Himerio] quoque Nicomedie episcopo scribens, ait : »Damnationi uenerandi et sanctissimi episcopi Nestorii que facta dicitur, non debemus prebere consensum.«  Ad Alexandrum uero Syrie Palestinorum presulem scribens  , ait: »Existimo pre omnibus maxime satisfactum esse domino meo sanctissimo ac uenerando Ioanni episcopo, quod nullatenus acquiescam in damnatione domini mei sanctissimi et uenerandi Nestorii episcopi prebere consensum, que in Tharso et in Epheso facta est.« (Qui postmodum tamen cum resistentium certamine a sancto Chalcedonensi concilio admissus, aperte anathema in Nestorium protulit; seque orthodoxum, ipso heretico reprobato, monstrauit. Dudum namque sancte Ecclesie diuersa sentiens, et contra beati Cyrilli duodecim capitula scribens, ait  Et post pauca: »Si naturalis coniunctio facta est forme Dei et forme serui, inuenietur legislator necessitatibus legis seruiens.«  Et rursum, ut eum quasi ostenderet ad diuinitatem per incrementa creuisse, in eodem opere subiungit, dicens: »Ait angelus uirgini: Spiritus sanctus superueniet in te, et uirtus Altissimi obumbrabit tibi: ideoque quod nascetur ex te sanctum, uocabitur Filius Dei . Considerate hic etiam, quia cuncta humanitus  dicuntur: Erit, inquit, magnus, non dixit, est; et filius Altissimi uocabitur, non dixit uocatur, et dabit ei Dominus sedem Dauid Patris sui, non dixit, habet, sed dabit ei Dominus; et regnabit, non dixit, regnat; et super quos? super domum Iacob; non dixit, super angelos et archangelos.« Rursum in eodem libro secundo ait: »iehsu autem plenus Spiritu sancto regressus est a Iordane . Et iterum: Regressus est iehsu in uirtute Spiritus in Galileam : non Dei uerbum cooperatione uel auxilio eguisse Spiritus sancti arbitreris, sed uisibile templum uariis sancti Spiritus donationibus  fruebatur.«  Quis  hec, fratres karissimi, plena omni impietate non uideat? A quibus tamen constat, quod se postmodum ipse correxit, qui in sancta Chalcedonensi synodo Nestorium anathematizare consensit. Quis non uideat quanta temeritate plenum sit. Theodoreti scripta superbiendo defendere que eumdem ipsum constat, recta post profitendo, damnasse? Deum uero eius et personam recipimus, et ea que dudum latuerant praue scripture probamus [Forsan praua scripta reprobamus], in nullo a sancte synodi actione deuiamus: quia sola eius heretica scripta respuentes, et cum synodo adhuc Nestorium insequimur, et cum synodo Theodoretum profitentem recta ueneramur . Alia uero scripta illius non solum recipimus, sed eis etiam contra aduersarios  utimur. Nam cum Theodorus Canticum canticorum uellet exponere, et non ad commenta, sed potius ad deliramenta laboraret, per hunc librum Aethiopisse regine blanditum fuisse, professus est, quod Theodoretus reprehendens, nomen quidem eiusdem Theodori supprimit, sed tamen uesaniam patefecit. Eiusdem namque libri commenta conscribens, ait : Audio plures Canticum canticorum detrahentes, et non credentes spiritalem esse librum, fabulas autem quasdam aniculares per uesaniam texentes componere, et presumere, dicentes quia sapiens Salomon ad seipsum et filiam Pharaonis hunc librum conscripsit. Quomodo ergo nulla scripta eiusdem Theodoreti recipimus, qui illum etiam contra Theodorum, assertorem ueritatis inuenimus?  Hec ad scripta uestra respondemus.

XXI. Sed opportunum ualde iudicamus, ut ea que sine scripto a responsalibus uestris audiuimus, breuiter uerba replicemus. Dixerunt enim Theodorum a Ioanne Antiochene urbis episcopo mira per epistolam attestatione laudatum, quod uerum nos nullo modo credimus. Si tamen et tale aliquid fortasse reperitur, plus fidei prime Ephesine synodo, plus Cyrilli libris, plus Hesychii, quam aliis que innotescere nunc usque nequiuerunt epistolis commodamus. Debemus tamen accedere, etiam concedentes aliquid dicere. Ita ergo ut responsales uestri asserunt  esse sentiamus. uos scitis, fratres dilectissimi, quod res que dubietati subiacet in partem semper est interpretanda meliorem. Quid itaque obstat, si dum de eius errore occultum adhuc et dubium fuit, ab uno Patre laudatus est; et innotescente post perfidia, pene omnium magnorum Patrum sententiis uelut immanis bestia quasi crebrescentibus iaculis est confossus? An non et malos a bonis aliquando laudatos nouimus, nec tamen eisdem laudibus defensos? Quid namque in heresiarchis Origene deterius, et quid in historiographis inueniri Eusebio honorabilius potest? Et quis nostrum nesciat in libris suis quantis Origenem Eusebius preconiis attollat? Sed quia sancta Ecclesia suorum fidelium corda benignius, quam uerba districtius pensat; et plus in  hereticis sensum proprium, quam testatio Eusebii absoluere potuit, nec rursum Eusebium laudati Origenis culpa damnauit. An non et Gregorius Nysse urbis episcopus cum Canticum canticorum exponit, magnis Origenem laudibus prefert? An non et Hieronymus nostre Ecclesie presbyter, et singularis Hebrei sermonis interpres, tanto erga Origenem fauore intenditur, ut pene discipulus eius esse uideatur? Sed quia plus causa quam uerba pensanda sunt, nec istis sua benignitas nocuit, nec illum a reatu proprio fauor aliene attestationis excusauit.

XXII. Cogor post hec, fratres karissimi, dolens cum Paulo dicere: Testimonium perhibeo uobis quod emulationem Dei habetis, sed non secundum scientiam : cuius erga unitatem sancte ecclesie dum  uiscera caritatis aspicio, discordes uos intolerabilius ingemisco. Pensate, queso, quo ardore sancte unitatis anhelabat cum Philippensibus diceret; Si qua consolatio in Christo, si quod solatium caritatis, si qua societatis spes, si qua uiscera et miserationes, implete gaudium meum, ut idem sapientes, eamdem caritatem habentes, unanimes, idipsum sentientes . Qui igitur unanimitatem locuturus, tot et tales inquisitiones premisit, quantum esset huius uirtutis meritum, non explendo, sed inquirendo monstrauit. At contra quam sit malum discordie, loquens Corinthiis ostendit. Ait enim: Significatum est mihi de uobis, fratres mei, ab his qui sunt Chles, quia contentiones sunt inter uos: hoc autem dico, quod unusquisque uestrum dicit, ego sum Pauli, ego autem  Apollo, ego uero Cephe, ego autem Christi . Quod cum quanta animaduersione loquatur, agnoscimus, si subiuncte increpationis uerba pensamus. Ait enim: Diuisus est Christus? nunquid Paulus crucifixus est pro uobis? aut in nomine Pauli baptizati estis ? Considerate igitur, fratres mei, et dum Deo adhuc expectante, omni incerto uite fine permittimur,  uigilanti cura perpendite, quia illam scissionem sancte Ecclesie pro Theodoro facere Fraternitas uestra non metuat, quam pro se uel profiteri Paulus expauit. Cur non ad memoriam pro unitate seruanda beati Augustini dictum reducitur ? qui dum de unico baptismate loqueretur, idcirco Cyprianum martyrem, qui de iterando baptismate scripserat, defunctum perhibuit, quia licet paruum quid senserit, nunquam tamen se a totius Ecclesie communione suspendit. Sic igitur permanere in sanctitate seruante constat, fratres dilectissimi, quia dum uos ab ecclesie unitate disiungitis, omne uirtutis meritum perdidistis, etiam si recte teneatis. Scriptum quippe est: Pacem sequimini cum omnibus et sanctimoniam, sine qua  nemo uidebit Dominum .

XXIII. Multa locuti sumus, quia et ad multa ratiocinando respondimus. Et cum testimonia ex patrum dictis innumera suppeterent, perpauca posuimus: uidelicet cupientes ut scripta nostra in causis singulis narratio breuiata succingeret, ne fortasse tedium legenti generarent. Unum tamen quod iam superius diximus, non tedet si etiam crebro replicemus: Quia fidem sancte Chalcedonensis synodi illibatam per omnia Deo auctore seruamus, eiusque definitiones, sicut Ephesine prime, Constantinopolitane, ac Nicene synodi irretractabiles nunc usque tenuimus, uel morte proposita irretractabiles custodimus. uestra igitur Dilectio communionem fidelium orthodoxorum fratrum non fugiat, ne presentis uocis nostre  adiutorium si audire neglexerit, contra se in testimonium uertat. Nos autem ad Dominum post uerba recurrimus, eumque quantum possumus fletibus exoramus, ut hoc quod uobis ad sequendam concordiam a nobis dicitur, ipse in uestris mentibus manu intime inspirationis operetur.



EPISTOLA uI [a 1Kb] [Olim uIII], AD IOANNEM EPISCOPUM CONSTANTINOPOLITANUM  . Eum arguit, qui uniuersalis episcopi nomen sibi uindicabat, qua de causa generalem synodum conuocauerat.

Dilectissimis fratribus uniuersis episcopis, qui illicita uocatione Ioannis Constantinopolitani episcopi ad synodum Constantinopolim conuenerunt, Pelagius.

Manifesto  per gratiam Dei [S. Leo.  epist. 53] lumine euangelice ueritatis, ab uniuersali Ecclesia, perniciosissimi erroris nocte depulsa, ineffabiliter gaudemus in Domino: sed non modico contristamur merore, quia ea que olim calcata fuerant, et funditus damnata, nec unquam fieri debuerant, rediuiuis radicibus germinant atque pullulant. Et quoniam multa, que penitudinem possunt generare  [Idem epist. 47], proueniunt, necesse est ea cassare que contra ordinem et omnem auctoritatem facta esse noscuntur. Unde, fratres, reiecta penitus audacia, que contra apostolicam sedem et contra ipsam Domini Saluatoris uocem, qua dictum est: Tu es Petrus, et super hanc petram edificabo Ecclesiam meam, , sumpta est disputandi contra Domini precepta, uana errantium corda conquiescant, nec liceat defendi , quod non liceat agere [licet agi]. Relatum est ergo ad apostolicam sedem, Ioannem Constantinopolitanum episcopum uniuersalem se subscribere [scribere], uosque ex hac sua presumptione ad synodum conuocare [conuocasse] generalem, cum generalium synodorum conuocandi auctoritas apostolice sedi beati Petri singulari priuilegio  sit tradita, et nulla unquam synodus rata legatur que apostolica auctoritate non fuerit fulta. Quapropter, quidquid in predicto uestro conuenticulo  statuistis, ex auctoritate sancti Petri apostolorum principis, et Domini Saluatoris uoce, qua beato Petro potestatem ligandi atque soluendi ipse saluator dedit, que etiam potestas in successoribus eius indubitanter transiuit, precipio omnia que ibi statuistis, et uana, et cassata esse, ita ut deinceps nunquam appareant, nec uentilentur. Etenim ipse Saluator beato Apostolo Petro tanquam ipsa per se ueritas loquitur, dicens: Quecunque ligaueris super terram, erunt ligata et in celo; et quecumque solueris super terram, erunt soluta et in celo . Multis denuo apostolicis et  canonicis atque ecclesiasticis instruimur regulis, non debere absque sententia Romani Pontificis concilia celebrari [Socr. II, 8 et 13, Soz. III, 9]: quapropter  recte non concilium, sed uestrum conuenticulum uel conciliabulum cassatur; et quidquid in eo actum est, irritum habetur ac uacuum. uos quoque deinceps, ut nullius hortatu talia presumatis, si apostolice sedis communione carere non uultis. Modo uero ideo suspenditur ultio, ut locum possit habere correctio [S. Leo, epist. 47]. Predecessores uero Ioannis, et ipse Ioannes, non semel, sed sepissime epistolas atque libellos propria manu subscriptos sanctis antecessoribus nostris miserunt, quibus coram Deo protestati sunt, nichil unquam proterue contra apostolicam sedem agere, nec de illius  aut aliorum priuilegiis quidquam usurpare: qui hactenus in archiuo sancte Romane Ecclesie sub sigillis ac chirographis eorum roborati habentur integri. In ipsis enim epistolis uel libellis, anathematis uinculo se et successores eorum constrinxerunt, si unquam aliquid contra eos presumpsissent, aut contra apostolicam, uel ullius alterius episcopi sedem, quidquam aduersi quoquo modo essent moliti. Idcirco eos non est necesse excommunicare, aut anathematizare; quia ipsi anathematis uinculo, propriis manibus professiones suas suaque scripta roborando, constrinxerunt. Sciat se tamen et ipse Ioannes, nisi  errorem suum cito correxerit, a nobis excommunicandum fore, et apostolice sedis atque omnium sanctorum episcoporum communione carere. Uniuersalitatis quoque nomen, quod sibi illicite usurpauit, nolite attendere, nec uocatione eius ad synodum, absque auctoritate sedis apostolice, unquam uenite, si apostolice sedis et ceterorum episcoporum communione uultis frui. Nullus enim patriarcharum hoc tam profano uocabulo unquam utatur  , quia si summus [unus] patriarcha uniuersalis dicitur, patriarcharum nomen ceteris derogatur. Sed absit  a fidelis cuiusquam mente, hoc sibi uel uelle quempiam arripere, unde honorem fratrum suorum imminuere ex quantulacunque parte uideatur. Quapropter caritas uestra neminem unquam suis in epistolis uniuersalem  nominet, ne sibi debitum subtrahat, cum alteri honorem offert indubitum. Aduersarius namque noster diabolus, qui contra humiles seuiens, sicut leo rugiens circuit querens quem deuoret , non iam, ut cernimus, caulas circuit [S. Greg., ibid.], sed ita ualide in quibusdam Ecclesie necessariis membris dentem figit, ut nulli sit dubium, quia nisi unanimiter, fauente Domino, cunctorum prouida pastorum turba concurrat, omne, quod absit, citius ouile dilaniet. Perpenditis, fratres karissimi, quid e uicino subsequatur, cum et in sacerdotibus erumpunt tam peruersa primordia. Quia enim iuxta est ille [illi] de quo scriptum est: Ipse est rex super uniuersos filios superbie   uestre beatitudini indicet omnipotens Deus, quam graui considerationis huius gemitu torqueor, quod ille quondam mihi notissimus, ille omnibus dilectus, ille qui eleemosynis, orationibus, atque ieiuniis uidebatur occupatus, et ex eo quo fetebat cinere, ex ea quam pretendebat humilitate iactantiam tantam sumpsit, ita ut uniuersa sibi tentet adscribere, et omnia, que soli uni capiti coherent, uidelicet Christo, per electionem pompatici sermonis eiusdem Christi sibi studeat membra subiugare. Nec mirum, quod ille tentator qui initium omnis peccati scit esse superbiam, et tunc ea in primo homine ante omnia  usus est, et nunc eam in quibusdam hominibus ponit in fine uirtutum; et qui aliquatenus bonis uite studiis uidebantur crudelissimas manus eius effugere, eis in ipsis metis boni operis, et in ipsa quodammodo apponat perfectionis conclusione tendiculum. Unde magnopere orandum est, et omnipotens Deus assiduis precibus implorandus, ut hunc a mente illius auertat errorem, hoc ab unitate atque humilitate Ecclesie malum superbie et confusionis amoueat, et fauente Deo, omnibus uiribus concurrendum atque prouidendum, ne in unius ueneno sermonis, uiuentia in Christi corpore membra moriantur. Si enim dici  hoc licenter permittitur, honor patriarcharum omnium negatur; et fortasse is in errore perit, qui uniuersalis dicitur, et nullus iam episcopus remansisse in statu ueritatis inuenitur. Oportet ergo ut constanter ac sine preiudicio seruetis, sicut accepistis, ecclesias, et nichil sibi in uobis hec tentatio diabolice usurpationis ascribat. State fortes, state securi, scripta que uniuersalis nominis falsitate condemnata sunt, nec dare unquam, nec accipere presumatis. Omnes episcopos cure uestre subiectos ab huius adulationis inquinatione prohibete, ut uniuersa uos Ecclesia patriarchas non solum in bonis operibus, sed etiam in ueritatis auctoritate cognoscat. Si qua autem forsitan aduersa subsequantur, unanimiter persistentes, etiam moriendo debemus ostendere,  quia in damno generalitatis nostrum specialiter aliquid non amamus. Dicamus cum Paulo: Mihi uiuere Christus est, et mori lucrum . Audiamus quod primus omnium apostolorum dicit: Si quid patimini propter iustitiam, beati eritis . Mihi enim credite, quia honorem quem pro predicanda suscepimus ueritate, si necessitatis causa exigat, securius pro eadem ueritate relinquimus, quam tenemus [Huc usque sancti Gregorii uerba interpolata aut corrupta]. Orate, fratres, ut honor ecclesiasticus nostris diebus non euacuetur; nec unquam Romana sedes, que  caput est omnium Ecclesiarum, priuilegiis suis usquam careat aut expolietur. Confidimus autem de uobis, karissimi, meliora atque uiciniora saluti [Edit. Rom., salutis]: quia neque mors, neque uita, neque  angeli, neque principatus, neque instantia, neque fortitudo, neque altitudo, neque profundum, neque creatura alia  poterit nos separare a caritate Domini nostri Iesu Christi, et que in ipso est, recta fide. Nolite itaque amittere confidentiam uestram, que magnam habet remunerationem .

Patientia enim nobis necessaria est ad colluctationes aduersariorum, quatenus fidem intemeratam usque in finem conseruantes, repromissionem percipiamus, quam repromisit his qui legitime certare deproperant. Adhuc enim modicum aliquantulum, qui uenturus est ueniet, et non tardabit . Ecce enim iudex ante ianuam assistit , coronas hilariter promittens his qui pro eo passionibus  submittuntur. Quod si quis se subtraxerit, non placebit anime mee; sed cadet de promissione propter negationem. Nos autem non sumus subtractionis filii in perditionem anime. Propter quod assumite arma Dei, ut possitis resistere in die malo aduersus omnes inimicos sancte Dei Ecclesie et uestros, et induite loricam iustitie, calceati pedes in preparationem euangelii pacis, in omnibus assumentes sculum fidei, in quo possitis omnia iacula nequissimi ignea extinguere: et galeam salutis accipite, et gladium Spiritus, quod est uerbum Dei, per omnem orationem et obsecrationem radicati et fundati in solatio fratrum pro Christo Iesu Domino nostro .

Sed et nunc, fratres, commendamus uos omnes Domino,  et uerbo gratie eius, qui potest perficere et dare hereditatem uobis cum omnibus sanctis. Ipse autem Deus pacis et consolationis det uobis idipsum sapere in alterutrum, ut uobis inuicem succurratis, et non sitis diuisi, ut unanimes, uno ore et uno corde honorificemus eum in concordiam et consolationem fratrum, qui potens est confirmare uos secundum euangelium eius, et iuxta reuelationem mysterii eternis temporibus taciti , quibus uobis futurorum gaudiorum largienda sunt munera. Summopere etiam considerare debetis, quod hi qui fratribus inuident, eosque damnare aut perdere cupiunt, per se et sua dogmata destruuntur [per se sua dogmata destruunt]. Dicit enim Dominus: Omne regnum in se diuisum non stabit; et omnis scientia et lex aduersum se diuisa,  non stabit . Ideoque necesse est ut concorditer salubres suscipiatis hortatus [S. Leo, epist. 87], et nichil per contentionem agentes, sed ad omne studium deuotionis unanimes diuinis et apostolicis constitutionibus pareatis, et in nullo patiamini prouidentissima canonum decreta uiolari, quatenus et Nicenorum canonum constituta, et que a nobis, uel a predecessoribus nostris sunt prouide et salubriter decreta, intemerata permaneant in futuro; et in Apocalypsi Dominus per Ioannem loquitur dicens: Nolite timere, ego sum primus et nouissimus, et uiuus, et fui mortuus, et ecce sum uiuens in secula seculorum . Et: Habeo claues mortis et inferni. Et paulo post: uincenti dabo edere de ligno uite, quod est in paradiso Dei mei . Et idem [Edit.  Rom. item]: Esto fidelis usque ad mortem, et dabo tibi coronam uite. Et iterum: Qui uicerit, et custodierit usque in finem opera mea, dabo ei potestatem super gentes, et reget illas in uirga ferrea, et tanquam uas figuli confringentur. Item idem: Ecce sto ad ostium, et pulso. Si quis audierit uocem meam, et aperuerit mihi ianuam, introibo ad illum, et cenabo cum illo, et ipse mecum. Qui uicerit, dabo ei sedere mecum in throno meo, sicut et ego uici, et consedi cum Patre meo in throno eius . uos, fratres, si non uultis cum eo damnari (quia non solum, qui faciunt, sed qui consentiunt facientibus, rei sunt  hortamini eum, et monete recedere a prefatis illicitis, et memor sit unde exciderit, et agat penitentiam, et prima opera faciat. Sin minus, non mea loquar  uerba, sed ipsa Domini Saluatoris, que per predictum Ioannem in iam dicto libro locutus est, replicans, aio: ueniam et mouebo candelabrum tuum de loco suo, nisi penitentiam egeris . Ipse enim magis tenet doctrinam Balaam, qui docebat Balac mittere scandalum coram filiis Isrel, sicut iste docet uos scandalizare sanctam matrem Ecclesiam, et uniuersum cetum tam sacerdotum, quam religiosorum Christianorum atque fidelium. Unde et in supradicto libro continetur ita : Noui opera tua nouissima plura prioribus. Sed habeo aduersus te pauca [In Edit. Rom. deest  pauca], quia permittis mulierem Iezabel, que se dicit propheten, docere, et seducere seruos meos, fornicari et manducare de idolothytis. Et dedi illi tempus, ut penitentiam ageret, et non uult penitere a fornicatione sua. Ecce ego mitto eam in lectum, et qui mechantur cum ea, in tribulationem maximam, nisi penitentiam egerint ab operibus suis, et filios eius interficiam in morte. Et scient omnes Ecclesie, quia ego sum scrutans corda et renes, et dabo unicuique uestrum secundum opera uestra . Hec, fratres, ualde cauenda sunt, et precepta Domini, atque sancte sedis apostolice, que uice Domini Saluatoris legatione fungitur, monita fideliter amplectenda et peragenda. De cetero, fratres, super prouincie causa unde sedem apostolicam dudum consulere uoluistis [Hincm.  Lu, C. 13], uidetur nobis sufficienter tractatum a sanctis predecessoribus nostris. Sed quia denuo nostram mediocritatem de eadem re interrogare dignum duxistis, scitote certam prouinciam esse, que habet decem uel undecim ciuitates, et unum regem, et totidem minores potestates sub se, et unum episcopum, aliosque suffragatores decem, uel undecim episcopos iudices, ad quorum iudicium omnes cause episcoporum, et reliquorum sacerdotum, ac ciuitatum cause referantur, ut ab his omnibus iuste consona uoce discernantur, nisi ad maiorem auctoritatem fuerit ab his qui iudicandi sunt appellatum. Unde non oportet ut degradetur, uel dehonoretur unaqueque prouincia, sed apud semetipsam habeat iudices, sacerdotes, et episcopos singulos uidelicet iuxta ordines  suos. Et quicunque causam habuerit, a suis iudicibus iudicetur  , et non ab alienis, id est, a sue iustis iudicibus prouincie, et non ab externis, nisi  a iudicatis fuerit appellatum. Si uero in qualibet prouincia orte fuerint questiones, et inter ipsius prouincie episcopos discrepare ceperit ratio, atque inter ipsos dissidentes non conueniat, ad maiorem tunc sedem referantur. Et si ille facile et iuste non discernuntur, ubi fuerit synodus regulariter congregata, canonice et iuste iudicentur. Maiores uero et difficiles questiones [Innoc. epist. 2],  ad sedem apostolicam semper referantur. Ceterum sanctorum Patrum statuta sequentes, synodali auctoritate omnes qui aduersus Patres armantur  ,  ut Patrum inuasores et mactatores, infames esse censemus: quoniam ea uulnera, que fomentis non sanantur, ferro abscindi uel curari necesse est  . Unde, fratres, cessent iniuste emulationes, cessent insidie, cessent false criminationes, ne infirmus quisquam, propter quem Christus mortuus est, talibus laceretur insidiis: ne ouis, pretio Christi redempta, lupinis a fratre saucietur morsibus. Merito ergo causa nos respicit [S. Celest., epist. 1], si talibus fauere ceperimus. Corripiantur semper talia, nec illis, qui hec exercere conantur, aut patribus uel  fratribus insidiantur, libere loqui concedatur, aut pro uoluntate sermo proferri permittatur. Liquet omnino quod conniueant illis qui talia eos loqui permittunt; quoniam occurreret ueritas, si falsitas et calumnia displiceret uel odium. Desinat igitur falsitas incessere ueritatem; desinat suspicio, que iuste repellitur, insidiari; desinat odium et inimicitia persequi patres uel fratres; desinat conspiratio, que ab omnibus est repudianda, infestare magistros. Horum igitur uitiorum auctores uel patratores, non sunt in accusatione pontificum recipiendi, sed penitus repellendi: quoniam iubent canonica decreta Patrum, ut accusatio uel testimonium eorum qui odio quoslibet insequuntur, uel qui inimici aut suspecti habentur, nullo modo recipiantur. Quorum  statuta et nos firmantes, eadem omnibus inuiolabiliter futuris temporibus tencre censemus. Quidquid autem per hac causa patres nostri decernendum duxere dignum, ut condecet, necesse est, cum labefactari uel infirmari ceperit, apostolica denuo auctoritate firmari ac renouari, fratribusque dari. Data Kalendis Martii anno  Domini 587, indictione 5.





OBSERuATIO PHILIPPI LABBE, S. I.

Tomo I Bibliothece noue mss. librorum exhibuimus nunquam antehac publicatam episcoporum Antissiodorensium historiam cuius cap. 19 hec de Aunario, siue Annacario habentur inter cetera: »Exstant quoque epistole Pelagii pape ad eumdem beatissimum pontificem, quarum unam nimia uetustate fuscatam ab authenticis librorum nequaquam pleniter extrahere uoluimus , alteram uero huic operi inserendam dignum duximus.

 Plura ab eodem Aunario sanctissime instituta circa rogationes, litanias, uigiliasque deinde recitat; tum de synodo, quam postea integram representabimus hec subiicit: Denique congregauit uenerabilem synodum in urbe Antissiodorensi, ubi plurima pertractans de salute populi sibi commissi, necessaria queque et ualde utilia in 44 capitulis perstrinxit, etc.



EPISTOLA uII. EXEMPLAR LITTERARUM PELAGII PAPAE URBIS ROMAE AD AUNARIUM ANTISSIODORENSEM EPISCOPUM.

Dilectissimo fratri Aunario Pelagius.

Quantum Deo placitos sedis apostolice ueneratione uos redditis, tanto commodatior illi, cuius sedes est, fit uestre fiducia caritatis; nec aliter unam solamque Dei confitemur Ecclesiam, nisi omnes ad petram super quam fundata est fides catholica construamur: propter quod Dilectionis tue desideriis  successit effectus, et celeritas facilis; quia eorum sanctuaria queruntur, a quibus principibus sumpsit predicatio ueritatis exordium. Quod uero in uestris regionibus abundare indicatis ecclesias nouas, gratulanter suscipimus, tamen si scienter expetere studium prophetice uocis amplecteris, querite faciem eius semper. Quantum namque humanis intellectibus incarnationis Domini nostri ueritas aperitur, tanto amplius et honoratur et colitur. Sicut autem uos cupitis Deo nostris orationibus commendari, uos etiam nostris necessitatibus et angustiis, quibus incessabiliter  oneramur, intercessionis continuum ferte solatium orantes, et quibuscunque ualetis uiribus id agentes, quatenus sicut predicationi sedis apostolice consonatis, ita eius paci uestra impetratio congaudeat et quieti. Deus te incolumem custodiat, frater carissime. Datum pridie Kalend. Nouembrium, imperante domino Mauricio Tiberio imper. Augusto, anno 5, indictione 5.



DECRETA PELAGII. EX GRATIANO QUAE SECUNDO TRIBUUNTUR.



uIII.

Pelagius papa Antonine patricie, et Decie.

De presentium portitore, quod defensor factus non est, nulla uobis animi molestia sit, quia uere  satis amarissimum habeo de isto proposito ad illud [Al., aliud] officium homines deduci, in quo nullo modo que a monachis Deo promissa sunt ualeant adimpleri. Omnimoda enim est illius habitus et istius officii diuersitas. Illic enim quies, oratio, labor manuum; at hic causarum cognitio, conuentiones, actus, publica litigia, et quecunque uel ecclesiastica instituta, uel supplicantium necessitas possit. Faciat autem Deus ut tales sint hi qui uel a nobis in isto habitu nutriuntur, uel in monasteriis crescunt, ut prouecta etate et uita probata non ad litigiorum officia, sed ad sacerdotium ualeant promoueri.



IX.

Pelagius papa Florentino episcopo. Qui post mortem,  etc.

Fraternitatis tue relatione suscepta, eius latorem secundas quidem nuptias, expertum non fuisse didicimus; castitatem tamen eum [Al., cum] priori non seruasse, coniugio designasti. Et quamuis multa sint que in huiusmodi casibus obseruari canonice iubeat sublimitatis [Al., subtilitatis] auctoritas, tamen quia defectus nostrorum temporum, quibus non solum merita, sed corpora ipsa hominum defecerunt, districtionis illius non patitur in omnibus manere censuram, et etas istius, de quo agitur, future incontinentie suspicionem auferre dignoscitur; ut ad diaconatum possit prouehi, temporum, ut dictum est, condescendentes defectui concessisse nos noueris. Et infra. Miscenam [Al., Micinam] uero ancillam  eius, de qua post transitum uxoris filios habere confessus est, iubemus, ut tua dispositione cuiquam monasterio continentium professura tradatur.



X.

Pelagius papa clero Catinensi. Qui in episcopum eligitur, etc.

Talia quidem iamdudum ad fratrem et cepiscopum nostrum Eucarpum de uisitatione Carmensis Ecclesie scripta direximus, ut in eis iudicium nostrum potuissetis agnoscere. uerumtamen, quia quosdam ibi non sana intentione, sed prauis studiis dissensiones suscitare, uestra etiam relatione cognouimus, qui  scientes se ad episcopatum nec etate, nec scientia, nec uite meritis posse perduci, ad hoc tantummodo inquietare Ecclesiam uolunt, ut sibi de his, que ex ipsa presumpta sunt, impunitatem futurus promittat episcopus, et fiat rapine securitas, episcopatus ambitio; hoc etiam uos duximus commonendos, ut decretum in Elpidium diaconum factum, et subscriptum ab omnibus, quos uestra relatio designauit, ad nos cum predicti uisitatoris epistola, et cum eodem diacono maturetis, Deo propitiante, perducere. Et post pauca. Cum igitur huc filius noster magnificus uir Leo pretor uenisset, retulit nobis de singulis que ibi mota sunt, et quomodo uota prope totius ciuitatis in Elpidio diacono concordarent. Unde quia de memorati uiri testimonio dubitare omnino non  possumus, idcirco, sicut dictum est, Elpidium diaconum ad nos facite properare, nec expectetis ulterius, ut admonitio ad eum nostra debeat destinari [Al., iterari [a 1Kb] ]. Quem tamen hoc per uestram dilectionem in presenti iussione specialiter admonemus, ne cui se aliquid dare, uel daturum esse promittat: sed neque de ecclesiasticis preteritis causis aliquam securitatem cuiquam audeat facere, siue promittere, aut quasi factus episcopus ea que direpta sunt non repetat, sed apud eos a quibus direpta sunt permanere libere patiatur: sciens quod si tale aliquid fecit, uel fecerit, nec a nobis omnino permittitur ualere ipsa promissio, et cum iudicii nostri, quod de ipso habuimus, damno, pastoralis consecrationis ordinem promereri non poterit.



XI.


Pelagius papa Cresconio illustri. De exactionibus episcoporum.

Illud te uolumus modis omnibus custodire, ne qui episcoporum Sicilie de parochiis ad se pertinentibus nomine cathedratici amplius quam duos solidos presumant accipere, neque compellere presbyteros, aut clerum parochiarum [suarum supra uires suas eis conuiuia preparare.



XII.

Pelagius papa Benegesto defensori. Ante iudicem ciuilem clerici non accusentur.

Experientie tue presenti auctoritate mandamus, ut in causis, in quibus quelibet ecclesiastici officii  persona loco petitoris existit, quemquam laicum pulsatura apud sue prouincie iudicem suas proponere actiones non deserat. In iis uere negotiis, in quibus ecclesiastici officii persona pulsatur, totius submoto pulsationis obstaculo, ad episcopi, uel presbyterorum in loco, ubi questio uertitur, constitutorum occurrat indifferenter examen.



XIII.

Item Sergio cancellario.

Si quisquam [Al., idem] clericus, siue inferioris, siue potioris gradus petitor existat, et contra laicam personam suas dirigat actiones, iste modis omnibus  non alibi, quam apud prouincie iudicem negotium suum dicturus occurrat. Si quis autem laicus clericum cuiuscunque gradus duxerit esse pulsandum, ad episcoporum iudicium in eadem ciuitate uel territorio constitutorum proponat eas quas se habere existimat actiones. Quem ordinem legibus per omnia conuenientem, atque consentaneum demonstrari illa regula manifestat, que precepit actorem forum semper sequi pulsati. Clericis uero pulsatis in episcopali iudicio forum competere, principalium quoque sanctionum designat auctoritas.



PELAGII II EPISTOLARUM FRAGMENTA.

Synodorum congregandarum auctoritas Apostolice sedi priuata commissa est potestate, nec ullam synodum generalem ratam esse legimus, que eius  non fuerit auctoritate congregata uel fulta. Hec auctoritas testatur canonica, hec historia ecclesiastica roborat, hec sancti Patres confirmant [a 1Kb] .



XIu.

Pelagius Eucarpo episcopo Messanensi.

Charitatem illam, qua Dilectionem tuam semper amauimus, omnia superare secundum Apostolum credimus, et nullum sanctitati tue laborem pro ecclesiastico statu onerosum existere. Scit Fraternitas tua, quia pro peccatis nostris omnes que sua querunt, non que Iesu Christi. Hec ideo prelibauimus, quia tibi rursus Catinensis [Al., Cathenisis] Ecclesie uisitationem iniungimus, cuius episcopus de hac luce transisse suscepta cleri relatione didicimus.   Mox ergo Dilectio tua ad supradictam Catinensem ecclesiam pergat, et hominem de clero, qui nec uxorem habeat, nec filios, nec crimen aliquod canonibus inimicum, eligi cum auxilio Dei compellat atque suadeat, et statim eum ad urbem Romam cum decreto et testificatione relationis tue transmitte [b 1Kb] .



IDEM.

[* 1Kb] Fraternitatis tue relatione suscepta, eius latorem secundas quidem nuptias expertum non fuisse didicimus,  castitatem tamen eum priori non seruasse coniugio designasti. Et quamuis multa sint que in huiusmodi casibus obseruari iubeat subtilitatis auctoritas, tamen quia defectus temporum nostrorum, quibus non solum merita, sed corpora ipsa hominum defecerunt, districtionis illius non patitur in omnibus manere censuram, et etas istius, de quo agitur, future incontinentie suspicionem auferre dignoscitur,  ut diaconatus possit ordinem prouehi, temporum condescendentes, ut dictum est, defectui, concessisse nos noueris; ita tamen, ut de moribus et uita uel actu ipsius tu in die iudicii ante tribunal illud terribile reddas communi Domino rationem: quia sic preterita pre angustia temporis mitigamus, ut caute atque sollicite futuris excessibus obuiemus. Propter quod iubemus Micinam ancillam, de qua se post uxoris transitum habere confessus est filios, neque cum ipso manere liceat, et quicunque [Al., cuicunque] monasterio continentiam professura, tua dispositione tradatur, ut meliori sorte ad quod promouetur officium sub bone possit fame merito ministrare, nec aliqua opinionis eius maculande relinquatur occasio .



PELAGII II DECRETA, Ex Gratiano aliisque.





ADMONITIO COLLECTORIS.

Pelagii pape II decreta quedam ex Gratiano Labbeus dedit, sed ita collecta ut nonnulla omiserit. Ne quid ergo ad plenam eorumdem decretorum collectionem desit, que illius diligentiam fugerunt, supplenda hic assumpsi.



Xu.

Pelagius papa clero Narniensi [c 1Kb] .

Quia frater et cepiscopus noster Ioannes, ecclesiastice utilitatis studio suadente, et nature sue simplicitate laudabili consideratione tractata, ob hoc quod se in gerenda patrimonii gubernandi cura, uel in disciplina ecclesiastica conseruanda minime fatetur  idoneum; Constituti presbyteri ad hec explenda sibi exposcit adhiberi personam: ut ea que sunt necessaria, competenti disponente sollicitudine fiant, nichil indecens fieri, uel inutile permittatur. Ideoque presenti uobis iussione precipimus, ut seruata primo in loco episcopo memorato reuerentia, quam uos [Cod. uat., nos] conuenit inculpabiliter exhibere, in omnibus, que ad diuini cultus obsequium pertinent, uel que ecclesiastice utilitatis peragere cura suaserit, prebeatis obedientiam Constituto [Constituto abest a Cod. uat. ubique] competentem, in nullo dispositionibus eius spiritu contumaci resultantes , imo, competenti uigilantie uestre studio, que pro ecclesiastica utilitate gerenda Constitutus monuerit, adimplentes; ut his  ita dispositis, et consueta uobis stipendia ministrentur, et quecunque in prefate ecclesie patrimonio, uel de rebus ad eam pertinentibus repetendis sunt necessaria, compleantur.



XuI.

Pelagius papa II [d 1Kb] Oplioni [Al., Apollonio] defensori.

Nullam potestatem de cetero, nullam licentiam  monachis relinquimus pro arbitrio suo aut abbatem expellere aut sibimet alios ordinare, quia nulla auctoritas remanebit abbati, si monachorum potestati ceperit subiacere, ut de cetero fideliter [uat. Cod., discrete] et studiose uniuersa que ad diuini cultus  reuerentiam uel ad utilitatem eiusdem [Deest in uatic.] monasterii pertinent, abbatis sollicitudo ad quem potestas tota pertinere conuenit, debeat adimplere. 





APPENDIX AD EPISTOLAS ET DECRETA PELAGII PAPAE II. [1Kb] *



EPISTOLA [Olim. I]. AD BENIGNUM ARCHIEPISCOPUM [a 1Kb] . Reprobat episcoporum de una ad aliam ecclesiam transitus, ecclesie utilitate id non expostulante.


 Dilectissimo fratri Benigno archiepiscopo Pelagius episcopus.

Lectis Fraternitatis tue litteris , uigorem fidei tue, quem dudum noueramus, agnouimus, congratulantes Dilectioni tue, quod ad custodiendum gregem Christi pastoralem curam uigilanter impendis, et pro tibi subditis sollicitus existis. Ad nostram enim letitiam et benefacta perueniunt ; et si aliqua secus quam oportet prouenerint, non modico nos merore conturbant. Magnam enim gratulationem diuina concedit gratia , quando tribuit inter nos et salutaris discipline normam litteris conferre [Al., proferre], et prouenire ad pacificorum studia facit preoptata. Exigit ergo Dilectio tua [Hosimus] consulta sedis apostolice, si licitum foret episcopum transire, aut  mutare de ciuitate ad ciuitatem, dum quidam canones  hoc fieri prohibeant. Significasti etiam litteris tuis, quemdam fratrem, nomine et actu Dei Seruum, causa utilitatis mutare te uelle in locum et ciuitatem defuncti, licet quidam dicant hoc fieri non licere, nisi [etiamsi] consensum apostolice sedis habuisses. Quapropter scias, frater dilectissime, aliud esse causam necessitatis et utilitatis, et aliud causam presumptionis et proprie uoluntatis. Non ergo mutat sedem, qui non mutat mentem, id est, qui non causa auaritie, aut dominationis, aut proprie uoluntatis, uel sue electionis migrat de ciuitate ad ciuitatem, sed causa necessitatis aut utilitatis mutatur. Nam et plurimorum utilitas unius utilitati aut uoluntati preferenda est. Aliud est enim mutare, et aliud  mutari; sicut aliud ministrare, et aliud ministrari. Unde Dominus in Euangelio loquitur, dicens: Non ueni ministrari, sed ministrare . Quod enim in canonibus legitur, non debere episcopum de ciuitate ad ciuitatem transire , uel transferri, non de his dicitur, qui aut ui expulsi, aut necessitate coacti, aut auctoritate maiorum hoc agunt: sed de his, qui auaritie ardore inflammati,  sponte sua prosiliunt, et potius ambitioni quam utilitati Ecclesie seruire, et ut dominationem agant, insistere cupiunt [b 1Kb] . Unde et in subiectis canonibus continetur: Si aliquis exstiterit temerarius , qui forsitan excusationem afferat, quod  populi litteras acceperit, et ideo migrauit, dum manifestum sit premio et mercede paucos, qui sinceram fidem non habent, potuisse corrumpi, ut clamarent in ecclesia, et ipsum petere uiderentur, omnino has fraudes remouendas esse censemus. His uerbis et aliis multis exemplis liquet non de his dicere  qui pulsi, ut non recepti a ciuibus, uel a quibuscunque, aut necessitate cogente, uel auctoritate maiorum transeunt de ciuitate ad ciuitatem; sed de his qui sponte prosiliunt, aut temeritatis, aut ambitionis causa hoc faciunt. Nam aliud est sponte transire, et aliud est coacte aut necessitate uenire. Unde non isti mutant ciuitates, sed mutantur: quia non sponte, sed coacte hoc agunt. Quis enim unquam audet dicere, sanctum Petrum  apostolorum principem non bene egisse, quando mutauit sedem de Antiochia in Romam? Aut quis eum negat ob id sanctum non esse, aut meritum unquam apostolatus tam in celis, quam in terris perdidisse? Aut quis negat sanctos non esse multos alios episcopos, qui de ciuitatibus ad ciuitates translati sunt, aut meritum pontificatus perdidisse: quorum nomina si ceperim enumerare, ante dies pertransiret, quam hec omnia perscribere possem [Al., scribi possent], et prolixior erit epistola quam necesse sit? Aut quis unquam potest approbare, sanctum non esse Alexandrum qui Hierosolymam de altera ciuitate translatus est ? aut sanctum Gregorium Nazianzenum, qui in Nazianzo constitutus est? aut sanctum Proclum, qui de Cyzico translatus, et  Constantinopolim inthronizatus est? Non ergo bene intelligunt ecclesiasticas regulas, qui hoc negant causa utilitatis aut necessitatis fieri non posse, quoties communis utilitas aut necessitas persuaserit. Nullus enim ex his, aut ex aliis, qui meliori consilio mutauerunt ciuitates necessitate quadam, uel utilitate ecclesiastica, aut laica communione carere reperimus, nec ullatenus unquam fieri debet. Sententia  uero que in Antiocheno concilio habetur , ut episcopus ab alia parochia nequaquam migret ad aliam, tota, atque omnes sententie de ea [eadem] re uim superius comprehensam retinent, et nichil pretaxato modo translationibus episcoporum actis aut agendis nocent, sed magis robur eis ac Domini Saluatoris que omnes canonicos superexaltat libros, auctoritatem prestant. Tales autem questiones magis ex inuidia quam ex caritate aut utilitate nasci uidentur, cum ipsa per se ueritas dicat: Si uos persecuti fuerint in unam ciuitatem, fugite in aliam , et reliqua. Huic ergo sententie nullus catholicorum usquam contradicere potest, que non alterius, sed ipsius proprio Domini ore prolata, et firmata esse dignoscitur. Cui si aliquis contradixerit, non solum  extorris, sed etiam anathematizatus ab ecclesia pellatur [a 1Kb] . Et Dominus in Euangelio alias dicit: Beati qui persecutionem patiuntur propter iustitiam . Si eos Dominus beatos dicit, qui persecutionem patiuntur propter iustitiam, quis eos damnare potest? Et si ipse de ciuitate ad ciuitatem propter persecutionem fugere precipit, quis eos detrahere, aut damnare propterea audet uel potest, quod uerbis dominicis obtemperant? Profecto is qui contradicit aut resistit, seipsum damnat, quia ori Domini contumax et inobediens existit. Unde et ipsa per se ueritas dicit: Quis ex uobis arguet me de peccato? Si ueritatem dico, quare uos non creditis mihi? Qui ex Deo est, uerba Dei audit. Propterea uos non auditis, quia ex Deo non estis . Omnino oportet Deo obedire plus  quam hominibus . Et idcirco quod Deo obedimus, et de ciuitate ad ciuitatem  persecutionis causa, id est, necessitatis aut utilitatis transimus, damnandi sumus? Non omnino, sed potius uenerandi atque portandi, quoniam ne ipsis episcopis hoc imputari potest. Qui his resistit, profecto Dei ordinationi resistit, et est infideli deterior: quia melius est non cognoscere uiam ueritatis, quam post agnitionem retrorsum abire. Nam et ipse Dominus de loco ad locum secessit, id est, transiuit, Iudeis illum querentibus. Fugiens ille querentes et persequentes se, dedit nobis exemplum fugere non persequentes, et de ciuitate ad ciuitatem transire, dicens: Si uos persecuti fuerint in ciuitate ista, fugite in aliam , et cetera his similia. Nam si fugere,  malum est , persequi, multo deterius. Hic quidem ne moriatur absconditur; hic autem persequitur ut occidat; et ut fugiatur, precipitur: quia qui querit occidere preuaricatur legem, et magis fugiendi prebet occasionem. Si fugam improperant persequentes, erubescant potius semetipsos, et quiescant insidiari, et quiescent continuo fugientes. Nemo enim mitem fugit aliquando, sed magis ferocem simul et callidum. Omnis enim qui gemebat et uexabatur a Saul, fugiebat et ueniebat ad Dauid . Si ergo piissimus atque iustissimus Dauid sciret peccatum esse, persecutionem fugientes, et transeuntes  de loco ad locum, et de ciuitate ad ciuitatem, tales nequaquam reciperet, nec secum teneret, nec in aliis ciuitatibus eos collocaret. Qui enim persequuntur Domini episcopos, eosque de ciuitatibus ad ciuitates transire compellunt, non eos tantum persequuntur, quantum Dominum nostrum Iesum Christum, cuius legatione funguntur. Nec ipsi in hoc peccant episcopi, quoniam non sponte, sed coacte hoc agunt; sed illi a quibus persequuntur; nec ipsis episcopis hoc imputari potest, sed illis qui eos hoc agere cogunt. Sanctus enim protomartyr Stephanus lapidabatur, sed iehsu suscipiebat plagas. Ideoque unicuique preuidendum est  ne aliquem iniuste persequatur, iudicet, uel puniat, ne Iesum persequatur, iudicet, et puniat. Qui autem  negant misericordiam faciendam fugientibus, ac necessitatem patientibus, ipsum Christum negant, qui est misericordia, et ueritas, et omnibus necessitatem patientibus subuenire iubet. Pauca sunt, frater, que asserui; sed quanta ex his pendeant, tua prouidentia poteris estimare. Quare hanc annituntur maleuoli irrumpere misericordiam ? Cur illudere uanis intentionibus felicitatem? Excusationem iam non habet furor iste in credentibus; nec interest quibus itineribus ad mundi principem currat, qui a beneuolentia fratrum desciscit, aut necessitatem patientibus misericordiam negat. Negat misericordiam necessitatem patientibus, qui populis indigentibus diuinis mysteriis, et non habentibus proprium episcopum qui eos instruat, causa  utilitatis atque necessitatis, ex alia ciuitate  in eam que non habet episcopum, doctiorem uel utiliorem, meliori consilio, non sponte transeuntem, sed maiorum exhortatione mutare, aut episcopum eiectum et persecutionem patientem, causa utilitatis aut necessitatis inthronizari non permittit. Apud ueteres enim , sine ulla differentia de una ciuitate ad alteram migrabat episcopus, dum utilitas aut necessitas euocaret. Quapropter ipsam etiam regulam huic epistole placuit inseri, ut monstretur eos mentitos esse, qui episcopum non posse inthronizari dixerunt. Unde et in canonibus legitur ita : Si quis episcopus ordinatus, ad parochiam in qua ordinatus est, minime proficiscitur, non  sua culpa, sed aut populo respuente, aut propter aliam quamlibet causam necessitate factam, hunc honore ministerioque participare, nec tamen misceri rebus ecclesie, in qua collectas celebrat, sed sustinere quoque quod prouincie synodus suo iudicio terminauerit, decernimus. Huic regule contradicere nullus potest, que etiam causa utilitatis aut necessitatis inthronizari episcopum iubet, et mutari ac transire eum de ciuitate ad aliam ciuitatem non proprium habentem episcopum sinit. Pingues hostias litat diabolo , qui his resistere nititur, aut misericordiam et utilitatem Ecclesie iam dictis negat, id est, et episcopis et populis. In uanum ergo contra  simplices, qui hec olim dicentes agere prohibuerunt, tendicula deinceps parabunt, cum his et aliis armati adminiculis, nouerint quid super his sit agendum, et quid uitandum. Nimis enim armatus est , qui illa, que aduersarius misericordie, utilitatis atque concordie ministrat, tela contemnit. Sufficit ergo contra omnia iacula iurgiorum fidei nuda oppositio. Scio te non ignorare, frater, memoratas canonum sententias atque euangelicas sanctiones, nouas non esse, sed nostro eas assensui mancipari. Cur his contradicentes, et emigrationes episcoporum utilitatis et necessitatis causa fieri prohibentes, ut sepe dictum est, et auaritie aut temeritatis, in perniciem sacerdotum ac populorum, ledunt sacerdotale consilium? Cur lacerant sententiam, in qua,  inspirante Christo, oracula superna patuerunt, et inter Deum et homines interpres exstitit lingua pontificum? Illa enim celi curia uariarum dotibus aucta curulium, et multo Redemptoris nostri auro ostroque decorata, nichil in illa decisione auctore se protulit, sed per humane lingue ministerium diuino militauit imperio. Intellexit non esse suum, quidquid impulsa constituit; nichil quoque habet in illa sententia, nisi unde de sola deuotione gratuletur. Nam dum profanis memoratorum uerbis creditur, et sue uesanie inscitiam produnt, et liuorem. Quis hic locus erroris, ubi congruentia pari ductu exempli et historie uerba concurrunt? Nec diuersum est ab intellectu catholico et lectionibus, quod profertur. Nam non bene nodus in scirpo queritur, dum inuoluit  nebula predicate lucis auctores. Feda quoque a nitore Domini sui obligatione dissoluitur, qui statutis celestibus minus mera fide dependit officia. Talium ergo dictiones uel prohibitiones indigne etiam fiunt memoratu. Profunda est ergo nimis imperitia eorum, et sepulcrum patens guttur eorum, quia linguis suis dolose agunt . Non est enim in ore eorum rectum, interiora eorum insidie, densis cor eorum uepribus suffocatur , et interna uitia aliis certant ascribere. Nobilitatem ergo dat facinoribus, qui in talibus uentilationem ipsorum in exemplum sumit, aut ad aures posteras digna relatione transmittit. Tibi autem non sit cura talium questionum, sed sequere sententiam beati Pauli apostoli, qui monet per  discipulum cunctos, et clamat, dicens: Inanes questiones deuita . Inanes, namque  questiones semper deuita, et age quod meliori consilio, non auaritie uel temeritatis, sed utilitatis et necessitatis  causa faciendum utiliter perspexeris. Quapropter, carissime, his apostolicis fultus auctoritatibus, muta episcopum causa necessitatis aut utilitatis, super quo consulere nos uoluisti; et alios fratres nostros, quibus hoc faciendum necessitas aut utilitas compulerit, agere doce: quia hoc quod tibi soli scribimus, generaliter omnibus tenere mandamus. Quia sicut potestatem habemus episcopos et sacerdotes regulariter  titulare et ordinare, ita  causam necessitatis aut utilitatis habes et mutare, ac de titulo ad titulum translatare [transferre, ita et C. Iust.], licet de minori ad maiorem urbem mutandus sit. Hoc tamen summopere preuidendum est, ne causa arrogantie aut auaritie unquam fiat: quia hi a predictis canonibus damnantur, non illi qui necessitate aut utilitate, maiorum consilio, et sana ac pura, et Deo placita intentione hoc faciunt. Tu, frater, semper sectare iustitiam, pietatem, fidem, caritatem, patientiam et mansuetudinem . Certa etiam bonum certamen fidei, et apprehende uitam eternam, in qua uocatus es: quoniam [a 1Kb] spiritus timentium Dominum, queritur ab illo, et in respectu illius benedicitur. Spes enim illorum in saluantem illos, et oculi  Dei in diligentes se. Qui timet Dominum, nichil trepidabit, et non pauebit, quoniam ipse est spes eius. Timentis Dominum beata est anima, ad quem respicit, et quis est fortitudo eius? Oculi Domini super timentes eum: protector potentie, firmamentum uirtutis, tegmen ardoris, et umbraculum meridiani, et predicatio offensionis, et adiutorium casus, exaltans animam, et illuminans oculos, dans sanitatem, et uitam, et benedictionem. Immolantis ex iniquo oblatio est maculata, et non sunt beneplacite subsannationes iniustorum, Dominus solus sustinentibus se in uita ueritatis et iustitie. Dona iniquorum non probat Altissimus, nec respicit in oblationibus iniustorum, nec in multitudine sacrificiorum eorum propitiabitur peccatis. Qui offert sacrificium ex substantia pauperum, quasi qui uictimat  filium in conspectu patris sui. Panis egentium uita pauperum est: qui defraudat illum, homo sanguinis est; qui aufert in sudore panem, et sudanti cibos, quasi qui occidit proximum suum. Qui effundit sanguinem, et qui facit fraudem mercenario, fratres sunt. Unus edificans, et unus destruens; quid prodest illis nisi labor? Unus orans, unus maledicens; cuius uocem audiet Deus? Qui baptizatur a mortuo, et iterum tangit eum, quid proficit lauatio ipsius? Sic homo qui ieiunat in peccatis suis, et iterum eadem faciens, quid proficit humiliando se? Orationem illius quis audiet? Qui conseruat legem, multiplicat orationem. Sacrificium salutare est attendere mandatis, et discedere ab omni iniquitate: et propitiatio, litare sacrificium super iniustitias; et deprecatio pro peccatis, recedere ab iniustitia.  Retribuit gratiam, qui offert similaginem; et qui facit misericordiam, offert sacrificium. Beneplacitum est Domino recedere ab iniquitate; et deprecatio, recedere ab iniustitia. Non apparebis ante conspectum Dei uacuus. Hec enim omnia propter mandatum Domini fiunt. Oblatio iusti impinguat altare, et odor suauitatis est in conspectu Altissimi. Sacrificium iusti acceptum est, et memoriam eius non obliuiscetur Dominus. Bono animo gloriam redde Deo, et non minuas primitias frugum tuarum. In omni dato fac hilarem uultum tuum, et in exaltatione sanctifica decimas tuas. Da Altissimo secundum datum eius, et in oculo bono adinuentionem fac manuum tuarum, quoniam Dominus retribuens est,  et septies tantum reddet tibi. Noli offerre munera praua; non enim suscipiet illa. Et noli inspicere sacrificium iniustum, quoniam Dominus iudex est, et non est apud illum gloria persone. Non accipiet Dominus personam in pauperem, et precationem lesi exaudiet. Non despiciet preces pupilli, nec uiduam, si effundat loquelam gemitus. Nonne lacryme uidue ad maxillam descendunt, et exclamatio eius super deducentem eas? A maxilla enim ascendunt usque ad celum, et Dominus exauditor non delectabitur in illis. Qui adorat Deum, in oblectatione suscipietur, et precatio illius usque ad nubes propinquabit. Oratio humiliantis se nubes penetrabit; et donec propinquet, non consolabitur. Et non discedet, donec aspiciat Altissimus: et Dominus non elongabit, sed iudicabit iniustos, et faciet iudicium, et  fortissimus non habebit in illis patientiam, ut contribulet dorsum ipsorum, et gentibus reddat uindictam, donec tollat plenitudinem superborum, et sceptra iniquorum contribulet, donec reddat omnibus secundum actus suos, et sescundum opera Ade, et secundum presumptionem illius, donec iudicet iudicium plebis sue, et oblectabit iustos misericordia sua. Deus autem  impleat desiderium, et ministerium tibi diuinitus collatum, secundum diuitias suas in gloria in Christo Iesu Domino nostro. Deo autem et Patri nostro gloria in secula seculorum. Amen. Data 13 die Aug. mensis, indictione 14.



EPISTOLA [a 1Kb] [Olim II] AD EPISCOPOS ITALIAE [b 1Kb] . Episcopos summo in honore esse habendos, nec posse a quolibet accusari.


Dilectissimis atque clarissimis fratribus uniuersis episcopis, et cunctis specialiter per Campanie et Italie prouincias militantibus Domino, Pelagius salutem.

Sollicitudinem omnium Ecclesiarum  circumferentes, diuine circa nos gratie memores esse debemus , quod nos per dignationis sue Dominus misericordiam ad hoc fastigium sacerdotale prouexit, ut mandatis ipsius inherentes, in quadam sacerdotum eius specula constituti prohibeamus illicita, et sequenda doceamus . Omnes, karissimi, qui uolunt in Christo pie uiuere , necesse  est, ut ab impiis et dissimilibus patiantur opprobria , et despiciantur tanquam stulti et insani, qui ideo presentia bona perdunt, ut inuisibilia ac sibi profutura acquirant. Sed hec despectio et irrisio in ipsos retorquebitur,  dum et abundantia eorum in egestatem, et superbia eorum transierit in confusionem. Iusto enim iudicio datur plerumque potestas peccatoribus , qua sanctos eius persequantur, ut qui spiritu Dei iuuantur et aguntur, fiant per laborum exercitia clariores. Et quanquam, fratres, hec ita se habeant, non tamen sunt consentiendi, sed reprobandi, qui prelatos suos reprehendunt, uel accusant. Unde canonica sanctorum Patrum statuta, [c 1Kb] ne columne sancte ecclesie uacillent, sequentes ac roborantes, omnes infames, cunctosque suspectos uel inimicos, et eos qui non sunt eorum gentis, uel quorum fides, uita et libertas nescitur, et qui non sunt bone conuersationis, uel quorum uita est accusabilis, ab omni accusatione  episcoporum funditus submouemus. Similiter et omnes, quos diuine leges mortuos appellant, submouendos esse ab eadem accusatione, et publice penitentie submittendos iudicamus. Neque dum Ecclesie alicuius episcopi, aut possessiones, uel res ab emulis eius, uel a quibuscunque aliis non sua sponte detinentur, aliquid illi debet, aut potest a quoquam ante redintegrationem omnium rerum suarum obiici: sed prius illi legibus redintegranda sunt omnia, et postea tempore a Patribus prefinito sunt negotia uentilanda. Refutandi sunt etiam raptores, fures, sacrilegi, adulteri, et horum similes. Manifestum est enim quod semper tales magis discordiam quam pacem sectantur. Nullus quoque monachus talia unquam arripiat, nec secularia aut ecclesiastica negotia perturbare  presumat, quia mortua in talibus uox est eorum. Immobiles enim Dominus suos summos semper uult manere predicatores, et non a quibusdam temerari, sed sibi libere et quiete famulari [d 1Kb] . Unde et ipse ait: Qui uos tangit, tangit pupillam oculi mei. Et qui uos contristat, me contristat . Et, qui fecerit iniuriam, recipiet quod inique gessit . Et alibi: Qui uos recipit, me recipit; et, qui uos spernit, me spernit . Ita quoque et a plebibus uel ceteris generaliter omnibus sunt timendi et ferendi atque uenerandi pastores et predicatores Ecclesie, ut sub exercitatione bone uoluntatis sustineantur temporalia , sperentur eterna. Auget enim merita uirtutis, qui propositum non uiolat, sed auget, religionis.  Charitas uero semper hominem innouat . Et sicut malignitas ueteres, ita dilectio nouos facit. Fides eorum, qui Deum uisuri sunt , quod non uidet, credit. Nam si uidet, non est fides. Credenti colligitur meritum, uidenti redditur premium. Tunc pretiosum pastoris  diadema est , quando suasioni eius grex ecclesiasticus, dum ad probitatem graditur, non repugnat. Ille sine fuco monitorem et ueridico ore diligit, qui eius instituta sectatur. Prebent hominibus, nature institutiones, et monita responsum. Redit ad mortales uicissitudo clamose sollicitudinis, quia unusquisque prout gesserit recipiet. Nam perit, quod lingue acceperunt, frustra beneficium , nisi legitime ceptum fuerit negotium, et canonice peractum. De fiducia enim partium nostrarum mittitur, quod apostolica mandat auctoritas. uos tantummodo presules Christi, benignitatem uestram, salua aurium animorumque equitate , et bona uoluntate semper prestate. Nam aduersus impetus iuuare, peregrinantem  reducere post interualla, est iustitia. Libat enim Domino prospera, qui ab afflictis pellit aduersa . Statutus, uenerandi presules, sudoribus fructus est, cum iudicio purissime reddendus, ut in utroque congruus nitor, nec suscipientem deuenustet, si indigno auctore prouenerit ; nec, si conferatur immerito, maculet largientem. Sit semper aduersus prauos et impios, atque seruorum Dei persecutores, libera uox, et oris gladio feriantur et redarguantur. Persequantur et repellantur, confundantur et aduertantur, nec ledendi pie uiuentes ullam habeant facultatem. Plerumque periculis plena sunt ; que uidentur esse tutissima. uide, quantis laborent tales insidiis: ideo absconditum  esse non licet, quod audimus. Iam latebat nostra persecutio manifesta: misericordia est, circa persecutores et facinorosos seruata districtio. Ergo sopori quietem tribuite: celestium mandatorum hostem quoque depellite, ne candida conuersatio uobiscum habitantium fusca superuenientis contagione uioletur. Ante enim prouidenda sunt remedia, quam morbus increscat. Sanctorum quoque apostolorum et reliquorum sacerdotum petamus exercitum, et predictorum persecutorum ora claudamus. Seculi conuersatio legum metu retinetur : ecclesiastica quoque custodia regularum frenis seruatur et regitur. Deus, carissime, semper procul auertat inuidiam . uos ergo armamini   gladio spiritus, quod est uerbum Dei, et apostolice auctoritatis clypeo , ut ecclesiastice fecunditatis iura nulla seuientis procelle possint impulsione subuerti . Nullo unquam preiudicio grauate quemquam, sed inspicite semper que regularum testimonio declarantur. Superest, salute prelata, ut ad gaudia semper fratrum deuote properetis, quia diuina beneficia gradibus semper accedunt, et quibus bona conferunt, meliora pollicentur. Semper enim incrementis ad culmen ascenditur,  ubi supernus fauor prestat exordium. Deus omnipotens indulta semper custodiat, augeatque successibus profutura . Omnia enim uestra semper, fratres, in caritate fiant . Et detrahentibus nolite detrahere quoniam detrahentibus detrahere non est bonum, ne ad ea que scripta sunt, commoti minime certamen faciamus . Non debemus omnino timere opprobrium hominum, neque eorum exprobrationibus uinci , quoniam hoc nobis Dominus iubet per Isaiam prophetam, dicens: Audite me, qui scitis iudicium, populus meus, in quorum cordibus lex mea est. Nolite timere opprobrium hominum, et blasphemias eorum ne timeatis , considerantes quod in psalmo scriptum est: Nonne Deus requiret ista? ipse enim nouit occulta cordis, et cogitationes talium hominum, quoniam uana sunt. uana autem locutus est unusquisque ad proximum suum: labia dolosa, in corde et corde locuti sunt mala. Sed disperdat Dominus uniuersa labia dolosa, et linguam magniloquam. Qui dixerunt: Linguam nostram magnificabimus, labia nostra a nobis sunt, quis noster Dominus est ? Nam si hec in memoria retinerent, minime ad tantam prosilirent iniquitatem. Non enim per probabilem et paternam doctrinam hoc faciunt, sed ut suam exerceant in seruos Dei uindictam . Scriptum est namque: uia stulti recta in oculis eius . Et: Sunt uie que  uidentur homini iuste, nouissima autem earum deducunt ad mortem . Nos enim qui hec patimur, iudicio Dei hec reseruare debemus, qui reddet unicuique iuxta opera sua . Qui etiam per ministros suos intonuit, dicens: Mihi uindictam ego retribuam . uos enim in recta fide ac pura, in bona uoluntate succurrite uicissim, nec aliquis a supplemento fratris subtrahat manum: quoniam in hoc  cognoscent omnes, quia mei estis discipuli, si dilectionem habueritis ad inuicem . Data Kalendis Decembris indictione 15 .



EPISTOLA [Olim IX] AD EPISCOPOS GERMANIAE [a 1Kb] ET GALLIAE. Nouem prefationes, inter missarum solennia decantande, a Romana Ecclesia recipi [b 1Kb] .


Pelegius Romane ecclesie et apostolice sedis episcopus uniuersis Germaniarum ac Galliarum regionum episcopis .

Cum in Dei nomine in Romana Ecclesia synodum episcoporum siue ceterorum consacerdotum Dei fidelium congregatam habuissemus, et de ecclesiasticis statutis, ut sunt ab apostolis et sanctis Patribus tradita, diligentius tractaremus; superuenere littere uestre, et ut magne essent auctoritatis, etiam uiue  uoces precesserunt, rogantes, ut ordinem prefationum, quem sancta Romana Ecclesia hactenus haberet, nostris litteris uobis remandaremus. Tunc de uestra uoluntate et studio tam bono multum gauisi sumus, et sacrum ordinem Romanum, sacraque constituta nostrorum antecessorum solerter relegentes, inuenimus has nouem prefationes in sacro catalogo tantummodo recipiendas, quas longa retro ueritas in  Romana Ecclesia hactenus seruauit: unam in Albis paschalibus, aliam de Ascensione Domini, tertiam de Pentecoste, quartam de Natali Domini, quintam de apparitione Domini, sextam de apostolis, septimam de sancta Trinitate, octauam de cruce, nonam in ieiunio et Quadragesima tantummodo dicendam. Has prefationes tenet et custodit sancta Romana Ecclesia. Has tenendas uobis mandamus.




EODEM TEMPORE.
SANCTUS AUNARIUS, EPISCOPUS AUTISSIODORENSIS.





NOTITIA EX GALLIA CHRISTIANA.

 Aunacarius, qui et per syncopem Aunarius, filius erat Pastoris et Ragnoare, germanus autem Austrini episcopi Aurelianensis et Austregildis, matris sancti Lupi Senonensis antistitis, ut ex eiusdem Lupi uita discimus. Hunc aliquando monachum fuisse et abbatem Sancti Germani uulgati indices asserunt, quia forte cenobium Sancti Germani uocatur eius monasterium in Actis sancti Walarici, seu quia, ex Herico, sancti Germani basilicam magnificis prediis locupletauit. Nam eodem auctore primos adolescentie annos in aula Guntramni regis exegit, quo relicto postpositisque parentibus Turones aufugit, ubi ad sepulcrum sancti Martini, coma capitis detonsa, clericali secularem uestem mutauit. Tum ad Siagrium Augustodunensem episcopum adductus, tantum  apud eum eruditione et disciplina profecit, ut usque ad culmen pontificie dignitatis gradatim proueheretur. Atherio itaque Autissiodorensi presule e uiuis exempto, a clero simul et populo unanimi uocatur Aunacarius, qui pridie Kalendas Aug. officium episcopatus suscepit. Sextum eum a beato Germano Autissiodori episcopum nominat Hericus idem epistola ad Carolum Caluum imperatorem, in qua refert Aunarii litteras rogantis Stephanum Africanum presbyterum ut uitam eiusdem sancti metrice describeret et acta sancti Amatoris prosaice: at librarii proculdubio mendum est, nam ipse Hericus episcopos inter medios commemorat. Factus autem episcopus Aunacarius plurima in ecclesia Antissiodorensi constituit que, ut precipuo obseruarentur uigore, Guntramni regis auctoritate roborauit: in his,  1o ut monasteria, basilice et ecclesie pareciales certis diebus per mensem cum clero et populo rogationes facerent; 2o quibus horis uigilie diebus Dominicis ac archipresbyteris et abbatibus propriis in locis fierent; 3o a quibus uigilie in basilica sancti Stephani cum abbatibus singulis hebdomade diebus  celebrarentur. Ex quibus satis apparet tunc maioris ecclesie clerum non admodum frequentem fuisse. Tribus subscripsit conciliis Aunacarius, Parisiensi Iu anno 573 et Matisconensibus duobus annis 583 et 585, et Augustodunensi an. 589, cuius cum episcopis scripsit ad Gundegisilum Burdegalensem epistolam que refertur a Gregorio Turonensi lib. IX, cap. 41 . Synodum ipse habuit in urbe sua cum diecesis abbatibus, presbyteris et diaconis in qua plurimi editi sunt canones in quibus multa sunt obseruatione digna. Due exstant Pelagii pape ad Aunacarium epistole, qui ab ipso sanctuaria, id est brandea seu pannos ex tumulis apostolorum petierat pro nouis ecclesiis que tum complures in his partibus construebantur. Petenti  annuit pontifex: at queritur quod Aunarius Italie calamitatibus non compatiatur et quod Francorum reges ad opem ei ferendam non excitet. Superius diximus quid decessorum suorum Germani et Amatoris in gratiam egerit. Lupum nepotem suum cum Austrino germano ad insulas educando prouexit. Sanctum Austregisilum, futurum Bituricensem episcopum clericum fecit et subdiaconum ordinauit. Walaricum in monasterium suum admisit, quod in suburbio ciuitatis constructum de monasterio sancti Germani interpretamur. Huic monasterio, ubi corpus suum sepulture mandari decreuerat, et ecclesie sue agros et uillas donauit, plenusque dierum, sanctitate quoque et miraculorum gloria clarissimus decessit uII Kal. Octobr., initi presulatus 44, mense 1, diebus 23. Corpus ad sanctum Germanum funebri  pompa tumulatum, inde capsa argentea inclusum, caluinistarum postea preda fuit. Proiecta uero ossa a Catholicis collecta cum aliis in cryptis ad meridionalem fenestram recondita fuere. Colitur uII Kal. Octobr.





CONCILIUM [a 1Kb] ANTISSIODORENSE [b 1Kb] . SYNODUS AB AUNACHARIO EPISCOPO ANTISSIODORENSI, CUM DIeCESIS SUAE ABBATIBUS, ET PRESBYTERIS CELEBRATA IC SUB ANNUM CHRISTI DLXXuIII [1 1Kb] [c 1Kb] , ID EST, PELAGII II PAPAE I, CHILPERICI REGIS XuII.



TITULI CANONUM.

     I. De Kalendis Ianuariis.
    II. Ut Quadragesime initium in epiphania nuntietur.
    III. Ut uota et uigilie in ecclesia exsoluantur.
    Iu. Ut auguria et sortilegia non fiant.
    u. uigilie sancti Martini interdicte.
    uI. Ut chrisma a media Quadragesima petatur.
    uII. De synodis presbyterorum, et abbatum.
    uIII. Quod mulsum in altari offerre non liceat.
    IX. Ne chori et cantica puellarum, nec conuiuia in ecclesia permittantur.
    X. Ne in altari ubi episcopus missas dixit, presbyter illa die missas dicat.
    XI. De uigiliis Pasche, natalis, et aliarum solemnitatum.
    XII. Ne mortuis eucaristia detur, nec osculum: et ne uelo uel palla inuoluantur.
    XIII. Ut diaconus pallis scapulas non inuoluat.
    XIu. Ne quis in baptisterio sepeliatur.
    Xu. Ne mortuus supra mortuum mittatur.
    XuI. De obseruatione diei Dominice.
    XuII. De iis qui sibi mortem consciscunt.
    XuIII. Ut baptismus extra Pascha nisi moribundis non  conferatur.
    XIX. Ut misse a ieiunis clericis celebrentur et audiantur.
    XX. Ut archipresbyter de clericorum adulteriis episcopo, uel archidiacono denuntiet.
    XXI. Ut clerici coniugati ab uxoribus abstineant.
    XXII. Relicte clerici post eius mortem alteri nubere non licet.
     XXIII. De pena abbatis qui monachi peccata non emendat, aut denuntiat.
    XXIu. Abbati aut monacho ad nuptias ire non licet.
    XXu. Abbati aut monacho filios de baptismo habere non licet.
    XXuI. De pena abbatis qui mulierem in monasterium ingredi permiserit.
    XXuII. Nouercam in uxorem accipere non licet.
    XXuIII. Nec priuignam ducere.
    XXIX. Nec cognatam
    XXX. Nec duas sorores.
    XXXI. Nec consobrinam, aut sobrinam.
    XXXII. Nec relictam auunculi.
    XXXIII. Ut presbyteri et diaconi reorum supplicia non spectent.
    XXXIu. Ut presbyter iudicio capitis non intersit.
    XXXu. Ut clericus clericum ad iudicem secularem non trahat.
    XXXuI. Ut mulier eucaristiam nuda manu non accipiat.
    XXXuII. Ne mulier pallas dominicas contrectet.
    XXXuIII. Ut nullus cum excommunicato communicet.
    XXXIX. Ut qui cum excommunicato communicat simili sententie subiaceat.
     XL. Ne presbyter inter epulas cantet, aut saltet.
    XLI. Presbytero, uel diacono accusare non licet.
    XLII. Ut mulier sine dominicali non communicet.
    XLIII. De pena iudicis qui clericum sine episcopi uoluntate distrinxerit.
    XLIu. De pena laici qui archipresbyteri admonitionem contemnit.
    XLu. De obseruatione horum canonum.





Canones.



I.


Non liceat Kalendis Ianuarii uetula, aut ceruolo facere [2 1Kb] , uel stenas diabolicas obseruare; sed in ipsa  die sic omnia beneficia tribuantur, sicut et reliquis diebus.



II.


Ut omnes presbyteri ante epiphaniam missos suos dirigant, qui eis de principio Quadragesime nuntient, et in ipsa Epiphania ad populum indicent.



III.

Non licet compensos in domibus propriis, nec peruigilias in festiuitatibus sanctorum facere [a 2Kb] ; nec inter sentes, aut ad arbores sacriuos [1 1Kb] , uel ad fontes uota exoluere; sed quicunque uotum habuerit, in ecclesia uigilet, et matricule ipsum uotum, aut pauperibus reddat: nec sculptilia [subtilia] aut pede, aut homine lineo fieri penitus presumat.



Iu.

Non liceat ad sortilegos, uel ad auguria respicere, non ad caragios [2 1Kb] , nec ad sortes, quas sanctorum  uocant, uel quas de ligno, aut de pane faciunt, aspicere; sed quecunque homo facere uult, omnia in nomine Domini faciat.



u.

Omnino et inter supradictas conditiones, peruigilias, quas in honore domni Martini obseruant, omnimodis prohibete.



uI.

Ut a media Quadragesima presbyteri chrisma petant: et si quis infirmitate detentus uenire non potuerit, ad archidiaconum suum, uel archisubdiaconum [3 1Kb] transmittat, sed cum chrismario et linteo, sicut reliquie sanctorum deportari solent.



uII.

Ut medio Maio omnes presbyteri ad synodum in  ciuitatem ueniant, et Kalendis Nouembris omnes abbates ad concilium conueniant.



uIII.

Non licet in altario in sacrificio diuino mellitum; quod mulsum appellant, nec ullum aliud poculum extra uinum cum aqua mixtum offerre, quia ad grande reatum et peccatum pertinet presbytero illi, quicunque aliud poculum extra uinum in consecrationem sanguinis Christi offerre presumpserit.



IX.

Non licet in ecclesia choros secularium, uel puellarum cantica exercere, nec conuiuia in ecclesia  preparare, quia scriptum est: Domus mea, domus orationis uocabitur .



X.

Non licet super uno altario in una die duas missas dicere, nec altario ubi episcopus missas dixerit, ut presbyter in illa die missas dicat.



XI.

Non licet in uigilia Pasche ante horam secundam noctis uigilias perexplere, quia in illa nocte non licet post mediam noctem bibere, nec [nec manducare] in natali Domini, nec in reliquis solemnitatibus.



XII.

Non licet mortuis, nec Eucaristiam, nec osculum tradi, nec uelo uel pallis corpora eorum inuolui.



XIII.

 Non licet diacono, uelo uel palla scapulas suas inuolui.



XIu.

Non licet in baptisterio corpora sepeliri.



Xu.

Non licet mortuum super mortuum mitti.



XuI.

Non licet die Dominico boues iungere, uel alia opera exercere, nisi pro causis constitutis.



XuII.

Quicunque se propria uoluntate in [aut] aquam iactauerit, aut collum ligauerit, aut de arbore precipitauerit, aut ferro percusserit, aut qualibet occasione uoluntarie se morti tradiderit, istorum oblatio non recipiatur. 



XuIII.


Non licet absque Pasche solemnitate ullo tempore baptizare, nisi illos quibus mors uicina est, quos grabatarios dicunt. Quod si quis in alio pago, contumacia faciente, post interdictum hoc infantes suos ad baptismum detulerit in ecclesias nostras, non recipiantur usque ad satisfactionem. Et quicunque presbyter ipsos extra nostrum permissum recipere presumpserit, tribus mensibus a communione ecclesie sequestratus sit.



XIX.

Non licet presbytero, aut diacono, aut subdiacono,  post acceptum cibum uel poculum missas tractare, aut in ecclesia dum misse dicuntur stare.



XX.

Quod si presbyter, quod nefas est dicere, aut diaconus, aut subdiaconus, post acceptam benedictionem, infantes procreauerit, aut adulterium commiserit, et archipresbyter hoc episcopo aut archidiacono non innotuerit si scit, integro anno non communicet, illi uero qui hoc commiserint deponantur.



XXI.

Non licet presbytero, post acceptam benedictionem, in uno lecto cum presbytera sua dormire, nec in peccato carnali misceri, nec diacono, aut subdiacono.



XXII.

Non licet relicte presbyteri, nec relicte diaconi, nec subdiaconi, post eius mortem maritum accipere.



XXIII.


Si monachus in monasterio adulterium commiserit, aut peculiare habere presumpserit, aut furtum fecerit, et hoc abbas per se non emendauerit, aut episcopo, aut archidiacono non innotuerit, ad penitentiam agendam in alio monasterio retrudatur.



XXIu.

Non licet abbati, nec monacho, ad nuptias ambulare .



XXu.

Non licet abbati filios de baptismo habere, nec monachis commatres habere.



XXuI.

Quod si quis abbas mulierem in monasterio suo  ingredi permiserit, aut festiuitates aliquas ibi spectare [exspectare] preceperit, tribus mensibus in alio monasterio retrudatur, pane et aqua contentus.



XXuII.

Non licet ut aliquis suam nouercam accipiat uxorem.



XXuIII.

Non licet ut filiam uxoris sue quis accipiat.



XXIX.

Non licet ut relictam fratris sui quis in matrimonium ducat.



XXX.

Non licet duas sorores, si una mortua fuerit, alteram in coniugium accipere.



XXXI.

Non licet consobrinam, hoc est que de duobus fratribus,  aut de duabus sororibus procreatur, in coniugium accipere: nec qui de ipsis nati fuerint, in coniugio socientur.



XXXII.

Non licet ut nepos auunculi uxorem accipiat.



XXXIII.

Non licet presbytero, nec diacono, ad trepalium, ubi rei torquentur, stare.



XXXIu.


Non licet presbytero in iudicio illo stare, unde homo ad mortem tradatur.



XXXu.

Non licet presbytero, aut diacono, uel cuiquam clericorum, de qualibet causa conclericum suum ad iudicem secularem trahere.



XXXuI.

Non licet mulieri nuda manu Eucaristiam accipere.



XXXuII.

Non licet mulieri manum suam ad pallam dominicam mittere.



XXXuIII.

Non licet cum excommunicato communicare, nec cum eo cibum sumere.



XXXIX.


Si quis presbyter, aut quilibet de clero, aut de populo, excommunicatum absque uoluntate ipsius, qui eum excommunicauit, sciens receperit, aut cum illo panem manducauerit, uel colloquium habere decreuerit, simili sententie subiacebit.



XL.

Non licet presbytero inter epulas cantare uel saltare.



XLI.

Non licet presbytero, nec diacono, quemquam inscribere; sed in uice sua si causam habuerit, aut fratrem, aut quemcunque secularem roget.



XLII.

 Ut unaqueque mulier, quando communicat, dominicalem  suum habeat [a 1Kb] . Quod si qua non habuerit, usque in alium diem Dominicum non communicet.



XLIII.

Quicunque iudex, aut secularis, presbytero, aut diacono, aut cuilicet de clero, aut de iunioribus absque uoluntate episcopi, aut archidiaconi, uel archipresbyteri, iniuriam inferre presumpserit, anno ab omnium Christianorum consortio habeatur extraneus.



XLIu.

Si quis ex secularibus institutionem aut admonitionem archipresbyteri sui, contumacia faciente, audire distulerit, tandiu a liminibus sancte ecclesie habeatur extraneus, quandiu tam salubrem institutionem  adimplere non studuerit. Insuper et mulctam, quam gloriosissimus dominus rex precepto suo instituit, sustineat.



XLu.

Si quis hanc definitionem, quam ex auctoritate canonica communi consensu et conuenientia conscripsimus ac instituimus, tam ad clerum, quam ad populum commonendum, uel ad id quod constitutum  est conseruandum, negligens inuentus fuerit, et ob hoc obseruare distulerit, aut eos qui ipsum audire neglexerint celauerit aut suppresserit, et in notitiam episcopi non deposuerit, anno a consortio fratrum, uel ab omnium Christianorum communione habeatur extraneus.



SUBSCRIPTIONES.

    Aunacarius in Dei nomine episcopus constitutionem hanc confirmaui et] subscripsi.
    uinobaudis [Winebaudus] abbas subscripsi.
    Baudonius [Baudoueus] abbas subscripsi.
    Francolus [Frannulfus] abbas subscripsi.
    Cesarius abbas subscripsi.
    Desideratus abbas subscripsi.
    Amandus abbas subscripsi.
     Tegredus abbas subscripsi.
    uigilius presbyter subscripsi.
    Gregorius presbyter [abbas] subscripsi.
    Claudius presbyter subscripsi.
    Anianus [Ananias] presbyter subscripsi.
    Saupandus presbyter subscripsi.
    Theodulfus presbyter subscripsi.
    Ruricius presbyter subscripsi.
    Niobaudis presbyter subscripsi.
    Antonius presbyter subscripsi.
    Seuardus presbyter subscripsi.
    Addo presbyter subscripsi.
    Sindulfus presbyter subscripsi.
     Audouius [Audoueus] presbyter subscripsi.
    Medardus presbyter subscripsi.
    Badericus presbyter subscripsi.
    Syagrius presbyter subscripsi.
    Friobaudis presbyter subscripsi.
    Eominus presbyter subscripsi.
    Elladius presbyter subscripsi.
    Theodemodus presbyter subscripsi.
    Launouius presbyter subscripsi.
    Leonastis presbyter subscripsi.
    Medardus presbyter subscripsi per diaconum Leudegisilum.
    Eunius presbyter subscripsi.
    Filmatius presbyter subscripsi.
    Nonnouius presbyter subscripsi.
     Ballomeris presbyter subscripsi.
    Romacarius presbyter subscripsi.
    Medardus presbyter subscripsi.
    Audila presbyter subscripsi.
    Genulfus presbyter subscripsi.
    Syagrius presbyter subscripsi.
    Sindulfus presbyter subscripsi.
    uinobaudis presbyter subscripsi.
    Barbario diaconus subscripsi.
    Leudegisilus diaconus pro Medardo subscripsi.


In hac synodo fuerunt congregati episcopus unus, abbates septem, presbyteri triginta quatuor, diaconi, qui in uice presbyterorum subscripserunt, tres tantum.





SANCTI AUNARII, AUTISSIODORENSIS EPISCOPI, EPISTOLA AD STEPHANUM ABBATEM

HUNC HORTATUR UT uITAM SANCTI AMATORIS CONSCRIBAT. 

 Dilectissimo atque amantissimo et interno mihi uinculo caritatis connexo Stephano presbytero, Aunarius gratia Dei episcopus, in Domino eternam salutem.

Tue nobis doctrine multis iam experimentis comprobata prudentia compulit nos, quamdam tuis humeris imperiosam superponere sarcinulam; sed eam que tibi non sit oneris, sed honoris; nec que deorsum iniquo pondere premat, sed que potius celum usque sustollat. Cognitum tibi est, carissime frater, et que sit humanarum mentium diuersitas, et quemadmodum in studia contraria non solum inane uulgus, uerum etiam uniuersa scindatur nobilitas. Et quidam quidem prosaico oblectantur stylo,  quidam autem numeris se rhythmisue ac cantibus uersuum delectari fatentur. Ergo, ut omnium uotis occurrerem, et nullus suo desiderio fraudaretur, placuit mihi ut uitas beatissimorum confessorum quasdam pede libero describeres, quasdam uero lege metrica impeditas digereres: ob quam rem obsecro unitam mihi tue dilectionis amicitiam, ut beatissimi Germani episcopi uitam in uersuum qualitatem, commutare non desistas; sancti uero Amatoris prosaica modulatione describas; ut sectatores apostolice predicationis effecti, omnibus omnia efficiamur, et nulli quidquam debeamus, nisi ut inuicem diligamus. Indiuiduam mihi caritatem uestram diuina custodiat pietas, uenerabilis frater.





STEPHANI ABBATIS EPISTOLA AD SANCTUM AUNARIUM, AUTISSIODORENSEM EPISCOPUM. 

 Domino beatissimo et apostolicis intulis decorato Patri spirituali, Aunario episcopo, Stephanus, omnium seruorum Christi famulus.

Decursis litteris apostolatus uestri, quod sancti desiderii ardor summa alacritate pretendit, luce clarius approbaui. Est ergo deuotionis uestre propositum, uirorum opinatissimorum Germani et Amatoris floride uite nobiles actus describi; sed ad eos lepidissimi callis uestri dirigatur intentio, qui possunt uirtutum lumina equiparis afflatibus inspicere. uerum ego  quomodo potero diuinitus inspirata uirorum sanctissimorum munera polito expedire sermone, qui nec priuata possum  humano casu congesta negotia explicare? Ridiculo, ni fallor, ac inexplicabili ludibrio semet impendit quisquis ultra uirium suarum possibilitatem onus  assumit. Nonne ferarum sectatores, si minus captiosa industria formauerit, audax temeritas pessumdabit? Nunquam tiro uictorie monumenta parma, que est picta, gestauit, si eum docta ueterani exempli manus non instruxit. Nunquam etiam eris sibi concessum patulum iter ales tutius resecauit, cui preuia dux penniger mater non fuerit. Iacebit profecto fluctuum elisione truncatus, quisquis sue procacitatis fisus auctoramento, indocilem ratis dexteram ingerit clauo: sic unusquisque in diuersum imperitie hamo inscinditur, si doctorum fauoribus minime adiuuetur. Ego, beatissime uir, queso ut illa mihi culmen apicis tui imponat, que facile me posse perficere non dubitat; si tamen et in hoc opere, quidquid illepide aut infacete rustica garrulitas digesserit, equanimiter feras, aggrediar; et faciam que paterna  infert ac iubet auctoritas. uale in longum tempus, domine papa.




EODEM TEMPORE.
SEDATUS, BITERRENSIS EPISCOPUS.





NOTITIA. Ex Fabricii Bibliotheca.

 Sedatus, episcopus Biterrensis, qui an. 589 concilio Toletano et Narbonensi interfuit, auctor est homilie de Epiphania primum Lugduni cum opusculis quorumdam Patrum 1615 a Thoma Galleto edite, post in Bibliotheca Patrum Parisina et Coloniensi inter etatis incerte scriptores posite, cui tandem in Lugdunensi, t. XI, p. 1093, nomen episcopi Biterrensis apposuerunt. Inter Opera Augustini, t. u edit. Bened., append., p. 235, exstat sermo de Kalendis Ianuariis, qui in Ms. Floriacensis abbatie Sedato episcopo tribuitur, dubium an huic nostro. Denique  mentio facienda est epistolarum trium Sedati ad Ruricium Lemouicensem, quas Canisius edidit Antiq. Lectionum t. u, part. II, p. 438, edit. noue tom. II, part. II, p. 360, 362, 367; cuius quoque ad nostrum aliquot epistole exstant. Habentur quoque tomo II Conciliorum Harduini, ut alias editiones taceam. Has epistolas quidam Sedato Nemausensium episcopo tribuunt, qui an. 506 concilio Agathensi, et an. 507 Tolosano interfuit [* 1Kb] . Adde Hist. littéraire de la France, tom. III, p. 362.





SANCTI SEDATI, BITERRENSIS EPISCOPI, HOMILIA DE EPIPHANIA. *

 Proxime, fratres karissimi, redemptionis nostre celebrauimus sacramentum, quo Deus hominem cum infirmitatibus induit. Hodie uero illud excolimus quo se in homine Deum uirtutibus declamauit. Pro eo quod in hac die siue celo stellam ortus sui nuntiam prebuit, siue quod in Chanaam Galilee in conuiuio nuptiali aquas in uina conuertit, siue quod in Iordanis undis aquas ad reparationem humani generis suo baptismo consecrauit. In quolibet horum trium salutis nostre mysteria continentur et gaudia. Nobis enim ex uirgine natus est, quod stella monstrauit: nos in melius esse mutandos operis miraculo, et aquarum conuersione signauit. Nobis remedia prouiuidit ex baptismo quod in Iordanis alueo aquas dedicauit; et ideo, fratres karissimi, in omni actu  nostro stellam fidei preferamus, et in custodia puritatis Christi baptismum celebremus. Quia hec Christi generatio tue fidei confirmatio est. Et quia per uniuersum mundum sacramento baptismi humano generi opus erat, aquis benedictionem dedit, quando in Iordanis alueum, unica, ac singulari pietate descendit. Tibi ergo nascendo, Christus aduenit, tibi uiuendo militauit, tibi moriendo conflixit.

Quem uides pro te mortuum, propter te intellige baptizatum. Illud, fratres karissimi, quod die tertia nuptie facte sunt, hoc, quod aquam in uinum conuersam fuisse, modo cum Euangelium legeretur, audistis. Sex autem hydrie sunt sex mundi huius etates, per quas iusti figuram et typum Domini pretulerant. Capiunt metretas binas, uel ternas, quia fidem intra se continent Trinitatis. Sed uideamus quid  dicit sermo diuinus, et ipsa sacri Euangelii tractemus oracula. In Cana Galilee aquas in uina conuertit, et latentem sub homine Deum operum uirtute detexit. Et die, inquit, tertia nuptie fiebant. Que sunt iste nuptie, nisi gaudia salutis humane? quare die tertia, nisi quia die tertia resurrexit? Itaque tanquam sponsus procedens de thalamo suo descendit ad terras, Ecclesie ex gentibus congregande, incarnatione iungendas. Cui quidem et huius Ecclesie, que utique sumus nos, et arrhas, et dotem dedit. Arrhas dedit, quando nobis est ex lege promissus. Dotem dedit, quando pro nobis est immolatus.

Et alio modo hoc potest accipi, ut arrhas, presentem gratiam, dotem intelligamus uitam eternam.  uideamus quid agit in Chanaam Galilee. Hic iam prodant nobis Deum stupenda miracula. Statuuntur hydrie capientes metretas binas, uel ternas. Implentur hydrie, mutantur subito aque, homines postmodum maturi dum in melius reformantur, uelut baptismate uini liquantur quodammodo; deficiente ergo uino, dicit ad Iesum mater eius : uinum non habent. Iam primo loco requiramus quod  sit uinum quod defecisse dicitur, et quod sit aliud uinum quod mirabiliter preparatur, quod architriclinus melius esse pronuntiat ibidem dicens: Omnis homo primum uinum bonum ponit, et cum inebriati fuerint, tunc id quod deterius est. Tu uero seruasti uinum bonum usque nunc. uinum multis locis accepimus diuina precepta et Scripturas sanctas, meracissimum uigorem celestis sapientie continentes, quibus ad timorem Dei incalescat sensus, et inebrietur affectus.

Secundum illud, quod de Sapientia dictum est: Parauit mensam suam, miscuit uinum suum in cratere. Scripturarum ergo diuinarum uirtus, si quando alicuius interiora repleuerit, dicere poterit cum Propheta : Potasti nos uino compunctionis,  et populum tuum inebrians quam preclarum est! Operante ergo Christo in Cana Galilee, uinum defecit, et uinum fit, id est, umbre remouentur, et ueritas presentatur. Recedit lex, gratia succedit. Carnalia in spiritualia commutantur. In nouum Testamentum obseruatio uetusta transfunditur; sicut beatus Apostolus dicit : uetera transierunt, et ecce facta sunt noua. Quomodo autem hydrie ille implete aqua nichil minuunt ex eo quod erant, ita lex non perit per aduentum Christi dissoluta, sed proficit. uino ergo deficiente, uinum aliud ministratur. Bonum quidem est uetus Testamentum, sed sine spiritali intellectu uanescit in littera . Nouum uero odorem uite reddit in gratiam . Cum hec ita sint, Architriclinum ipsum prepositum in domo sponsi, uideamus, quem sentire possimus. Et quem alium,  nisi beatum Paulum intelligere debemus, qui post legis litteram, acceptum noui Testamenti mysterium suauissimo, uel odore, uel gustu, et spiritalium sensuum flagrantia repletus, et inebriatus exclamat et laudat: Tu seruasti bonum uinum usque adhuc? . uideamus tamen quemadmodum ipsum uinum laudat? Nec oculus, inquit, uidit, nec auris audiuit, que preparauit Deus diligentibus se. Ecce uera, ecce predicanda miracula, que in nobis operatur, quando de pessimis bonos facit, de superbis humiles, de inhonestis castos, de sectatoribus seculi, amicos Dei.

Que potest maiora exercere miracula, quam quando hominem uermem et putredinem dignatur in statum angelicum promouere? de terrenis in celestibus  collocare, et in gratia sue adoptionis? solemnitatem, que de Domini natiuitate precessit, ea fide celebrauimus, qua ex homine Deus natus est, hanc uero ea obseruatione ueneramur, qua Deus in homine declaratus est. Illic infirmitatibus absconditur, hic uirtutibus reuelatur. Hodie enim magos ab Oriente uenientes usque locum, gentibus Saluatoris stella  Christum querentibus, monstratura perduxit. Expetitur sub humili tugurio sacra natiuitas. Adoratur in pannis, id est, sub tectione corruptionis humane inuoluta maiestas reuelatur. Innuitur mysterio diuine misericordie magnitudo, in eo quod ad Christum primum Aethiopes, id est, gentes, ingrediuntur.

Interea beata perductam se ad sacra cunabula radio desuper currente, miratur extrema gens, bono publico prima fruitur. Quam stupenda dignatio! Inter amplexus genitricis includitur, qui celum terramque complectitur. In sinu matris latet, qui regnum Patris excedit. Per simplex officium spiritale reuelatur arcanum. Humanitas cernitur, et diuinitas adoratur. Exhibent aurum, thus et myrrham. Plus in mysteriis, quam in conscientiis offerentes, in auri munere, regia  dignitas, in thuris uapore, diuina maiestas. In myrrhe specie sepelienda demonstratur humanitas. Ac sic Trinitatem oblationis numerus loquitur, unitatem deuotio una testatur; ac per hoc, uigili intentione cordis celum studeamus aspicere, si ad Christum cupimus peruenire. Dirigat nobis semitas uie perfectas stella iustitie. Ei, qui dixit: Non apparebis in conspectu meo uacuus  offeramus, et nos aurum fidei, pietatis aromata, castitatis holocausta, spiritalem quoque myrrham habeamus in nobis, que ita animas nostras condiat, ut illesas a peccati corruptione custodiat. Mutemus uiam, si peruenire optamus ad patriam, ad patriam utique celestem. Ac si inter utrumque commercium, ut illius nobis proprietatem usu istius comparemus; ita elaboremus,  ut illius ista sit pretium.

Illud autem quod ait Euangelista, magos admonitos esse in somnis, ne redirent ad Herodem, sed per  aliam uiam ad regionem propriam remearent, hec etiam nobis spiritaliter precipiuntur. Et per aliam uiam, id est, per aliam conuersationem reuertamur ad patriam. Forte aliquis requirit quomodo id fieri possit? Qui hoc scire desiderat, audiat prophetam dicentem: Diuerte a malo, fac bonum, inquire pacem, et sequere eam . Hoc enim ordine per aliam uiam reditur ad patriam.

Nam quia per superbiam cecidimus in mundum, oportet ut per humilitatem redeamus ad paradisum. Per cupiditatem ad seruitium diaboli uenimus, per misericordiam ad Christum Dominum redeamus. Per uoluptatem, atque luxuriam durissimum iugum diaboli sustinuimus, per caritatem, atque iustitiam leue iugum Christi suscipere festinemus. Per uias infidelitatis  atque nequitie diabolo infeliciter seruientes, ab angelorum societate discessimus, per uias bonitatis ac fidei redire ad principale studeamus. Si hoc ordine uias mortiferas relinquentes, uias uite tenere uoluerimus, de sinistra translati ad dextram, magorum itinera fideliter ac feliciter possumus imitari. Qui prius solebat res alienas tollere, et nunc suas ceperit misericorditer erogare, non tibi uidetur per aliam uiam incedere; qui fuit adulter, et est castus; qui fuit ebriosus, et est sobrius; qui solebat maledicere, et benedicit; qui fuerat inuidus, et est benignus: si enim orationibus simul et bonis operibus, Deo auxiliante, contendimus hoc ordine conuersionum nostrarum itinera in melius commutare, ad eternam beatitudinem poterimus feliciter peruenire.  Quod prestare dignetur qui cum Patre et Spiritu sancto uiuit et regnat in secula seculorum. Amen.





SERMONES DUO SANCTO SEDATO BITERRENSI EPISCOPO TRIBUTI.






ANNO DOMINI DXCI.
SANCTUS AREGIUS, uEL ARIDIUS, ABBAS ATTANENSIS.





[uITA ET TESTAMENTUM.]






EODEM TEMPORE.
COGITOSUS.
Canis., Thesaurus monum. tom. 1.





NOTITIA, EX BASNAGIO.

 Cogitosum hic reponimus, aliorum uestigiis insistentes potius, quam nostre sententie addicti. Quippe multo recentiorem credimus illum scriptorem. Postulat quidem Cogitosus, ut oretur pro se nepote culpabili. Sed se Brigide nepotem non dicit, nec rem ipsi gloriosam siluisset. An ex filia, an ex sorore uel fratre nepos dictus est? Sed nulli memorantur Brigide uel fratres uel sorores, nec filiam potuit habere que uirgo permansit. Qua ratione igitur se nepotem appellauerit, nobis eque ac Canisio incertum. Ait preterea Cogitosus uirtutes Brigide non solum audiuisse, sed oculis suis uidisse. Sed hic non agitur de miraculis a Brigida dum uiueret patratis. uiderat Cogitosus portenta quedam, in eius templo operari solita; quod illam iam prius defunctam indicat, probatque non ceuum, sed recentiorem fuisse Cogitosum, qui Brigide uiuentis uirtutes  a maioribus tantum inaudiuerat, non uiderat ipse. Describit Cogitosus parietes decoratos pictis tabulis, et imaginibus depictis, que posteriora redolent secula; non enim ineunte seculo uI pingebantur imagines in templis Hibernorum. Denique contra Grammatice  leges peccat sepius ille scriptor, et stylus Barbariem seculi quo uixit indicat. uita Brigide quam descripsit tota miraculis scatet, utpote que, secundum ipsum, potenter omnia que desiderabat operaretur. Canis non ausus est, ut quidem asserit, comedere depositum beate uirginis, sed custos patiens lardi diuina refrenatus uirtute exstitit. Mirare quod illa uirgo uirum eremiticum conuocauerit, ut ecclesiam in episcopali dignitate cum ea gubernaret; et postea sic unctum caput et beatissima puellarum principalis felici comitatu, principalem ecclesiam erexit. Stupendum etiam, uirginem saluberrima semina uerbi dominici ex more consuetudinis omnibus seminasse. Hec enim legibus aduersantur. Nata dicitur Brigida anno 439. Obiit, secundum Sigebertum, anno 518, uel anno 521, secundum Martinum Polonum,  quem sequitur Baronius. Distingui debet ab altera Brigitta, que seculo XIu uixit, et celo ascripta fuit a Bonifacio pontifice Romano an. 1391. De illa consuli potest Casimirus Oudin, qui eam anno 530 assignat. suppl. de Script. ep. 108.





SANCTAE BRIGIDAE uIRGINIS uITA A COGITOSO ADORNATA. 



Prologus.

 Cogitis me, fratres, ut sancte et beate memorie Brigide uirginis uirtutes et opera, more doctorum, memorie litterisque tradere aggrediar. Quod opus impositum, et delicate materie arduum, paruitatis et ignorantie mee et lingue minime conuenit. Sed potens est Deus de minimis magna facere, ut de exiguo oleo et farine pugillo domum impleuit paupercule uidue .

Itaque iussionibus uestris coactus, satis habeo meam non defuisse obedientiam, et ideo pauca de pluribus, a maioribus et peritissimis tradita, sine ulla ambiguitatis caligine, ne inobedientie crimen incurram, patefacere censeo. Ex quibus quanta qualisque uirgo uirtutum bonarum florida, cunctorum oculis innotescat. Non quod memoria, et mediocritas, et rusticus sermo ingenioli mei tanti muneris officium explicare ualeret, sed fidei uestre beatitudo, et orationum uestrarum diuturnitas meretur accipere quod non ualet ingenium dictantis.

Hec ergo egregiis crescens uirtutibus, et per famam bonarum rerum ad eam de omnibus prouinciis Hibernie innumerabiles populi de utroque sexu confluentes, uota sibi uouentes, uoluntarie suum monasterium, caput pene omnium Hiberniensium Ecclesiarum, et culmen precellens omnia monasteria Scotorum, cuius  parochia per totam Hibernensem terram diffusa, a mari usque ad mare extensa est, in campestribus campi Liffeim, supra fundamentum fidei firmum construxit, et prudenti dispensatione de animabus eorum regulariter in omnibus procurans, et de Ecclesiis multarum prouinciarum sibi adherentibus sollicitans, et secum reuoluens, quod sine summo sacerdote, qui ecclesias consecraret, et ecclesiasticos in eis gradus subrogaret, esse non posset; illustrem uirum et solitarium, omnibus moribus ornatum, per quem Deus uirtutes operatus est plurimas, conuocans eum de eremo et de sua uita solitaria, et ibi sibi obuiam pergens, ut Ecclesiam in episcopali dignitate cum ea gubernaret, atque ut nichil de ordine sacerdotali in suis deesset Ecclesiis, accersiuit.

Et postea sic unctum caput et principale omnium episcoporum et beatissima puellarum principalis, felici comitatu inter se et gubernaculis omnium uirtutum suam erexit principalem ecclesiam, et amborum meritis sua cathedra episcopalis et puellaris, ac si uitis frugifera diffusa undique ramis crescentibus, in tota Hibernensi insula inoleuit.

Quam semper Archiepiscopus Hiberniensium episcoporum et abbatissa, quam omnes abbatisse Scotorum uenerantur, felici successione et ritu perpetuo dominantur. Exinde ergo, ut supra dixi, a fratribus coactus, beate huius uirginis Brigide uirtutes tam eas quas ante principatum, quam alias quas in principatu gessit, multo studio breuitatis, licet prepostero ordine uirtutum compendiose explicare conabor.



INCIPIT uITA SANCTAE BRIGIDAE.

 Sancta itaque Brigida, quam Deus presciuit, ad suam imaginem et predestinauit, a christianis nobilioribusque parentibus, de bona ac prudentissima Etech prosapia in Scotia orta, patre Dubtocho [a 1Kb] , et matre Brocca genita, a sua pueritia bonarum rerum studiis inoleuit. Electa enim ex Deo puella moribus sobria, etatis ac pudicitie plena, in meliora semper crescebat.

Et quis sua opera, que etiam in hac etate gessit, plene potest enarrare? sed hec pauca de innumerabilibus exempli causa posita demonstrabimus.

Exinde hec, cum tempus maturum aduenit, in opus coaguli, ut de turbato uaccarum lacte butyrum aggregaret, a matre transmissa est; ut sicut alie femine hoc opus exercere solebant, ipsa quoque  equali munere perageret; ut cum ceteris in tempore placido, uaccarum fructum ac pondus, mensuratumque butyri solitum plenissime in usum redderet. Sed hec moribus pulcherrima et hospitalis uirgo, obaudire magis uolens Deo quam hominibus, pauperibus et hospitibus lac largitur, et butyrum distribuit. Et cum secundum opportunum aduenit tempus, ut omnes redderent fructum uaccarum, ad eam peruentum est. Sed cum cooperatrices eius  monstrabant sua opera completa, quesitum est a beata supradicta uirgine, ut et ipsa similiter assignaret suum opus. Et ipsa matris timore pauida, cum non haberet quod monstraret, quia totum pauperibus erogauit, crastinum non procurans tempus, et inexstinguibili flamma fidei accensa, ac firma, ad Dominum se conuertens orauit. Nec mora, Dominus uocem uirginis audiens ac preces, largitate diuini Numinis, sicut est adiutor in opportunitatibus, adfuit, et pro sua in se uirginis confidentia affluenter butyrum constituit. Mirum in modum et illa hora post orationem uirgo sanctissima, nichil de suo opere deesse ostendens, sed super omnes cooperatrices abundasse monstrauit complesse suum officium. Et cum plenissime inuentum in oculis, omnium tanti  muneris miraculum innotuit, et laudantes Dominum, qui hoc fecit, tantam fidei uirtutem uirginali pectore constitisse admirati sunt.

Ac non multo post, cum eam sui parentes, more humano, uiro desponsare uellent, illa celitus inspirata, se uirginem castam exhibere uolens Deo, ad episcopum sanctissimum beate memorie Macca [b 3Kb] perrexit. Qui celeste intuens desiderium et pudicitiam, et tante castitatis amorem in tali uirgine,  pallium album et uestem candidam super ipsius uenerabile caput imposuit. Que coram Deo et episcopo ac altari genua humiliter flectens, et suam uirginalem [F. uirginitatem] coram Domino Omnipotente offerens, fundamentum ligneum, quo altare fulciebatur, tetigit. Quod lignum in commemoratione pristine uirtutis, usque ad presens tempus uiride, ac si non esset excisum, et decorticatum, sed in radicibus fixum uiresceret [a 1Kb] ; et usque hodie languores et morbos de hominibus expellit fidelibus.

Nec pretereundum mihi uidetur commemorare de illa uirtute, quam hec famosissima famula dicitur ac diuino incessanter famulatui tradita, operata est. Nam cum illa aliquando in caldario lardum aduenientibus hospitibus coxerat, cani adulanti, ac flagitanti,  misericorditer eam tradidit; et cum lardo de caldario tracto, ac postea hospitibus esset diuisa, ac si non esset dempta, plenissime reperta est [* 1Kb] . Et ualde hi qui hoc uiderunt, admirantes puellam incomparabilem uirtute fidei, merito bonarum uirtutum, dignis laudibus diuulgauerunt.

Et eadem messores ac operarios conuocat in messem suam; et facta illa messorum conuentione, nebulosa ac pluuialis dies illa accidit conuentionis. Et pluuiis largiter ex nubibus effusis, per totam illam in circuitu prouinciam, ac riuulis guttarum effluentia per conualles et rimas terrarum currentibus, sola messis sua arida sine pluuiarum impedimento et perturbatione perstitit; et cum omnes messores undique ipsius regionis prohibiti pluuiali  die, sui, sine ulla umbra caliginis pluuie, illa die tota, ab ortu usque ad occasum, messores, Dei potentia opus exercebant.

Ecce inter ceteras uirtutes ipsius hoc dignum admiratione uidetur esse, et admirabile. Aduenientibus enim episcopis, et cum ea hospitantibus, cum non haberet unde eos cibaret, adiuta Dei multiplici uirtute solito more abundanter, ut sua poscebat necessitas, uaccam unam tribus, contra consuetudinem, in una die uicibus mulsit. Et quod solet de optimis tribus uaccis exprimi, ipsa mirabili euentu de una sua expressit uacca.

Ecce et hanc uirtutem beatitudini uestre intimare censeo, in quam mens pura uirginalis, et manus cooperatrix in unum conuenire apparent. Nam hec  cum suas ope pastorali pasceret oues in campestri, loco herboso, largitate nimia pluuiarum profusa, humidis uestibus domum rediit. Et cum umbra solaris per foramina domum intrinsecus intraret, illam umbram obtusa oculorum acie, arborem fuisse  transuersam et fixam putans, ac desuper complutam uestem ponens tanquam in arbore grandi et firma, in ipsa tenui solari umbra uestis pependit. Et cum ipsius domus habitatores uicini hoc ingenti miraculo fuissent perculsi, hanc incomparabilem dignis laudibus extollebant.

Et hoc silentio opus non est pretereundum. Cum enim hec sancta Brigida in agro iuxta gregem ouium pascendum cura pastorali esset sollicita, aliquis nequam adolescens callide subripiens, et ipsius largitatem in pauperibus comprobans, et mutato septem ab ea uerueces in una die detulit, et in secreto abscondit. Et cum grex ad uesperum ad caulam esset dirigendus ex more, duabus uel tribus uicibus diligentissime adnumeratus, sine damno mirum in modum  totus integro repertus est numero. Et admirantes hi, qui conscii facti erant, uirtutem Dei manifeste factam per uirginem, septem quos absconderunt uerueces ad suum remiserunt gregem, et ille gregis numerus nec plus nec minus, sed ut ante integer repertus est [b 1Kb] .

His et aliis innumeralibus uirtutibus famosissima DEI famula in ore omnium non immerito, sed dignis laudibus excelsissima uisa est.

Mirabili quoque euentu ab hac uenerabili Brigida leprosi ceruisiam petentes, cum non haberet illa, uidens aquam ad balnea paratam, cum uirtute fidei benedicens, in optimam conuertit ceruisiam, et abundanter sitientibus exhausit. Ille enim, qui in Cana Galilee aquam conuertit in uinum, per huius quoque  beatissime femine fidem aquam mutauit in ceruisiam. . . . . . . . . . . . . . . . . . . . . . . . . . . .

Et secundum quod omnia possibilia sunt credentibus sine ulla possibilitate quotidie innumera miracula operabatur.

Quadam enim die, cum quidam sal petens ueniret, sicut ceteri pauperes, et egeni et innumerabiles uenire solebant, pro suis necessitatibus, ipsa beatissima Brigida in illa hora sal factum de lapide, quem benedixit, in opus poscentis sufficienter largita est. Et sic ab ea sal portans letus propriam domum rediit.

Et hoc potentissimum opus diuinum eiusdem iungendum esse mihi uidetur inter cetera, quo Saluatoris instar imitatrix, diuini nominis excelsissimam operata est uirtutem.

 Nam secundum exemplum Domini et hec oculos ceci nati aperuit. Sua enim nomina et opera membris Dominus largitus est suis, quia de se ipso cum loqueretur: Ego sum lux mundi , nichilominus suis dicit apostolis: uos estis lux mundi,  , et eisdem dicens intulit: Opera que ego facio, ipsi facient, et maiora horum facient .

Inde quem naturalis partus cecum protulit natum, fides eiusdem Brigide grano operata sinapis, et consimilis eidem, oculos simplices et lucidos ingenti miraculo aperuit. Hec itaque tantis uirtutibus illustris, humilitate cordis et puritate mentis, morum temperantia et spirituali gratia plena, tantam auctoritatem et celebre nomen pre omnibus cetaneis uirginibus habere meruit.

Et quadam die, cum una ex adherentibus sibi extrinsecus femina, cum filia duodecim annos etatis, ex naturali procreatione muta, ad eam ueniret uisitandam, cum digna ueneratione et reuerentia, ut omnes solebant, se inclinans et humili collo ad eius  pacificum osculum procidens, ipsa omnibus affabilis Brigida, et felix, conditis sale sermonibus diuino eam salubriter allocuta est, ac Saluatoris nostri iubentis exemplo paruulos ad se uenire, filie manum retinens manu sua, nesciente illa quod esset muta, et uoluntatem ipsius interrogans, utrum uelato capite permanere uirgo an nuptiis tradenda esse uellet, matre ipsius admonente, quod sibi filia nulla daret responsa, respondens matri dixit, se non dimissuram filie manum, ni sibi prius responsum redderet. Et filiam cum secunda uice interrogaret, respondit filia sibi dicens: Non aliud, nisi quod tu uolueris, uolo agere. Ac sic postea aperto ore sine lingue impedimento, et soluto ipsius uinculo, loquebatur sana.

 Et quibus hoc eiusdem opus nullis multorum auribus inauditum scrupulum non moueret?

Dum enim hec animo esset intenta celestium meditatione, ut semper solebat, suam de terrestribus ad celestia eleuans conuersationem, quamdam non paruam, sed grandem lardi partem cum cane dimisit. Et cum esset inquisita, non alicubi, sed ubi canis in eo loco solebat esse, mense transacto, intacta et integra reperta est. Non enim canis ausus comedere depositum beate uirginis, sed custos patiens lardi et idoneus contra suum solitum morem diuina refrenatus uirtute exstitit.

Accrescente quotidie miraculorum numero, que uix enumerari possunt, quantum misericordie et pietatis, et in pauperes eleemosynarum opportune et  inopportune postulantium operata est! Nam cum aliquis indigens cibo pauperum eam rogaret, illa ad eos qui carnes coxerant, ut ab illis aliquid pauperi deferret, festinauit, et illorum unus stolidissimus famulus, qui carnes coxerat, insipienter partem nondum carnis coctam, in albatum ipsius sinuate uestis receptaculum transiecit, et sic illa, non suffocato mantili, et in suo candido colore manente portans pauperi tribuit. Nec non et hoc de gestis felicibus admirari debet. Confluentibus enim ad eam undique pauperibus et peregrinis, ingenti fama uirtutis, et nimie largitatis tracti, accedens ad eam inter eos ingratus quidam leprosus, optimam de armento uaccam cum optimo uitulo omnium uitulorum insimul sibi donari  poscebat. Nec ipsa eius audiens preces distulit; sed mox illam quam optimam de omnibus uaccam, et alius uacce uitulum elegantem et optimum roganti infirmo uoluntarie donauit; et misericorditer suum cum illo transmittens currum pariter, longum et latissimum campum, ne molestiam in uacca minanda infirmus longo fessus itinere sustentaret, uitulum post tergum eius in currum poni precipiebat. Et sic eum uacca lingua lambens, et tanquam proprium diligens, nemine eam cogente, usque ad loca destinata consecuta est.

Charissimi uidetis fratres, quod et bruta contra consuetudinem ei famulabantur animalia.

Quodam interuallo temporis alii nequissimi fures, qui nec Dominum nec homines uerebantur, de aliqua  prouincia ob latrocinium uenientes, per amnem grandem facili meatu pedum egredientes, bouem ipsius furati sunt. Sed eos eamdem reuertentes uiam impetus ingentis fluminis, inundatione aquarum subito facta, conturbauit. Non enim flumen instar muri erectum scelestissimam boum fraudem beate Brigide per se transire permisit; sed eosdem fures demergens et secum trahens, boues de ipsorum manibus liberati, loris in cornibus pendentibus, ad proprium armentorum ad bubulum reuersi sunt. Ecce et hic uirtus diuina apparet.

Cum quadam die ipsa sanctissima Brigida, cogente aliqua necessitate utilitatis, ut conuentionem plebis uisitaret, in curru sedens equis binis uehebatur, et cum in suo uehiculo meditatione theorica celestem  agens in terris uitam, suum, ut, solebat, dominatorem oraret, de alto procidens loco, alter bruto animo equus saliens in curru, et inrefrenatus habenis fortiter se excutiens, et de iugo exterritus per campestria cucurrit; et sic manus Domini iugum pendens sine precipitio sustentauit. Et uidente turba, ob testimonium diuine uirtutis secuta, in suo orans uehiculo cum uno equo sub curru posito, ad plebis conuentionem, discursu placabili, illesa peruenit, et sic signis et uirtutibus sua confirmans, doctrina, sermonibus salutaribus, et sale diuino conditis, plebem exhortata est. Et hoc uirtutibus eius uidetur nobis esse deputandum.

Cum aper ferus singularis et siluestris territus et fugitiuus esset, ad gregem porcorum Brigide felicissime  concitus cursu precipiti peruenit. Quem ipsa uentum inter suas cernens benedixit. Deinde impauidus ac familiaris cum ipsius porcorum grege mansit. Ecce, fratres, uidetis quod et bruta animalia et bestie sermonibus et uoluntati eius resistere non poterant, sed domita et subiecta sibi famulabantur.

Quadam autem die, cum aliquis nulla suffultus scientia, uulpem regis ad palatium ambulantem uideret, putans illam, obcecatis sensibus suis, feram esse bestiam, et quod in aula regis familiaris et mansueta esset, uariis artibus edocta agilitate corporis, et subtilitate animi, regi et suis comitibus grande prestans signaculum, ignoraret, uidente multitudine occidit eam. Et statim ab his qui uiderunt factum alligatus  et diffamatus est, ad regem perductus est. Et cum rex iratus rem discens gestam, nisi sibi uulpis similis in omnibus calliditatibus, quas sua uulpis operabatur, restituta esset, illum iussit occidi, et uxorem et filios et omnia que habeat in seruitutem redigi precipit.

Cumque rem gestam sancta et uenerabilis Brigida didicisset, tanto miseriarum et pietatis affectu permota, currum sibi iungi precepit, et ex intimo corde dolens pro ipso infelici, qui iniuste iudicatus est, precibus ad Dominum fusis, et per planiciem campi equitans, perrexit in uiam que ad regis palatium ducebat. Nec mora Dominus exaudit ipsam, suas fundentem assiduas preces. Unam de suis uulpibus feris ad eam uenire iussit. Que cum uelocissimo  cursu ad eam ueniret, et beatissime Brigide currui appropinquaret, leuiter se eleuans in curru sedebat, et sub receptaculum Brigide uestis se constituens, sobrie in curru cum ea sedebat.

At cum ipsa ad regem ueniret, ut ille miser improuidus, qui reatu sue ignorantie tenebatur, liber et absolutus de uinculo egrederetur cepit precari. Et cum rex eius precibus consentire noluisset, obtestans se non illum dimissurum, nisi talem uulpem tante mansuetudinis et calliditatis qualis uulpes sua fuerat restituta esset, ipsa suam in medium uulpem protulit. Que coram rege et omni multitudine, omnes mores, et subtilitatem docibilem uariis artibus alterius agens uulpis, in eadem forma prioris palam omnibus lusit. Tunc rex placatus est, hec uidens,  et optimates eius cum ingenti plausu multitudinis admirantis mirabile factum, illum solui, et liberum abire, qui fuerat ante reus delicti, iussit.

Nec multo post, cum sancta Brigida solutione ipsius et libertate facta, ad suam rediret domum, ipsa uulpes dolosa se inter turbas torquens, et callide mouens, fugitiua ad loca deserta et siluestria, et ad suum antrum, multis equitibus et canibus sequentibus se, illudens ac per patentes campos fugiens, incolumis euasit. Et omnes admirantes, quod factum fuerat, priuilegio sanctitatis, et prerogatiua multarum uirtutum semper pollentem maioribus gestis sanctam uenerati sunt Brigidam.

Et cum in alia die anates pectore carnali natantes in aqua, et per era interdum uolitantes, beata uidisset  Brigida, eas ad se uenire iussit. Que pennigero uolatu, et toto ardore obedientie eius uocibus tanquam humana cura consuete, sine ulla formidine multitudo ad eam uolitauit. Quas manu tangens, et amplectens, et per aliquantum temporis hoc idem faciens, redire ac uolare suis in erem alis permisit. Collaudans Creatorem omnium rerum, cui omnia subiecta sunt animantia, et cui omnia uiuunt, ut quidem ait, officio gerendi.

Et ex his omnibus manifeste colligi potest quod omnis natura bestiarum et pecorum et uolucrum subiecta eius fuit imperio. Et hoc eius miraculum omnibus seculis celebrandum auribus fidelium insinuandum est.

 Nam cum semina saluberrima uerbi Dominici ex more sue consuetudinis omnibus seminaret, uidit nouem uiros in quadam forma speciali uane et diabolice superstitionis plausum habentes, uocis ridicule ac insaniam mentis maximam. In quorum uiis contritio et infelicitas, et antiquo hosti, qui in illis regnabat uotis scelestissimis et iuramentis, sitientes effusionem sanguinis, antequam calende Iulii illius mensis superuenirent, uenturi, aliorum iugulationem et homicidia deposuerunt. Quibus reuerentissima et affabilis Brigida melliflua uerborum copia predicauit, ut mortiferis erroribus relictis, crimina per cordis compunctionem et ueram delerent penitentiam. Qui hebetudine mentis sue, nisi prius uana sua complessent uota, illud resistentes, in uiam perrexerunt  suam; et pro hac re fusis ad Deum precibus affluenter uenerate uirginis, uolentis, Domini exemplo, omnes saluos fieri, et ad agnitionem ueritatis.

Et egredientes illi nefarii imaginem instar uiri, quem debuissent iugulare, contemplantes, et continuo suis iugulantes lanceis, et gladiis decollantes, quasi post triumphum de suo aduersario armis sanguineis reuersi multis apparuerunt. Mirum in modum cum neminem occiderent, illis uisum est complesse sua uota; atque cum nemo deerat de illa prouincia, de quo illi triumpharent, largitas diuini muneris per sanctissimam Brigidam facta omnibus innotuit. Et sic illi qui antea erant homicide, per penitentiam ad Dominum conuersi sunt.

Et in hoc opere per sanctam Brigidam cultu inenarrabili  sacre religionis diuina manifestata est potentia. Illam enim, Luguidinam nomine, ualidus uir ualde, et uirorum fortissimus, duodecim uirerum opera per semetipsum tota fortitudine sui corporis, in una, cum uellet, laborans die, et cibaria, quibus sufficienter duodecim uiri uesci possent, simul comedens , deprecatus est, ut ipsa Dominum oraret Omnipotentem, ut eius ingluuiem, qua superflua deuorabat, temperaret; nec antequam uirtutem sui corporis pro hac amisisset causa. Et sic illa Brigida illum benedicens, et pro illo Dominum orans; ipse postea uictu unius uiri satis contentus, ac, ut antea solebat, laborans, sicut duodecim operarii operabatur, in eadem  antiqua permansit uirtute.

Item arbor quedam grandis et maxima, ad aliquem paranda usum, cum his qui artificia exercere solebant in ligna lignorum securibus excisa est. Ad quam conuentio uirorum fortium propter eius molestiam et ingentem molem, loca difficillima in quibus ramorum cum fragore suorum, ut deponerent, attraherent cum multis bubus, et artificum machinis ad locum destinatum, ut necessitas rei poscebat, congregata est. Et cum nec multitudo uirorum, uires boum, et uarie artificum artes, mouere uel trahere ullo modo possent eam arborem, recedentibus cunctis ab ea, per fortissimam fidem beate Brigide grano sinapis similem, per quam fidem, ut Magister celestis organo  euangelice uocis docet, montes mouentur, sic possibilia sunt omnibus credentibus , eam grauissimam arborem euangelice uirtutis, per diuina mysteria, nullo mortalium auxilio leuantes sine ulla difficultate ad locum, quem uoluit sancta Brigida, detulerunt, ac per omnes prouincias tanta diuine uirtutis excellentia diuulgata est.

Et nostro occurrit animo, non excludere et hanc uirtutem silentio nostro.

Quidam enim uir secularis, et gente nobilis, et dolosus moribus exardescens in cuiusdam femine concupiscentiam, et quo modo eius concubitu frui posset callide cogitans, ac sentem argenteam pretiosam in depositum sibi commendans, quam dolose retraxit illa ignorante, et iecit in mare, et cum ipsa  non posset reddere, sibi esset ancilla, et eius postea uteretur, ut uellet, amplexibus, machinatus est hoc perficere malum, nulla alia re ac redemptione placatus fieri posse dicens, nisi aut propria sibi sente argentea reddita, aut ipsa femina in seruitutem sibi redacta pro causa culpabili fragilis concupiscentie uteretur. Et hec timens pudica femina quasi ad ciuitatem refugii tutissimam, ad sanctam Brigidam confugit. Que cum talem comperisset causam, uel quid pro hac re ageret cogitaret, cum nec dum uerba complesset, superuenit ad se quidam cum piscibus de flumine tractis. Cumque illorum uiscera excisa et aperta essent, sentis illa argentea, quam ille crudelis iecit in mare, in medio unius piscis reperta est. Et sic postea secura mente eamdem sentem secum portans;  et ad conuentum multitudinis pro hac culpa cum tyranno infami progrediens, et monstrans sibi eamdem sentem, multis testantibus, qui eam agnoscere poterant, non aliam esse, sed ipsam de qua talis sermo ferebatur, adherentem sibi feminam pudicam de manibus tyranni crudelissimi liberauit. Ille uero postea confitens suam culpam, sancte Brigide humiliter sua subdidit colla. Tunc illa ab omnibus gloriosa peracto hoc ingenti miraculo gratias agens Deo, et omnia in eius gloriam faciens, domum rediit propriam.

Et his miraculis gloriosum eius cum aliqua fideli femina hospitium iungi debet. Quo prosperum iter faciens sancta Brigida in Dei uoluntate in amplissimo campo Breg, cum declinaret ad uesperum dies, ad  habitaculum eius ueniens cum ea pernoctauit. Que obuiis manibus et gratulanter suscipiens, gratias Omnipotenti agens de felici aduentu reuerentissime Brigide uirginis Christi.

Cumque non haberet, propter suam inopiam, unde tales nutriret, et cibum unde tales hospites cibaret, incidens ligna telaria, in quibus textura telarum operabatur in pastu ignis, uitulum suum, quem occidit, super struem lignorum ipsorum ponens, igni assauit cum bona uoluntate. Et cena facta, et nocte assuetis transacta uigiliis, expergiscente post illam de mane noctem, ut nullum de receptione et refectione sancte Brigide ullius rei sustineret damnum ipsa hospitalis, que uitulum amiserat sue uacce, alterum in  eadem forma uitulum cum sua inuenit uacca, quem ut priorem ipsa dilexerat. Et telaria ligna similiter sibi pre ceteris reparata, in tali forma et quantitate in qua priora fuerant, contemplata est.

Et sic sancta Brigida felici progressu, et mirabili facta uirtute, et habitatoribus ualedicens, pontifice in suam uiam perrexit.

Et ecce in tanta miraculorum magnitudine hoc eiusdem opus preclarum admirari solet. Tribus enim leprosis postulantibus munus aliquodcunque ab ea accipere, uas largita est argenteum. Et ne illis esset causa discordie et contentionis, si illi inter se diuiderent, cuidam in ponderibus auri et argenti comperto dixit ut inter illos hoc ponderaret tribus equalibus partibus. Cumque excusare se cepisset dicens,  ponderare se equaliter non posse, ipsa felicissima Brigida, apprehenso uase argenteo, allidit contra lapidem, et confregit in tres, ut uoluit, equales partes. Mirum in modum, cum postea iste tres partes in pondere essent emense, nulla pars alia minor uel alia que aliam superaret, licet uno obolo, de his inuenta est tribus partibus. Et sic ipsi pauperes sine ulla iniurie et inuidie causa leti recesserunt cum suis donis.

Secundum enim beatissimi Iob exemplum nunquam inopes a se recedere sinu uacuo passa est. Nam uestimenta transmarina et peregrina episcopi Conleath decorati luminis, quibus in solemnitatibus Domini et uigiliis apostolorum sacra in altaribus offerens mysteria utebatur, pauperibus largita est. Et  cum tempus solemnitatis aduenit, secundum consuetudinem, ut ipse summus populorum pontifex suis indutus esset mutatoriis uestibus, sancta Brigida, que priora uestimenta illius episcopi Christo in forma pauperum posito donabat, alia similia per omnia uestimenta prioribus tam texturis, quam coloribus, que in illa hora a Christo, quem per pauperem induebat, perlata in curru duarum acceperat rotarum, tradidit pro aliis. uoluntarie enim alia pauperibus uestimenta obtulit, et hec pro eis opportune recepit. Nam cum ipsa esset uiuum et felicissimum summi capitis membrum, potenter omnia, que desiderabat, operabatur.

Item et hoc sancta fulsit Brigida miraculo. Quia cum regis illius patrie in qua ipsa fuit per plebes et prouincias que sub eius erant ditione preceptum inualesceret,  ut de omnibus eius regionibus et prouinciis conuenirent populi omnes, atque edificarent uiam latam, et firmam ramis arborum, petris in fundamento positis, et munitionibus quibusdam firmissimis in gronna profunda et bene intransmeabili, et in locis humentibus, atque in paludibus, in quibus grandis currebat fluuius, que constructa quadrigas, et equites, et currus, et plaustrorum rotas, et impetum populorum atque incursum undique hostium sustentare posset.

Conuenientibus autem undique populis per cognationes et familias diuiserunt uiam illam, quam edificare debuerant, in partes proprias, ut unaqueque cognatio et familia suam sibi creditam construxisset  partem. Et cum illa pars fluminis difficillima, et laboriosa in sorte alicuius ex ipsis nationibus euenisset, ipsa natio durissimum deuitans laborem, per suam fortitudinem sancte Brigide infirmiorem cegit nationem, ut hanc operaretur difficilem pariter in structura uie; ut suam quam faciliorem habebat partem eligens, ipsa crudelis natio edificaret sine ulla fluminis perturbatione.

Atque cum ad sanctam Brigidam sui secundum carnem cognati fuissent religiose prostrati, ipsa illis probabiliter dixisse fertur: Abite, uoluntatis Dei est et potestatis ut ille fluuius transeat de loco in quo est, et ubi uos dura opprimunt opera, in illam quam ipsi elegerunt partem. Et cum de mane ipsius diei omnes surrexissent ad opera populi, fluuius ille, quem  querebantur, uisus est reliquisse suum locum antiquum et conuallem, inter ambas currere solebat ripas, et transmutasse de parte, ubi sancte Brigide natio compulsa operabatur, in illorum fortium et superborum partem, qui alios pauciores et infirmiores se iniuste operari compellebant; et in testimonium uirtutis uestigia fluminis, et uallis uacua, ubi inundans et emanans antiquo currebat fluuius tempore, ipso ad alterum flumine recedente locum; ipse locus siccatus sine ullis apparet fluitantibus aquis.

Non solum autem in sua uita carnali, antequam sarcinam deponeret carnis [a 1Kb] , uirtutes operata est plurimas, sed largitas diuini muneris in suo monasterio ubi eius uenerabile requiescit corpus, semper operari uirtutes non cessat, quas nos uirtutes non solum  audiuimus, sed etiam oculis nostris uidimus.

Nam prepositus maximi et clarissimi monasterii sancte Brigide, de quo in eius opusculi principio breuem fecimus mentionem, operarios et lapidum cesores querere lapidem et incidere molarem, per loca quecumque ibi possent inuenire, transmisit. Et illi sine ulla prouidentia uiarum arduam ascendentes uiam, ad cacumen petrosi montis perrexerunt, et elegerunt lapidem grandem in ipso montis altissimi cacumine. Et cedentes eum de omni parte in rotundum, et perforatum malorem [Leg. molarem] lapidem formauerunt. Cum uero prepositus de monasterio inuitatus ab eis uenisset cum bubus ad illum montem, in quo lapis formatus fuit molaris, atque cum boues secum propter arduam montis ascensionem trahere et cogere  non posset, durissimum iter cum paucis illum sequentibus uix ascendere potuit

Ille uero cum omnibus suis operariis, dum cogitaret quomodo illum molarem deportaret lapidem de iugo altissimi montis, cum boues in illo prerupto montis sub oneribus et iugum esse nullo modo potuerint. Tunc facta desperatione, aliis ex eis descendentibus, illum deserere lapidem, et eos in uanum laborasse, qui illum formauerunt. Ille prepositus prudenti dispensatione, et consilio suis operariis fideliter  dixit: Nequaquam hoc ita fiat; sed hunc leuate uiriliter molarem, et submittite in precipitium de altissimo isto montis cacumine, in nomine et uirtute reuerentissime sancte Brigide. Quia nos nullis artificiis et uiribus per ista loca petrosa hunc molarem lapidem possumus portare, nisi Brigida, cui nichil impossibile est, secundum illud quod omnia possibilia sunt credenti, illum portauerit ad locum, ex quo uires boum trahere ipsum possint. Et sic fide firma precipitans illum in uallem, et paulatim de monte ascendens, aliquando petras deuitans, aliquando super eas saliens, et in locis currens humidis in radice montis positis, in quibus nec homines nec boues stare poterant, pro illorum funditate, mirabili comitatu [b 1Kb] usque ad loca plana sine ulla fractione, ubi illorum  erant boues, cum eis progressus est. Et exinde cum bubus, usque ad molendinum uectus est, artificiose cum altero iunctus est lapide.

Et ut plus iste molaris lapis, qui in nomine beate directus est Brigide, omnibus adhuc innotesceret, addit et hoc inauditum antea et preclarum miraculum. Nam cum quidam paganus ac molendino uicinus suo habitaculo dolose per alium simplicem uirum, ignorante molendinario, qui opus moliture exercebat, suum granum ad hoc transmisit molendinum. Et cum inter hos molares transiectum et fusum fuisset lapides, illum supradictum lapidem molarem nullus impetus fortis fluminis et nulla aquarum uiolentia, nulla artificum conamina mouere potuerunt. Et dum illi qui hoc uiderunt de hac re cogitarent, nimio  perculsi stupore, granum illud magi esse cognoscentes, nullo modo dubitabant, quod ille molaris lapis in quo sancta Brigida uirtutem operata est diuinam, granum gentilis hominis in farinam comprimere respuisset. Et statim tollentes foras granum ipsius pagani, et suum granum monasteriale subter molarem illum lapidem ponentes, cursus solitus, et quotidianus sine ullis impedimentis reparatus est mole.

Et post interuallum temporis accidit ut molendinum ipsum igne combureretur. Nec et hoc paruum fuit miraculum, cum ignis totam domum combureret, et alterum lapidem, qui iunctus supra dicto lapidi fuit, hunc tantum specialem sancte Brigide lapidem nullo modo tangere est ausus et comburere. Sine ulla molestia ignis in magno molendini incendio  permansit incolumis.

Postea hoc uiso miraculo ad monasterium perlatus est, et iuxta portam interioris castelli, quo ecclesia ambitur, ubi multi conueniunt ob uenerationem sancte Brigide in ipsa porta honorifice positus est, et de fidelibus hunc lapidem tangentibus morbum expellit.

Nec et de miraculo in reparatione ecclesie tacendum est, in qua gloriosa amborum, hoc est episcopi Conleath [c 1Kb] et huius uirginis sancte Brigide  corpora a dextris et a sinistris altaris decorati, in monumentis posita ornatis, uario cultu auri et argenti et gemmarum, et pretiosi lapidis, atque coronis aureis et argenteis desuper pendentibus requiescunt.

Ecclesia namque crescente numero fidelium et utroque sexu, solo spatiosa, et in altum minaci proceritate porrecta, ac decorata pictis tabulatis, tria intrinsecus habens oratoria, ampla et diuisa parietibus tabulatis, sub uno culmine maioris domus, in quo unus paries decoratus, et imaginibus depictus, ac linteaminibus tectus, per latitudinem in orientali ecclesie parte, a pariete ad alterum parietem ecclesie se tetendit; qui in suis extremitatibus duo habet in sua ostia; et per unum ostium in extera  parte positum intratur ad sanctuarium ad altare summus pontifex cum sua regulari scola et his sacris sunt deputati ministeriis, sacra ad dominica et immolare sacrificia. Et per alterum ostium in sinistra parte parietis supra dicti et transuersi positum, abbatissa cum suis puellis et uiduis fidelibus tantum iuerat [Leg. intrat], ut conuiuio corporis et sanguinis fruantur Iesu Christi. Atque alius paries pauimentum domus in duas equales diuidens partes, a parte orientali usque ad transuersum in latitudine parietem extensus est. Et hec tenet Ecclesia in se multas fenestras, et unam in latere dextro ornatam portam, per quam sacerdotes et populus fidelis masculini generis sexus intrat Ecclesiam; et alteram portam in sinistro latere, per quam uirgines et fidelium feminarum  congregatio intrare solet. Et sic in una basilica maxima, populus grandis in ordine, et gradibus, et sexu, et locis diuersis interiectis et inter se partibus [a 1Kb] , diuerso ordine et uno animo Dominum omnipotentem orat.

Et cum ostium antiquum porte sinistralis, per quod solebat sancta Brigida Ecclesiam intrare, ab artificibus in suis esset cardinibus situm, totam concludere portam instauratam et nouatam nouam non potuit. Quarta enim porte pars aperta sine conclusione et patefacta apparebat. Et si addita et iuncta ad altitudinem ostii quarta pars fuisset, tunc totam concludere portam posset altam et instauratam. Et cum artifices alterum maius nouum facere ostium deliberarent, quod totam concludere portam, aut tabulam  facere iunctam in uetus ostium, ut postea sufficere posset, predictus doctor et omnium preuius  artifex Hibernensium prudenti locutus est consilio: In hac superuentura nocte orare Dominum iuxta sanctam Brigidam fideliter debemus, ut ipsa nobis de mane, quid in opere hoc acturi sumus, prouideat. Et sic orans iuxta monumentum sancte Brigide totam noctem transegit.

Et mane surgens, oratione premissa, ostium antiquum trudens ac ponens in suo cardine, ianuam conclusit totam: nec aliquid defuit de ipsius plenitudine, nec ulla in eius magnitudine superflua pars reperta est. Et sic sancta Brigida illud ostium extendit in altitudinem, ut tota porta illa ab eo sit conclusa, nec in ea ullus locus patefactus uideatur, nisi cum ostium retruditur, ut ecclesia intretur. Et hoc uirtutis dominice oculis omnium uidentium miraculum,  illam ianuam et ualuam manifeste patet.

Et quis sermone explicare potest, maximum decorem huius ecclesie, et innumera illius ciuitatis qui dicemus miracula? si fas est dici ciuitas, de qua uita in se multorum nomen accepit. Maxima hec ciuitas et metropolitana est, in cuius suburbanis, que sancta certo limite designauit Brigida, nullus carnalis aduersarius, nec cursus timetur hostium. Sed ciuitas est refugii tutissima de foris suburbanis in tota Scotorum terra, cum suis omnibus fugitiuis in qua seruantur thesauri regum, et decorati culminis excellentissima esse uidentur.

Et quis enumerare potest diuersas turbas et innumerabiles populos de omnibus prouinciis confluentes: alii ob epularum abundantiam, alii languidi  propter sanitates, alii ad spectaculum turbarum; alii cum magnis donis uenientes ad solemnitatem natiuitatis sancte Brigide, que in die Kalendarum Februarii mensis dormiens secure sarcinam deiecit carnis, et Agnum Dei in celestibus mansionibus secuta est?

ueniam peto a fratribus et lectoribus hec legentibus, qui causa obedientie coactus, nulla prerogatiua scientie sufflatus, pelagus immensum uirtutum sancte Brigide et uiris fortissimis formidandum, his paucis rustico sermone dictis uirtutibus de maximis et innumerabilibus currerim.

Orate pro me Cogitoso nepote culpabili, et ut oratione uestra pio Domino me commendetis exoro, et Deus uobis pacem euangelicam sectantes exaudiat.


 Explicit uita sancte Brigide uirginis.




IN FINE SAECULI uI.
MARIUS, AuENTICENSIS EPISCOPUS.






NOTITIA.

 I. In Aeduis nobili genere ortus est Marius, stante adhuc Burgundie regno, circa annum Christi 532, ut produnt Cointius  ac Historie litterarie Gallice scriptores eruditi  , Chiffletium assectati  . Anno autem circiter 576, ut postmodum ex dicendis compertum fiet, dum etatis annum ageret quadragesimum quartum, euectus est ad ecclesiam Auenticensem regendam in Heluetiorum tractu sitam: quam quidem sedem episcopalem diu tenuit, donec sub finem seculi huius uI, Childeberti Francorum regis permissu, eam Auentico Lausannam transtulit, ut ex Claudio Roberto tradit laudatus Cointius  . Childebertus enim Burgundie regnum in quo Auenticus et Lausanna censebantur, post obitum Guntchramni patrui obtinuit ab anno duntaxat 593, ad annum 596.  uerum, si Adrianum ualesium audiamus  , tertio quidem anno in Burgundia exacto supremum diem obiit Childebertus anno 595, qui nimirum anno 592 regnum Burgundicum hereditario iure acquisierat. Sed ut ad Marium reuertamur, inter subscriptiones episcoporum qui concilio Matisconensi II interfuere, anno Guntchramni regis 25, ere Dionysiane 585 celebrato, adfuisse comperitur Marius episcopus ecclesie Auentice  : unde liquet sedem Auenticensem nondum eo anno Lausannam fuisse translatam; adeoque serius post nouem aut decem circiter annos, sub Childeberto scilicet, id contigisse, ut modo innuimus. Porro ex antiquis Lausannensium tabulis perhibet Chiffletius  Marium in episcopatu egisse annos XX, ac menses uIII; uixisse autem omnino annos  LXIu, obiisse uero pridie Kalendas Ianuarias, anno uidelicet 596. Qua quidem die Sanctorum ordinibus ascriptus traditur, quippe qui morum integritate ac pietate insigni claruerit. Miror equidem Saussayum  eius mentionem pretermisisse in suo Martyrologio Gallicano: quod tamen prestitit eruditissimus Claudius Castellanus  . Ceterum beati Marii corpus Lausanne sepultum est in eda sancti Thyrsi, que postea sancti Marii nomen accepit. Hec paucis contrahunt Adrianus ualesius  et Cointius  . Latius refert Basnagius  ; qui uerbo tenus Chiffletium exscribens, suppresso tamen eius nomine, bifariam errat, asserens interfuisse Marium concilio Matisconensi Iu, eiusque Chronicon ab anno 465 initium ducere.

II. Episcopi huius Auenticensis unum Chronicon superest, strictim contextum a tempore quo Prosper desierat. Incipit autem ab anno Christi 455, quo leuatus est Auitus imperator in Gallias, usque ad annum  581, quo Mummolus patricius fuga se Auenionem recepit, anno 2 consulatus Tiberii Constantini Augusti, indictione 14. Quod itidem narrat eiusdem eui scriptor Gregorius Turonensis  ; cuius propterea historiam chronologicis notis satis destitutam, eoque obscuriorem, si quis cum huiusmodi Marii opusculo diligenter contulerit, ex eo enimuero eidem Historie Gregoriane magnam lucem accedere plane intelliget: que est sententia sepius laudati Chiffletii, cui concinit et Cointius  . uerum de huiusce Chronici pretio ipsum clarissimum editorem disserentem audire prestat: »Desideratus est hactenus, inquit, antiquus scriptor, qui occidenti Romano ueteri imperio funus duceret, qui barbarorum illa tempora, prouincias Romani iuris armis arbitris  inter se diuidentium illustraret; qui Francorum, Burgundionum, Gothorumque regum ueterum exordia, res gestas, obitusque optimis temporum characteribus consignaret. Et nescio quid libauerat auctor  appendicis ad Marcellinum comitem: sed is huc usque ita deformatus in publicum prodiit, ut cum trium duntaxat Francie regum exitus perstrinxerit, Childeberti quidem senioris obitum anno uno; Chramni uero cedem, tum etiam Theodebaldi interitum, biennio anteuertat. Plura id genus et diligentius in hoc opusculo adnotata leges. Thesaurum hunc ad hanc usque diem defossum, ac ne quesitum quidem, forte membrane uetustissime mihi obiecerunt, inscriptum Mario episcopo. Quem ut in persequendis Burgundionum rebus accuratiorem uidi, ac nominatim id uallensis agri ad lacum Lemannum, finitimorumque Agaunensium describendis casibus, expensis rerum omnium, nominis, conditionis, locorum temporumque adiunctis, non dubitaui, quin  is ipse esset Marius Auenticensis seu Lausannensis episcopus.« Hactenus uir eruditus.

III. De eodem Chronico uerba facientes Historie litterarie Gallice auctores, primo aduertunt  in eo plura scitu digna occurrere, que alibi frustra querantur; deinde illius scriptorem in mundi annis supputandis eam iniisse rationem, cui pressius deinceps inhesit Gregorius Turonensis: illudque preterea obseruant, Marium in eam descendisse sententiam, ut existimarit a principio mundi usque ad annum primum consulatus Iustini iunioris Augusti, indict. 15, id est, usque ad annum 567 annos excurrisse uMDCCLXuIII. His autem aliisque animaduersis, admonent in errorem aliquando fuisse lapsum auctorem.

 Iu. Presulis nostri Auenticensis Chronico subiicitur appendix, de qua hec Chiffletius: »Quod spectat ad Marii appendicem quam ex iisdem antiquis membranis excerpsimus, contractior illa quidem est quam optandum esset, nec certum auctoris nomen prefert. Suum tamen pretium habebit apud eruditos,  uel ob res ex quibus constat, uel propter auctoris antiquitatem; qui uidelicet Heraclii imperatoris anno 14, Clotarii porro secundi Francorum regis anno 40, hoc est anno Christi 623 aut 624 eam se conscripsisse significat.« Ex hac sane appendice dignum censuit quod exscriberet clarissimus Ruinartius excerptum de morte Brunichildis regine  , ad illustrandum nimirum Fredegarii Scholastici Chronicon ubi ea de re mentio  , Historie Francorum Gregorii Turonensis subiectum. Notanda uero in primis annorum summa quam ab exordio mundi ad suam usque etatem contractam ad finem sue appendicis exhibet hic anonymus auctor, conferendam cum superiore quam ex Mario Auenticensi descripsimus. Sic enim ille: Fiunt igitur, inquit, ab exordio mundi  usque in Heram presentem, id est, Heraclii 14, et Chlothacarii regis annum 40, anni uMDCCCXXII.

u. Erit fortasse cur quispiam miretur pretermissum a Gerardo Ioanne uossio, cetera solertissimo, nostrum chronographum, haud certe imparem, quomodo mihi persuadeo, Prospero, Idacio, Marcellino comiti, uictori Tununensi, Ioanni Biclariensi aliisque, de quibus ille uerba facit in libris de Historicis Latinis. Neque uero huiusmodi chasma eo in opere complendum curauit Sandius in suis Supplementis uossianis: quod tamen, paucis licet, prestitit Halleruordius  . Mireum pretereo Caueumque atque Oudinum, qui de nostro scriptore nichil noui, preter ea que ex Chiffletio exscripsere, in medium afferunt. Ad editionem nostram quod attinet, eam diligenter  exegimus ad unam Petri Francisci Chiffletii, qui Marii Chronicon ex peruetusto Codice ms. primus in lucem edidit inter Historie Francorum scriptores cetaneos, opera et studio Andree du Chêne anno 1636 Lutetie Parisiorum euulgatos.





MARII AuENTICENSIS EPISCOPI CHRONICON. 

 Usque hic Prosper: que sequuntur Marius episcopus.

Consule supra scripto leuatus est Auitus imperator in Gallias: et ingressus est Theodoricus rex Gothorum Arelato cum fratribus suis in pace.

IOANNE ET uARANA.

His consulibus deiectus est Auitus imperator a Maioriano et Ricimere Placentia, et factus est episcopus in ciuitate.

Eo anno Burgundiones partem Gallie occupauerunt, terrasque cum Gallis senatoribus diuiserunt.

 CONSTANTINO ET RUFO,

MAIORIANO ET LEONE,

RICIMERE ET PATRICIO,

MAGNO ET APOLLONARE [Ex fastis APOLLONIO].

His consulibus Maiorianus imperator profectus est ad Hispanias.

Eo anno capte sunt naues a uandalis ad Elecem; iuxta Carthagine Spartaria.

SEuERINO ET DAGALAIFO.

 His consulibus deiectus est Maiorianus de imperio in ciuitate Bertona a Ricimere Patricio, et interfectus est super Ira fluuio; et leuatus est Seuerus imperator Rauenna.

LEONE II ET SEuERO,

BASILIO, ET BIBIANO.

His consulibus pugna facta est inter Aegidium et Gothos, inter Ligere et Ligerecino, iuxta Aurelianis; ibique interfectus Frediricus rex Gothorum.

OLYBRIO ET RUSTICIO,

ERMENERICO ET BASILISCO,

LEONE III ET TASSIANO,

POSEO ET IOANNE.

His consulibus leuatus est Anthemius imperator.

Eo anno interfectus est Theodoricus rex Gothorum  a fratre suo Euthorico Tholosa.

ANTHEMIO AUGUSTO,

MARCIANO ET LEONE,

SEuERO ET IORDANO,

LEONE Iu ET PROBIANO,

FESTO,

LEONE u.

Hoc consule leuatus est Glycerius imperator Rauenna.

LEONE IUNIORE.

Hoc consule depositus est Glycerius de imperio, et leuatus est nepos imperator.

P. C. LEONIS IUNIORIS AUGUSTI BASILISCO ET ARMATO.

His consulibus leuatus est Odouacer rex.

 P. C. BASILISCI ET ARMATI,

ILLONE,

ZENONE,

BASILIO IUNIORE,

PLACIDO,

SEuERINO IUNIORE,

FAUSTO,

uENANTIO ET THEODORICO,

SYMMACHO,

DECIO ET LONGINO,

BeTIO.

DINAMICO ET SIFIDIO,

PROBINO ET EUSEBIO.

His consulibus ingressus Theudoricus rex Gothorum in Italia Ponte Isonti.

 LONGINO ET FAUSTO,

OLYBRIO,

ANASTASIO ET RUFO,

ALBINO ET EUSEBIO.

His consulibus occisus est Odouacer rex a rege Theuderico in Laureto.

ASTERIO ET PRAESIDIO,

uIATORE,

P. C. uIATORIS,

P. C. uIATORIS ANNO II,

PAULLINO,

P. C. PAULLINI,

PATRICIO ET HYPATIO.

His consulibus pugna facta est Diuione inter Francos  et Burgundiones, Godegeselo hoc dolose contra fratrem suum Gundobagaudum machinante. In eo prelio Godegeselus cum suis, aduersus fratrem suum cum Francis dimicauit: et fugatum fratrem suum Gundobagaudum, regnum ipsius paulisper obtinuit, et Gundobagaudus Auenione latebram dedit.

Eo anno Gundobagaudus resumptis uiribus uiennam cum exercitu circumdedit, captaque ciuitate fratrem suum interfecit; pluresque seniores ac Burgundiones qui cum ipso senserant, multis exquisitisque tormentis morte damnauit; regnumque quod perdiderat, cum eo quod Godegeselus habuerat, receptum, usque in diem mortis sue feliciter gubernauit.

ABIENO ET POMPEIO,

 ABIENO IUNIORE ET PROBO,

uOLUSIANO,

CETHEGO,

SAuINIANO ET THEUDORO,

MESSALA ET ARIOBINDA,

uENANTIO ET CELERE,

P. C. uENANTII,

IMPORTUNO.

Hoc consule Mammo dux Gothorum partem Gallie depredauit.

BeTIO,

FELICE ET SECUNDINO,

PAULLO ET MUSCIANO,

CLEMENTINO ET PROBO,

SENATORE,

 FLORENTIO ET ANTHEMIO.

His consulibus monasterium Acauno a rege Sigismundo constructum est.

PETRO.

Hoc consule rex Gundobagaudus obiit, et leuatus est filius eius Sigismundus rex.

ANASTASIO ET AGAPETO,

MAGNO,

IUSTINO ET EUTECIO,

RUSTICIO ET uITALIANO,

IUSTINIANO ET uALERIO

SYMMACHO ET BeTIO.

His consulibus Segericus filius Sigismundi regis, iussu patris sui iniuste occisus est.

Maximo, indictione I.

 Hoc consule Sigismundus rex Burgundionum a Burgundionibus Francis traditus est, et in Francia in habitu monachali perductus; ibique cum uxore et filiis in puteo est proiectus.

Iustino II et Opilione, ind. II.

His consulibus Godemarus frater Sigismundi, rex Burgundionum, ordinatus est.

Eo anno contra Chlodomerem regem Francorum uiseroncia preliauit; ibique interfectus est Chlodomeres.

Eo anno interfectus est Betius patricius in territorio Mediolanense.

Probo iuniore et Philoxeno, ind. III.

 His consulibus occisus est Symmachus patricius Rauenne.

Olybrio., ind. Iu.

Hoc consule defunctus est Theudoricus rex Gothorum in urbe Rauenna, et leuatus est rex Atalaricus nepos eius.

Matario, ind. u.

Iustiniano II, ind. uI.

Decio iuniore, ind. uII.

Lampadio et Oreste, ind. uIII.

P. C. Lampadii et Orestis, ind. IX.

Item P. C. Lampadii et Orestis, ind. X.

His consulibus Hypatius patricius, seditione populi imperator leuatus, et iussu Iustiniani Augusti interfectus est, et cum eo Pompeius, et pene triginta  millia hominum in circo gladio necati sunt.

Iustiniano Augusto II, ind. XI.

Paullino iuniore, ind. XII.

Hoc consule reges Francorum Childebertus, Chlotarius et Theudebertus Burgundiam obtinuerunt; et fugato Godomaro rege, regnum ipsius diuiserunt.

Eo anno Africa Romano imperio post nonaginta et duos annos per Belesarium patricium reducitur; et Gelimer rex uandalorum captiuus Constantinopoli exhibetur, et Iustiniano Augusto cum uxoribus et thesauris a supra scripto patricio presentatur.

Belesario, ind. XIII.

Hoc consule, eo anno quo consulatum dedit, Siciliam ingressus, eam imperio Romano restituit.

P. C. Belesarii, ind. XIu.

 Item P. C. Belesarii, ind. Xu.

Ioanne, ind. I.

Hoc consule Mediolanus a Gothis et Burgundionibus effracta est; ibique senatores et sacerdotes cum reliquis populis, etiam in ipsa sacrosancta loca interfecti sunt; ita ut sanguine eorum ipsa altaria cruentata sint.

Appione, ind. II.

Hoc consule Theudebertus rex Francorum Italiam ingressus, Liguriam Aemiliamque deuastauit; eiusque exercitus loci infirmitate grauatus ualde contribulatus est.

Iustino, ind. III.

Hoc consule Persi Antiochiam uastauerunt, uniuersamque Syriam, depopulantes.

 Eo anno Belesarius patricius Wittegis regem Gothorum, de Rauenna captiuum abductum, Constantinopoli cum uxore et thesauris, Iustino [a 1Kb] Augusto presentauit.

Basilio, ind. Iu.

P. C. Basilii anno I, ind. u.

P. C. Basilii anno II, ind. uI.

P. C. Basilii anno III, ind. uII.

P. C. Basilii anno Iu, ind. uIII.

P. C. Basilii anno u, ind. IX.

P. C. Basilii anno uI, ind. X.

Hoc anno uigilius papa Romanus Constantinopoli properauit.

 Eo anno Baduila rex Gothorum Roma capta depopulauit, deiectisque muris partem ciuitatis incendit.

Eo anno resumptis uiribus Belesarius dux Romam ad Romanum dominium reuocauit.

P. C. Basilii anno uII, ind. XI.

Eo anno Theudebertus rex magnus Francorum obiit; et sedit in regno eius Theudebaldus filius ipsius.

Eo anno Lanthacarius dux Francorum in bello Romano transfossus obiit.

P. C. Basilii anno uIII, ind. XII.

P. C. Basilii anno IX, ind. XIII.

P. C. Basilii anno X, ind. XIu.

P. C. Basilii anno XI, ind. Xu.

P. C. Basilii anno XII, ind. II.

 Hoc anno Baduila rex Gothorum ab exercitu reipublice per Narsetem chartulharium ennuchum interficitur; et Teia accepit regnum eius.

P. C. Basilii anno XIII, ind. II.

Hoc anno Teia rex Gothorum a supra scripto Narse interficitur.

P. C. Basilii anno XIu, ind. III.

Hoc anno Theudobaldus rex Francorum obiit, et obtinuit regnum eius Chlothacarius, patruus patris eius.

Eo anno Chramnus finus Chlothacarii regis, sollicitante Childeberto patruo suo, ad ipsum latebram dedit

Eo anno Saxonibus rebellantibus, Chlothacarius rex cum graui exercitu contra ipsos dimicauit; ubi  multitudo Francorum et Saxonum ceciderunt; Chlotharius tamen rex uictor abscessit

Eo tempore Buccelenus dux Francorum in bello Romano cum omni exercitu suo interiit.

P. C. Basilii anno Xu, ind. Iu.

Eo anno iterum rebellantibus Saxonibus Chlotarius rex pugnam dedit; ibique maxima pars Saxonum cecidit.

Eo anno Franci totam Thoringiam, pro eo quod cum Saxonibus coniurauerat, uastauerunt.

Ipsis diebus Chramnus collecto exercitu regionem patris sui deuastat.

Eo anno exercitus Francorum reipublice Romane exercitum uastauit, atque effugatum deuastauit, cum illis et diuitiis multis abductis.

 Eo anno exercitus reipublice resumptis uiribus partem Italie, quam Theudebertus rex adquisierat, occupauit.

P. C. Basilii anno XuI, ind. u.

P. C. Basilii anno XuII, ind. uI.

Hoc anno Childebertus rex Francorum transiit, et obtinuit regnum eius Chlotarius rex, frater eius.

P. C. Basilii anno XuIII, ind. uII.

P. C. Basilii anno XIX, ind. uIII.

Hoc anno, serenitate celi, inter stellas splendidas obscurata est luna XuI, ut uix conspici posset.

Eo anno Chramnus post sacramenta que patri dederat, ad Britannos petiit: et moliens regnum patris  inuadere, aduersus ipsum cum Britannis mouere ausus est, multaque loca grauiter depredauit. Ad cuius insaniam reprimendam pater cum exercitu properauit; et interfecto comite Britannorum, Chramnum uiuum cepit, incensumque cum uxore et filiis, totius regionis incidit excidium.

P. C. Basilii anno XX, ind. IX.

Hoc anno Chlothacarius rex mortuus est; et diuiserunt regnum eius filii ipsius, id est, Charibertus, Guntecramnus, Hilpericus et Sigibertus.

P. C. Basilii anno XXI, ind. X.

P. C. Basilii anno XXII, ind. XI.

Hoc anno mons ualidus Tauretunensis, in territorio uallensi, ita subito ruit, ut castrum cui uicinus erat, et uicos cum omnibus ibidem habitantibus oppressisset;  et lacum in longitudine LX millium, et latitudine XX millium, ita totum mouit, ut egressus utraque ripa uicos antiquissimos cum hominibus et pecoribus uastasset; etiam multa sacrosancta loca cum eis seruientibus demolisset, et pontem Genauacum, molinas et homines per uim deiecit; et Genaua ciuitate egressus plures homines interfecit.

P. C. Basilii anno XXIII, ind. XII.

P. C. Basilii anno XXIu, ind. XIII.

Hoc anno monachi Agaunenses iracundie spiritu incitati, noctis tempore episcopum suum Agricolam cum clero, et ciues qui cum ipso erant, occidere nitentes, domum ecclesie effregerunt: et dum episcopum suum clerici uel ciues defensare conati sunt, grauiter ab ipsis monachis uulnerati sunt.

 Eo anno transiit Magnacarius dux Francorum.

P. C. Basilii anno XXu, ind. XIu.

Hoc anno signum apparuit in celo per dies LXX.

Eo anno mortuus est Iustinianus Augustus, et suscepit Iustinus nepos ipsius imperium.

Eo anno hiems ualentissima fuit, ut quinque aut eo amplius mensibus propter niuis magnitudinem terra uideri non posset: ipsaque asperitas multa animalia necauit.

Eo anno Sindewala Erolus tyrannidem assumpsit, et a Narseo patricio interfectus est.

Anno primo consulatus Iustini iunioris Aug., ind. Xu.

A principio mundi usque ad hunc consulem fiunt anni uMDCCLXuIII.

Anno II cons. Iustini iun. Aug., ind. I.

 Hoc anno Narses ex preposito et patricio, post tantos prostratos tyrannos, id est Baduilam et Teiam reges Gothorum, et Buccelenum ducem Francorum, nec non et Sindewalem Erolum; Mediolanum uel reliquas ciuitates quas Gothi destruxerant, laudabiliter reparatas, de ipsa Italia a supra scripto Augusto remotus est.

Anno III cons. Iustini iun. Aug., ind. II.

Hoc anno Albenus rex Langobardorum cum omni exercitu relinquens atque incedens Pannoniam, suam patriam, cum mulieribus, uel omni populo suo, ut fera Italiam occupauit: ibique alii morbo, alii fame, nonnulli gladio interempti sunt. Eo anno etiam in finitima loca Galliarum ingredi presumpserunt, ubi  multitudo captiuorum gentis ipsius uenundata est.

Anno Iu cons. Iustini iun. Aug., ind. III.

Hoc anno morbus ualidus, cum profluuio uentris et uariola, Italiam Galliamque ualde afflixit, et animalia bubula per loca supra scripta maxime interierunt.

Eo anno mortuus est Celsus patricius.

Anno u cons. Iustini iun. Aug., ind. Iu.

Hoc anno infanda infirmitas atque glandula, cuius nomen est pustula, in supra dictis regionibus innumerabilem populum deuastauit.

Anno uI cons. Iustini iun. Aug., ind. u.

Hoc anno Albuenus rex Langobardorum a suis, id est, Hilmegis cum reliquis, consentiente uxore sua, interfectus est; et supra scriptus Hilmegis, cum ante  dicta uxore ipsius quam sibi in matrimonium sociauerat, et omni thesauro, tam quod de Pannonia exhibuerat, quam quod de Italia congregauerat, cum parte exercitus, Rauenne reipublice se tradidit.

Anno uII cons. Iustini iun. Aug., ind. uI.

Hoc anno dux Langobardorum, nomine Cleb, genti ipsius rex ordinatus est, et plures seniores et mediocres ab ipso interfecti sunt.

Eo anno uefarius dux Francorum obiit, et ordinatus est Theodofridus in locum eius dux.

Anno uIII cons. Iustini iun. Aug., ind. uII.

Hoc anno Clebus rex Langobardorum a puero suo interfectus est.

Eo anno iterum Langobardi in ualle ingressi sunt, et Clusas obtinuerunt, et in monasterio sanctorum  Acaunensium diebus multis habitauerunt; et postea in Baccis pugnam contra exercitum Francorum commiserunt, ubi pene ad integrum interfecti sunt, pauci fuga liberati. Sed et Mauri et alie gentes, qui in Prouincia eorum ingredi presumpserunt, ab ipsis Francis deuicti sunt

Anno IX cons. Iustini iun. Aug., ind. uIII.

Anno X cons. Iustini iun. Aug., ind. IX.

Hoc anno Sigibertus rex Francorum, bellum contra fratrem suum Hilpericum mouet; et cum eum iam inclusum haberet, et de eius interfectione cogitaret, ab hominibus Chilperici per fraudem interfectus est: et suscepit regnum eius Chilbebertus filius ipsius.

Anno XI cons. Iustini iun. Aug., ind. X.

Eo anno mortui sunt regii atque egregii adolescentes,  Chlotacarius et Chlodomeris, filii Gunthegramni regis.

Anno XII cons. Iustini iun. Aug., ind. XI.

Hoc anno Meroueus filius Hilperici regis occisus est.

Anno XIII cons. Iustini iun. Aug., ind. XII.

Hoc anno duo Germani, Salonius et Sagittarius, episcopi a synodo que Cabalonno collecta est, pro diuersis criminibus ab episcopatus honore deiecti sunt.

Eo anno mortuus est Iustinus Augustus, et successit Tiberius in loco eius.

Anno I cons. Tiberii Constantini Augusti, ind. XIII.

Eo anno, mense Octobre, ita in uallensi territorio  Rhodanus exundauit, ut copias messium denegaret; et intra Italiam ita fluuii exundauerunt, ut damna agricole paterentur.

Anno II cons. Tiberii Constantini Augusti, ind. XIu.

Ea indictione, mense Septembri, Austregildis regina  obiit; propter cuius transitum interfecti sunt duo medici, Nicolaus et Donatus.

Eo anno Mummolus patricius cum uxore et filiis, et multitudine familie ac diuitiis multis, in marca Childeberti regis, id est, Auinione, confugit.





APPENDIX AD MARII, AuENTICENSIS EPISCOPI, CHRONICON, AUCTORE IGNOTO, SED PERANTIQUO.

 Usque hic Marius episcopus.

Anno III Tiberii Aug., ind. Xu.

Anno Iu Tiberii Aug., ind, I.

Anno u Tiberii Aug., ind. II.

Anno uI Tiberii Aug., ind. III.

 Anno uII Tiberii Aug., ind. Iu.

Gothi sub Ermengildo Leubegildi regis filio bifarie diuisi, mutua cede uastantur.

Indictione u.

Mauricius annis XXI Sueui a Leubegildo rege obtenti, Gothis subiiciuntur.

Indictione uI.

Gothi Recarido rege intendente, a fide catholica reuertuntur.

Auares aduersus Romanos dimicantes, auro magis quam ferro pelluntur.

Phocas annos IX. Iste seditione militari imperator factus, Mauricium Augustum nobiliumque multos . . . . . [Leg. interfecit].

Huius tempore Parisini et ueneti per Orientem uel  Aegyptum ciuile bellum faciunt, ac se mutua cede prosternunt. Prelia quoque Persarum grauissima aduersus rempublicam excitantur, a quibus Romani fortiter debellati, plurimas prouincias et ipsam Hierosolymam amiserunt.

Heraclius quinto imperii sui dum fungitur anno, Sisebotus Gothorum rex in Spania plurimas Romane militie urbes, quarto regni sui sibi bellando subiicit; et Iudeos sui regni subditos, preter eos qui fuga lapsi sunt ad Francos, ad Christi fidem conuertit.

Huius imperatoris temporibus, ad usque imperii sui annum 14, et Chlotacarii gloriosissimi Francorum principis regni sui annum 40, multa reipublice partibus, ubique pene a diuersis gentibus dispendia illata fuere.

 Huius tempore Persi Calcidoniam usque peruenerunt.

Huni murum longum interrumpentes, et ad menia Constantinopolis peraccedentes, cum predicto imperatore, mutuo in muro stante [Forte stantes]  collocuntur; qui acceptum ab eo pacis pretium, ad tempus recedunt.

Per idem tempus diuisa in tribus olim regnis Francia, in uno a prefato rege Francorum regnum coniungitur; atque persequente Theuderico rege germanum suum Austrasiorum regem Theudebertum, uincentes Franci in Burgundiam mouentes Austrasios, ad extremum ipsum occiderunt. Nec mora, uictor Theudericus Mettis cum obiisset, Sigoberto filio paruulo eum auia sua Brunichilde, regnum male usurpatum reliquit; qui uiuente adhuc germano suo, nepotem suum ad petram in albis elidi iussit.

Per idem tempus uicti filii sui a rege prefato Chlotacario capiuntur; ac prefata regina, predictorum auia, ab eo capta, diuersoque penarum genere afflicta,  deinde camelo imposita, multis suis spectaculum prebuit: postremo ferocissimo [Forte ferocissimi] colligata pedibus equi tergo, extremum spiritum exhalauit. Cuiusque deinceps corpusculum incendentes populi, sepulcrum ignis fuit; ad deinceps iudicium paternum sine misericordia in germano et nepote quondam datum, in filiis redundauit; eosque a quibusdam, ut aiunt, interemptos, monarchiam prenuncupatus rex in tribus regnis obtinuit; quam feliciter religioseque gubernans, nunc cum prioribus regni sui anno 40 uitam ducit.

Fiunt igitur ab exordio mundi usque in eram presentem, id est, 14 Heraclii et Chlotacarii regis annum 40, anni uMDCCCXXII.




EODEM TEMPORE.
LUCULENTUS.





LUCULENTII IN ALIQUOT NOuI TESTAMENTI PARTES COMMENTARII
EX CODICIBUS PRISCIS BIBLIOTHECARUM uATICANAE ET uALLICELLIANAE.




I. Lectio sancti Euangelii secundum Mattheum : In illo tempore dixit iehsu discipulis suis: nemo potest duobus dominis seruire, et reliqua. COMMENTUM LUCULENTII.


 Quidam duos homines uolunt intelligere Christum, et diabolum, quorum societas esse non potest. Que enim societas luci ad tenebras? que coniunctio Christi ad Belial? uel que pars fideli cum infidele? subauditur nulla. Sed qui sint duo domini deinceps aperit cum subiungit: NON POTESTIS DEO SERuIRE, ET MAMMONAE. Non enim dixit: qui diuitias habent, Domino seruire non posse; sed qui diuitiis seruiunt. Multi enim habentes diuitias non distribuunt eas ut domini, sed custodiunt ut serui. De qualibus dicit Apostolus: Thesaurizat sibi iram in die ire, et reuelationis in iudiciis Dei. Et e regione, multi habent diuitias, et distribuunt ut domini, non custodiunt ut serui, sicut Abraham, Isaac, Iacob, Iob, ceterique qui suis diuitiis bene preesse nouerunt, eas fideliter  distribuendo. AUT ENIM UNUM ODIO HABEBIT, ET ALTERUM DILIGET, id est Deum; AUT UNUM SUSTINEBIT, ET ALTERUM CONTEMNET; non dixit odio habet, sed contemnet, non ideo timet. Nullus enim tam demens est ut dicat, se Deum odio habere, sed Deus illum odit, qui precepta illius contemnit, dicente propheta: Odisti omnes qui operantur iniquitatem. Sicut enim ex uno fonte dulce et amarum, utrumque simul emanare non potest, ita nullus pariter duobus dominis, Deo scilicet et diuitiis, seruire potest. Non potestis Deo seruire et mammone. Mammon Syrum est, quod Latine diuitie nuncupatur. Nemo potest Deo pariter, et diuitiis seruire, quia qui Deo toto corde seruierit, seruus diuitiarum esse non poterit. Omne quodcunque plus diligit homo, hoc est auarus, aurum Deum habet, et uorantium  Deus uenter est. Quorum finis interitus, quorum Deus uenter est, et gloria in confusione ipsorum qui terrena sapiunt. Et quid dicam? quodcunque amplius diligit homo quam Deum, utique illi est Deus, et ideo nemo potest Deo seruire, et mammone; quia qui auaritie studuerit, Deo seruire non poterit: ubi enim est  thesaurus tuus, ibi est et cor tuum.

IDEO DICO uOBIS NE SOLLICITI SITIS ANIMAE uESTRAE QUID MANDUCETIS. Cum cibus plus pertineat ad corpus, quam ad animam, quare dicit: Ne solliciti sitis anime uestre, quid manducetis? sed animam hoc in loco pro presenti uita nosse debemus; sicut et in multis Scripture locis, ut est illud Dauid: uiri isti animas suas posuerunt in manibus suis; et anima mea in manibus meis semper. Paulus quoque apostolus: Nec facio animam meam pretiosiorem quam me. Sicut et hic cum dicit. Ne solliciti sitis anime uestre quid manducetis; ac si dicat: uite uestre qualiter uiuere possitis. Sed queritur quare dicat: Ne solliciti sitis anime uestre quid manducetis, cum Paulus dicat: Sollicitudine non pigri. Sed ibi sollicitudo spiritualis intelligenda est, in qua pigri  esse non debemus, quia ea que spiritus sunt, cum auiditate querere debemus. Ad exteriorem pertinens hominem, labor quidem exercendus est, sollicitudo tollenda. De qua Dominus Iudeis, cum eos uideret in terrena cupiditate laborare, dixit: Operamini non cibum, qui perit: sed qui permanet in uitam eternam. Et ideo quidem opus exercendum est, sicut Paulus apostolus dixit: Qui non uult operari, nec manducet. Et alibi: Operantes cum silentio manducent. Et hoc est quod ait: Ne solliciti sitis anime uestre quid manducetis: ac si dicat: Qui maiora dedit; utique et minora prestabit; quia, qui animam et corpus fecit, dabit et subsidium. NONNE ANIMA PLUS EST QUAM ESCA? ET CORPUS PLUS QUAM uESTIMENTUM? Anima plus est quam esca, quia semper manebit;  esca uero peribit. Et corpus plus quam uestimentum est, quia quamuis in cinerem redigatur, tamen instar prioris reformabitur. Scriptum est enim: uelut amictum mutabis eos, et mutabuntur; uestimentum uero ad nichilum redigitur

RESPICITE uOLATILIA CeLI QUONIAM NON SERUNT,  NEQUE CONGREGANT IN HORREA, ET PATER uESTER CeLESTIS PASCIT ILLA. Dederat comparationem de maiore ad minorem; de anima ad corpus, et de minore ad maiorem, de esca ad animam; nunc iterum de minore ad maiorem dat comparationem, de uolucribus ad hominem cum dicit: Respicite uolatilia celi. Quidam uolatilia celi angelos intelligere uoluit, propter illud: uolauit, inquit propheta, ad me unus de seraphin, qui non laborant. Ideo quidem uisione Dei perfruuntur, dicente Petro apostolo: In quem desiderant angeli prospicere. Sed nequaquam ita intelligendum est, ut homo malus sit apud Deum quam angeli. Sed melius est ut intelligamus uolatilia celi, aues que per hunc erem discurrunt, unde et aues celi uocantur: non laborant neque metunt, sed rostro, et unguibus  pascuntur. Si inquit uolatilia celi, quorum anima cum corpore moritur, Deus sic pascit, quanto magis uos qui ad imaginem Dei facti estis illis? Ratio enim hec non ad numerositatem, sed ad comparationem intelligenda est. Si ad numerum intelligas, plus sunt uolatilia celi quam homines; sed ad quantitatem, et comparationem est intelligendum quod dicit: NONNE uOS MAGIS PLURES ESTIS ILLIS? id est meliores et cariores estis, et plus ualetis; illa enim si lesa fuerit anima, corpus interibit. Homo moritur corpore, anima ad celestia tendit. Deus enim omnipotens non homines propter aues, sed aues propter homines fecit, et propter homines uenit in mundum, non propter aues, quos et caro pretio emit, sicut scriptum est: Empti enim estis pretio magno. QUIS AUTEM uESTRUM COGITANS POTEST ADIICERE AD STATURAM  SUAM CUBITUM UNUM? Nullus enim ad staturam suam cubitum unum adiicere ualet; imo nec unum capillum capitis album facere aut nigrum. Danda erat comparatio de uestimento ad corpus, sicut et de anima data erat. Quod dicit istiusmodi est: illi relinquite curam qui fecit staturam; qui enim corpus qua uoluit mensura constituit, scilicet quam longum, quam breue esset, utique quod minus est dabit, scilicet indumentum et tegumentum. Qui enim maiora contulit, nec non utriusque et minora prestabit.

CONSIDERATE LILIA AGRI QUOMODO CRESCUNT, NON LABORANT, NEQUE NENT. Hoc loco non specialiter lilium, sed omnes herbas intelligamus, que hieme arefacte uidentur, estate diuersis floribus adornantur. Agrum mundum istum intelligamus; de quo Dominus  in Euangelio: Ager enim est mundus. Non laborant in filando, nec in texendo, nec telam ordiendo, sed Dei prouidentia crescunt. DICO AUTEM uOBIS, QUONIAM NEC SALOMON IN OMNI GLORIA SUA COOPERTUS EST SICUT UNUM EX ISTIS. Quid est quod, tot regibus pretermissis, qui ante Salomonem, uel post eum fuerunt, omnibus ipsum pretulit? nempe propter sapientiam, uel diuitias, eo quod omnibus sapientior, uel ditior fuerit, dicente sibi Deo: Quia non petisti tibi diuitias auri et argenti, nec dies multos, neque animas inimicorum tuorum; sed sapientiam ad discernendum bonum et malum, ecce dedi tibi sapientiam ad discernendum bonum et malum, ecce dedi tibi sapientiam ut sis sapiens super omnes qui fuerunt ante te.  Insuper, et quod non petisti, dabo tibi, diuitias seculi, auri et argenti. Sed in omni multitudine diuitiarum, et uarietate uestium non est coopertus, sicut unum ex istis, subauditur liliis agri. Non enim sericum, nec regum purpura, nec pictura textricum potest floribus comparari. Quid enim ita rubet ut rosa? quid ita candet ut lilium? uiole uero purpura, nullo superari murice, oculorum magis quam sermonum iudicium est. Fecit enim Salomon uasa aurea in domo Domini, uelut ad dignitatem regiam. Sed et ferculum fecit Solomon de lignis Sethim, columnasque fecit argenteas, ascensum purpureum, reclinatorium aureum medio claritate constrauit propter filias Ierusalem. Ferculum enim sanctam significat Ecclesiam, columne uero sanctos doctores, sicut de quibusdam  eorum dictum est: Iacobus et Cephas, et Iohannes, qui uidebantur columne esse. Ascensus purpureus sanctos significat confessores, reclinatorium aureum, diuinam sapientiam. De qua alibi: Thesaurus desiderabilis, requiescit more sapientis. Filie Ierusalem significant animas sanctas. Quamuis enim sic decoratus fuisset Salomon, tamen nunquam potuit sic candidum habere uestimentum ut est lilium, nec purpureum sicut uiola, nec coccineum sicut rosa. Spiritualiter per lilium significatur uirginitas, per uiolas confessores, per rosas martyres. Salomon namque uirginitatem non habuit, sed etiam cor eius deprauatum est per mulieres.

SI AUTEM FENUM AGRI QUOD HODIE EST, ET CRAS IN CLIBANUM MITTITUR, DEUS SIC uESTIT. Hic aperte datur intelligi quia superius omne genus herbarum  comprehendere uoluit cum dicit: Si autem fenum agri quod hodie est, et cras in clibanum mittitur. Hodie pro presenti tempore posuit, cras pro futuro; ut est illud Iacob: CRAS EXAUDIET ME IUSTITIA MEA. Et Samuel dixit ad Saul: Cras tu, et filii tui, me cum eritis. QUANTO MAGIS uOS MINIMAE FIDEI? Reprehenditur fides apostolorum, uel Iudeorum, qui modicam habent fidem. NOLITE ERGO SOLLICITI ESSE DICENTES: Quid MANDUCABIMUS, AUT QUID BIBEMUS, AUT QUO OPERIEMUR? De esca, et uestimento superius sollicitudinem tulerat, de potu reticuerat. Recapitulando subdit: Nolite solliciti esse dicentes: Quid manducabimus aut quid bibemus? aut quo operiemur? subauditur exquisitas epulas; aut quid bibemus, quot genera potionum; aut quo operiemur, uestimenta  scilicet pretiosa. HAEC OMNIA GENTES INQUIRUNT. Hec, que superius dicta sunt, scilicet manducare, bibere, uestimenta pretiosa indui, omnia ista, et his similia, gentes quesierunt, que erant sicut equus et mulus, quibus non est intellectus, ignorantes Dominum. SCIT ENIM PATER uESTER CeLESTIS, QUIA HIS OMNIBUS INDIGETIS. Nonnulli fuerunt qui dicerent: Si Deus omne quod nobis necessarium est scit, quid indigemus ei petere? scit enim ille omnia; attamen petendus est et rogandus. Dicit enim ipse: Petite et accipietis, querite et inuenietis. Laboribus etiam manuum nostrarum uiuere debemus; quia primo homini dictum est: In sudore uultus tui uesceris pane tuo. QUAERITE AUTEM PRIMUM REGNUM DEI ET IUSTITIAM  EIUS, ET HAEC OMNIA ADIICIENTUR uOBIS. Regnum Dei multis modis accipitur, sed hic aut Filii Dei, aut Scriptura sacra intelligitur regnum Dei, quod utrumque querere debemus. Filii Dei, sicut dicit propheta: Querite Dominum, et confirmamini, querite faciem eius semper. uel Scriptura sacra, quam legendo et perscrutando, inuenire possumus, qualiter iustitiam et precepta eius custodiamus, uel qualiter ab ipso  remunerari mereamur. Et omnia hec adiicientur uobis; scilicet superius dicta adiicientur uobis. Non dabuntur dixit, sed adiicientur; quia quidquid in presenti accipimus, uile est ad comparationem supernorum premiorum; et ideo prius illa que maiora sunt petenda sunt, scilicet regnum Dei, et iustitia eius, ut ista que necessaria sunt corpori adiiciantur, insuper et maiora dentur.



II. Lectio sancti Euangelii secundum Ioannem : In illo tempore uidit Ioannes Iesum a Nazareth uenientem ad se, et dicit ei: Ecce Agnus Dei, etc. HOMILIA [a 1Kb] LUCULENTII.


 Recte beatus Ioannes agnum appellat Iesum Dei Filium; agnus enim quia innocens. Iste est agnus de quo multo ante dixerat Isaias: Tanquam ouis ad occisionem ductus est, et sicut agnus coram tondente se obmutescet, et non aperuit os suum. De quo agno Ioannes in Apocalypsi: Agnus qui occisus est a uobis a constitutione mundi; quia agnus occisus est in Abel, offertus [Ita Cod.] in Isaac, immolatus in Aegypto; quia ipse in mundum ueniens adimpleuit in ueritate quidquid ante de eo per figuras dictum uel gestum fuerat, cum uesperascente mundo pro nobis in ara crucis est immolatus, Apostolo dicente: Etenim pascha nostrum immolatus est Christus. ECCE AGNUS DEI. Ecce particula aduerbium est ostendentis: quia enim beatus Ioannes oculo uidebat, digito  ostendebat, recte dicebat: Ecce Agnus Dei. Dicti sunt et apostoli agni, Domino dicente: Ecce ego mitto uos sicut agnos inter lupos. Bene agni, quia innocentes, quia simplices; ueri enim agni instar [Cod., uero agno inserat], de quo superius diximus. Agnus erat et Ioannes, quia et ipse innocens quantum Christus. Omnes enim cum peccato nascimur, dicente propheta: In iniquitatibus conceptus sum. Solus ille sine peccato uenit, solus macula peccati caruit. uenit enim in similitudine carnis peccati, tamen sine peccato. Qui peccatum non fecit, nec inuentus est dolus in ore eius. Carnem assumpsit de Adam, peccatum non assumpsit. Et ideo quia non assumpsit de nostra massa peccatum, ipse est qui tollit peccatum nostrum. Sed dicit aliquis, quid nobis prodest ille  Agnus Dei? Ecce agnus Dei, ecce qui tollit peccata mundi. Tulit peccatum mundi, quia signa et miracula faciens, cecos illuminauit, mortuos suscitauit. Insuper cui uolebat potentialiter dicebat: Dimittuntur tibi peccata tua. Tulit etiam peccata mundi, cum pendens in cruce, aperto latere emanauit sanguis et aqua. Hinc de eo Petrus dicit: Peccata nostra pertulit in corpore suo super lignum. Tollit quotidie peccata mundi per participationem corporis et sanguinis sui. Ferunt enim quia sicut stipulam consumit ignis, sic minora peccata per participationem corporis et sanguinis eius. Ipse enim dicit: Nisi manducaueritis  carnem Filii hominis, et biberitis sanguinem eius, non habebitis uitam in uobis. Et iterum: Qui manducat carnem meam, et bibit sanguinem meum, in me manet, et ego in eo.

Sed queri potest cur Dei Filius ad baptismum uenire uoluit, cum non haberet peccatum, quod illi necesse fuisset expiare? Certe quia futuri erant in Ecclesia catechumeni excellentiores genere, qui dedignantur uenire ad baptismum, dicentes apud semetipsos: Hoc sum accepturus quod habet ille? ego melior sum illo et illo fidele; ut horum superbiam frangeret, uenire dignatus est ad baptismum serui, quasi alloquens superbientem dicat: Quid te extollis? quid te extendis? quanta potestate est gratia tua? quanta excellentia? Nunquid maior potes esse  quam me [Ita Cod.]? Si ego ueni ad baptismum serui, ut dedignaris uenire ad baptismum Domini? uel certe baptizari uoluit, ut omnibus aquis sanctificationem daret et purificationem. Siue etiam ut ueteri Testamento finem daret, et Nouum inchoaret. Ipse enim tandiu sub lege fuit, quandiu baptizatus legi ueteris Testamenti finem, et gratie sancti Euangelii initium daret. Baptizari uoluit, ut omnem humilitatem doceret. Unde, sicut alii dicunt euangeliste, cum ueniret ad Ioannem ut baptizaretur ab eo, ait illi Ioannes: Tu ad me uenis baptizari? ego a te debeo baptizari. Et Dominus ei: Sine modo impleatur omnis iustitia. Quid est impleatur omnis iustitia, nisi impleatur omnis humilitas? Ac si dicat: Mori ueni, baptizari non ueni. Mori habeo pro  hominibus, baptizari non habeo pro hominibus. Et certe suscipere debuit baptismum a bono seruo, qui passionem suscepit a malis seruis. HIC EST DE QUO DIXIT: POST ME uENIT uIR, QUI ANTE ME FACTUS EST. Ubi hoc dixerat Ioannes de Domino? ubi interrogatus a sacerdotibus et leuitis negauit se esse Christum, Eliam, atque prophetam. Adhuc illis percunctantibus: Quid ergo baptizas? si tu non es Christus, neque Elias, neque propheta; respondit et ait: Ego baptizo in aqua, medius autem uestrum stetit, quem uos nescitis. Hoc ipsum recapitulat dicens: Post me uenit uir qui ante me factus est. uirum recte  appellat, de ipso enim propheta dicit: Ecce uir, Oriens nomen eius. Post me uenit, qui postmodum natus est. Precessit enim beatus Ioannes Dei Filium in conceptione, in natiuitate, in passione. Qui ante me factus est, id est prelatus est mihi, QUIA PRIOR ME ERAT: prior me erat quia in principio erat uerbum, et uerbum erat apud Deum, et Deus erat apud Deum, et Deus erat uerbum. Prior Ioanni, prior et Marie, ipse enim fecit Mariam, et ipse natus est per Mariam. Prior etenim et omni creature, sicut ipse dicit in Sapientia: Dominus possedit me in initio uiarum suarum, antequam quidquam faceret a principio. Et: Ante luciferum genui te. ET EGO NESCIEBAM EUM; SED UT MANIFESTETUR IN ISRAEL, PROPTEREA uENI EGO IN MUNDUM, IN AQUA BAPTIZANS. Ut manifestaretur in Isrel  dicit, id est ipsi populo Isrel. Propterea missus est Ioannes in aqua baptizans, ut manifestaret Dei Filium populo Isrel, quia occultus ueniebat, ut uix a paucis uel a nullo cognosci potuisset. Unde ipse Ioannes alibi ait: Ego baptizo in aqua, medius autem uestrum stat quem uos nescitis. Aqua tantummodo baptizabat, peccata dimittere non poterat, sicut et modo sacerdotes in Ecclesia faciunt. Corpora tingunt aqua, ceterum [Cod., cetera] peccata nullus dimittere potest, nisi solus Deus.

ET TESTIMONIUM PERHIBUIT IOANNES, QUIA uIDI SPIRITUM DESCENDENTEM. Alius euangelista dicit, quia baptizatus Dominus confestim ascendit ab aqua, et ecce aperti sunt ei celi, et uidit Spiritum quasi columbam descendentem, et mansit super eum. Aperiuntur  celi baptizato Domino, et descendit Spiritus sanctus super eum, ut nobis daretur intelligi quia omnis homo antequam ueniat, ad baptismum aditum regni celestis clausum habet propter originale peccatum, sed in baptismo egreditur spiritus malus, et incipit habitare Spiritus sanctus, dicente Apostolo: Scitis quia templum Dei estis uos, et Spiritus sanctus habitat in uobis. Habes hoc in loco totam Trinitatem comprehensam. Pater auditur in uoce, Filius in nomine, Spiritus sanctus demonstratur in columba. Sed quid est Spiritus sanctus, non iam alterius auis similitudine demonstrari uoluit, nisi a columba. Certe quia columba simplex est animal, atque a malitie fece alienum. Ut ostendat quia nullus nisi simplex fuerit effectus, Spiritum sanctum accipere potest. Quidam  enim in corui specie Spiritum sanctum accipere uoluerunt, sicut fuit Simon magus, qui sanctis apostolis pecuniam obtulit dicens: Date mihi hanc potestatem, ut cuique manus imposuero, accipiat Spiritum sanctum. Emere uolebat, quod carius uenundaret, et ideo audiuit a Petro: Pecunia tua tecum sit in perditione, quia existimasti donum Dei pecuniis possideri. Non erit tibi pars, neque sors in sermone isto. Ergo qui Spiritum sanctum accipere desiderat, in columba, id est in simplicitate, illum querere debet. Propter illud quod scriptum est: In simplicitate cordis  querite illum. Et Dominus dicit discipulis: Estote prudentes sicut serpentes, et simplices sicut columbe.

ET EGO NESCIEBAM EUM. Quid est quod dicit nesciebam eum? cum iam tot et tanta testimonia perhibuerat; iam enim digito ostenderat eum, iam dixerat ecce Agnus Dei. Si enim nesciebat eum, quomodo ad se uenienti ut baptizaretur dicebat: Tu ad me uenis? ego a te debeo baptizari. Sed intelligendum est quia aliquid in eo non nouerat, et aliquid nouerat. Nouerat Dominum, nouerat Dei Filium, sed nondum nouerat potestatem baptizandi sibi Dominum retenturum, et in neminem seruorum translaturum. Hoc nouerat et hoc didicit per columbam. Si enim daret alicui potestatem, forsitan aliqui eligerent sibi sanctiores  uiros a quibus baptizarentur. Sed siue bonus, siue malus baptizet in ministerio in potestate; hic enim qui baptizat, siue adulter, siue castus, siue ebriosus baptizet, hic est qui baptizat. Siue columba, siue miluus baptizet, hic est qui baptizat. Petrus baptizet, Paulus baptizet, Iudas baptizet, hic est qui baptizat, qui peccata dimittit, qui Spiritum sanctum tribuit, qui discipulis suis dicit: Ioannes baptizauit aqua, uos autem baptizemini Spiritu sancto. Hoc nesciebat de Domino beatus Ioannes, et hoc didicit per columbam. SED QUI ME MISIT BAPTIZARE IN AQUA, IPSE MIHI DIXIT: SUPER QUEM uIDERIS SPIRITUM DESCENDENTEM ET MANENTEM SUPER EUM, HIC EST QUI BAPTIZAT IN SPIRITU SANCTO ET IGNE. Et testimonium perhibuit Ioannes dicens: QUIA HIC EST FILIUS DEI. uidit  beatus Ioannes celos apertos super Dominum, uidit Spiritum sanctum descendentem in columba. Audiuit uocem Patris dicentem: Hic est Filius meus dilectus. Et ideo dicebat: EGO uIDI, ET TESTIMONIUM PERHIBUI, quia hic est Filius Dei. Sed notandum est, quod dicit: Super quem uideris Spiritum descendentem et manentem super eum. Sic enim descendit Spiritus sanctus super Dominum baptizatum, ut nunquam ab eo discederet. Nullum enim fecit peccatum, pro quo ab eo discedere debuisset. Sed non diceret manentem super eum, nisi a sanctis aliquoties discederet, aut per malas cogitationes, aut per mala opera. Scriptum est enim: Spiritus sanctus discipline effugiet fictum. Et iterum: Peruerse enim cogitationes separant a Deo; non est enim homo super terram qui faciat bonum, et non peccet.  Sicut apostolus dicit: Si dixerimus quia peccatum non habemus, nos ipsos seducimus, et ueritas in nobis non est. Et iterum: In multis offendimus omnes. Ceterum super Dominum baptizatum uenit, ut ab eo nunquam discederet. Et ideo in solo Filio sibi complacuit Pater, sicut dicit: Tu es Filius meus dilectus, in te complacuit. Et propheta: Iurauit Dominus et non penitebit eum. De mortalibus uero scriptum est Dominum dixisse: penitet enim me fecisse hominem super terram.



III. Lectio Epistole beati Pauli apostoli ad Romanos : Fratres obsecro uos per misericordiam Dei, ut exhibeatis corpora hostiam uiuentem, sanctam, Deo placentem, rationabile obsequium uestrum. COMMENTUM LUCULENTII.

 Dixerat Paulus apostolus superius, qualiter omnis obseruatio mandatorum Dei transisset de Iudeis ad gentes. Iam nunc omnes, scilicet gentes, et eos qui de circumcisione ad fidem uenerant, hortatur ut fidem quam acceperant inconcussam seruarent. Imo uero sicut ante consueuerant hostias mortuorum animalium, sic iam inciperent se ipsos hostiam uiuam offerre Deo, dicens: OBSECRO uOS PER MISERICORDIAM DEI. Inter rogare et obsecrare hoc interest, quia rogamus de minimis, obsecramus pro maximis. Sed obsecrabat Apostolus Romanos, id est, obnixe rogabat, dicens: Obsecro uos per misericordiam Dei. Ac si diceret: Per illius misericordiam uos obsecro, qui uos uocauit de tenebris in admirabile lumen suum, et per illam misericordiam uos obsecro, qua reconciliati  estis Deo, non per philosophiam, nec per aliquam mundanam sapientiam, non per potentiam, non per suasoria uerba, sed per Dei misericordiam uos obsecro qua regenerati estis in fonte baptismi. Quid uero eos obsecret, aperit cum subiungit: UT EXHIBEATIS CORPORA uESTRA HOSTIAM uIuENTEM. Mos fuit filiis Isrel, et lex precipiebat, ut offerrent sacrificium Deo, uitulos, arietes, et hircos, agnos, turtures, seu columbas, et cetera que in lege precipiebantur. Sed quod illi carnaliter faciebant in pecudibus, nobis in corporibus nostris specialiter conuenit. Etenim corpora nostra, et hostia sunt et uiua. Hostia scilicet, quia mortificatur caro; uiua, quia uiuificatur spiritus secundum eiusdem apostoli preceptum dicentis: Mortificate membra uestra que sunt super  terram. uel quia in bonis inhabitat ille qui dicit: Ego sum uia, ueritas, et uita. Et de quo Apostolus: Habitare Christum per fidem in cordibus uestris: ueteres namque offerebant Deo hostias pecudum mortuas, sed nunc iam hostiam uiuam offerimus nosmetipsos, quando uitia et peccata in nos mortificamus, et uirtutes nutrimus; implentes illud quod idem Apostolus ait: Ut sciat unusquisque uestrum suum uas possidere in sanctificatione et honore. uas in sanctificatione et honore possidemus, quando in nobis uitia mactamus, et per bona opera sancti efficimur, Domino dicente: Sancti estote, quia ego sanctus sum Dominus Deus uester. Et Psalmista: Cor contritum et humiliatum Deus non spernit. Multi uidentur uiuere, sed mortui sunt. Sicut de uidua scribit Paulus: uidua in deliciis uiuens,  mortua est. Et Psalmista de talibus: Descendant in infernum uiuentes. Hi tales non offerunt semetipsos uiuam hostiam Deo, Sanctam, Deo placentem. Cum dixit sanctam, subiecit: Deo placentem; quia multi uidentur hominibus sancti, sed ante Deum reprobi sunt; de quibus scriptum est: Sunt uie que uidentur hominibus  recte, quarum finis usque ad profundum inferni demergitur; et ideo necesse est ut unusquisque de bono quod agit non hominibus, sed Deo placere studeat, ne dicatur ei: Recepisti mercedem tuam. Quod qui fecerit, hostia Deo placita effici poterit.

RATIONABILE OBSEQUIUM uESTRUM. Ad hoc pertinet quia supra dictum est quod offerebant uitulos, arietes, et horum similia. Quod illi faciebant carnaliter, nos modo spiritualiter; quod illi in figura, nos in ueritate facere debemus. Quia sicut Apostolus dicit: Omnia in figura contingebant illis. Et ideo rationabile obsequium nos precipit exhibere Apostolus dicens: Rationabile obsequium uestrum. Inter rationale et rationabile hanc distantiam dicunt esse doctores, ut rationale pertineat ad rationem et opera bona; rationabile  uero ad discretionem. Et bene dicit rationabile obsequium uestrum, quia illud quondam obsequium uestrum non erat rationabile. Stultum est enim ut uiuo Deo et inuisibili mortua cadauera offerantur. Sicut enim mortuum uiuo obsequium non prestat, ita nullus immortali et incorporeo Deo uitulos seu arietes digne potest offerre. ET NOLITE CONFORMARI HUIC SAECULO, SED REFORMAMINI IN NOuITATE SENSUS uESTRI. Seculum non ambitus celi et terre, quem solem, lunam, stellas, arbores appellant, quibus nullus se conformare potest, sed amatores seculi dicuntur. Filii autem regni eiicientur in tenebras exteriores. Cui seculo, id est amatoribus seculi, nullus se conformare debet, quia scriptum est: Qui tetigerit picem, inquinabitur ab ea. Sic quicunque se stulto coniunxerit,  communicauerit operibus eius. Cum sancto sanctus eris; quod ille facit qui opera carnis a se repellit, et fructus spiritus operatur. Qui uero fornicationum impudicitie et immunditie seruit, conformat se huic seculo, hoc est amatoribus seculi. Sed nos potius reformari debemus, non exterius, sed interius, sicut dicit: In nouitate sensus uestri, quando deponentes ueterem hominem induimus nouum. De quo idem Apostolus: Si exterior homo noster corrumpitur, is tamen qui intus est renouatur de die in diem. Et alibi: Renouamini spiritu mentis uestre. Tunc reformamur in nouitate sensus nostri, quando mundamus nos ab omni inquinamento carnis et spiritus. Quod qui fecerit, dicitur illi a Deo: Tota pulchra es amica, et  macula ulla non est in te.

UT PROBETIS QUAE SIT uOLUNTAS DEI BONA ET BENEPLACENS ET PERFECTA. uoluntas Dei que sit, nullus approbare potest, nisi fuerit reformatus in mente, et a uetustate uite mundatus. Sicut enim probat homo cibum, utrum salsum an insalsum sit, dulce an amarum,  calidum an frigidum, ita tribus qualitatibus probatur uoluntas Dei. Aut enim in cogitatione, locutione, et opere approbamur, aut reprobamur; quia bona est uoluntas Dei in cogitatione, beneplacita in locutione, perfecta in operatione. In multis uidetur uoluntas Dei bona, et beneplacita et perfecta, sed non est bona: qui demoliuntur facies suas, qui eleemosynam, orationem, et omnia que faciunt, non propter Dominum, sed propter fauores hominum faciunt. Quod Apostolus faciebat qui dicebat: Si hominibus placere uellem, Christi seruus non essem. Sed in illis est uoluntas Dei bona, et beneplacens et perfecta, quodcunque faciunt. Sicut enim, uerbi gratia dicam, granum tritici cadens in terram, surgit in herba, eleuatur in calamo, acuitur in spica, sic uoluntas  Dei, ut dixi. uoluntas Dei bona in cogitatione, beneplacita est in locutione, perfecta in operatione. Hinc enim scriptum est: Corde enim creditur ad iustitiam, ore confitetur ad salutem. Aliter: uoluntas Dei bona est in coniugatis, beneplacita in continentibus, perfecta in uirginibus; uel bona in spe, bona pleniter in fide, perfecta in caritate. Et ideo admonet apostolus Paulus, ut in omni actu nostro, siue cogitandi, siue loquendi, siue aliquid faciendi, illud semper tota intentione queramus, quid Deo placitum sit.

DICO ENIM PER GRATIAM, QUAE DATA EST MIHI OMNIBUS QUI SUNT INTER uOS, NON PLUS SAPERE QUAM OPORTET SAPERE. More solito Apostolus per gratiam sibi datam loquitur, non in suasoriis humane sapientie  uerbis, non per philosophiam, nec inanem iactantiam, sed per gratiam sibi datam loquitur. Est enim multa differentia per gratiam loquentis et per humanam iactantiam. Multi enim eluculento sermone et composito loquuntur rhetorice, sed auditores suos non edificant; neminem enim ad compunctionem possunt incitare, quia quod uerbis dicunt, operibus destruunt. Hi tales non loquuntur per gratiam, que data est Paulo. Et e regione sunt alii, qui non magna eloquentia, sed simpliciter tantum et incomposite loquuntur, attamen auditores suos et multos infidelium conuerterunt potius bonum operando. Et hoc est loqui per gratiam, que data est Paulo. Omnibus qui sunt inter uos, scilicet presbyteris, diaconibus, et omnibus qui sunt in ecclesia. Sed quid est quod  dicit, non plus sapere quam oportet sapere? cum nullus pleniter omnia possit scire, quia nec oculus uidit, nec auris audiuit, quanta et qualia preparauit Deus diligentibus se. Et iterum: O altitudo diuitiarum sapientie et scientie Dei! quam incomprehensibilia sunt iudicia eius, et inuestigabiles uie eius! Ex parte enim cognoscimus, et ex parte prophetamus. Et hic dicit: omnes schismatici, omnes superbi, qui male de Deo sentiunt; omnes, qui ea docent que nec Dominus nec apostoli docuerunt, hi omnes plus sapiunt quam oportet sapere. Potest in aduersos superbos Romanos, qui se extollebant aduersus oliuam, quibus idem dicit: Noli gloriari aduersus ramos; quod si gloriaris, non tu radicem portans, sed radix te. Dicit ergo: Fracti sunt  rami, ut ego inserar. Bene propter incredulitatem fracti sunt. Tu autem fide stas. Noli altum [Cod., autem] sapere, sed time. SED SAPERE AD SOBRIETATEM. Sobrietas, ut a maioribus traditur, una est ex quatuor uirtutibus principalibus, que sunt prudentia, fortitudo, temperantia, atque iustitia. Temperantia ipsa est et sobrietas, que non solum exterius, propter illud: Attendite ne grauentur corda uestra in crapula et ebrietate, sed interius habenda est. Ergo sapere ad sobrietatem, temperate sapere. Unde et idem dicit: Non alta sapientes, sed humilibus consentientes. Et alia Scriptura: Altiora te ne quesieris, et fortiora te ne scrutatus fueris.

ET UNICUIQUE SICUT DEUS DIuISIT MENSURAM FIDEI. Subauditur, ita sapiat. Et recte dicit, mensura fidei,  quia quanto quis fidem habet, tantum accipit donum sancti Spiritus. Non quantum uult quis accipit, nec unus omnia, sed inter omnes: Alii enim datur per Spiritum sermo sapientie, alii sermo scientie, secundum eumdem Spiritum. Diuidens singulis prout uult. Et iterum: Unicuique datur in manifestatione spiritus ad utilitatem, iuxta propriam scilicet capacitatem, quantum humana fragilitas capere potest. Huic simile est: Habentes donationes secundum gratiam que data est uobis, differentes. SICUT ENIM IN UNO CORPORE MULTA MEMBRA HABEMUS, OMNIA AUTEM MEMBRA NON EUMDEM ACTUM HABENT, ITA MULTI UNUM CORPUS SUMUS IN CHRISTO. Physice loquitur apostolus Paulus, disputans de membris hominum. Quis enim dubitare potest quod multa sunt membra in corpore, sed non unum actum  habent? Quia nec manus loquitur, nec os operatur, nec audiunt nares, nec odorantur aures; sed oculi uident, aures audiunt, os loquitur, nares odorantur, manus operantur, pedes discurrunt; tamen unum est corpus, et omnia membra se indigent. Non enim possunt manus dicere auribus: Non estis mihi necessarie [Cod., necessarii]; nec aures manibus: Opera uestra non indigemus. Sed si quid patitur unum membrum, compatiuntur omnia membra, dicente Apostolo: uos estis corpus Christi, et membra de membris uestris. Sed neque omnia membra eumdem actum habent, quia alius est in Ecclesia oculus uidendo; alius os qui recte predicat; alius manus bonum operando, tamen non potest alius alio [Ita Cod.] dicere: Non te indigeo, quia omnes nos indigemus; sicut predicator  quilibet non potest dicere subiectis: Non uos indigeo, quia necesse habet sumptus accipere ut ualeat implere officium sibi commissum. Dicit enim apostolus Paulus: Si nos uobis spiritualia seminauimus, magnum est si carnalia uestra metamus? SINGULI AUTEM ALTER ALTERIUS MEMBRA, id est, ego tibi sum oculus, ille mihi pes, tu mihi manus: sic inuicem onera nostra portamus, unum corpus sumus, et alter alterius membra, implentes illud: Alter alterius onera portate, et sic adimplebitis legem Christi. Et hoc in Christo Iesu, quia in ipso nobis, et per ipsum omnis tolerantia datur, et dilectio, ut alterutrum sufferre possimus.



Iu. Lectio Epistole beati Pauli apostoli ad Romanos : Fratres, habentes donationem secundum gratiam, que data est uobis, differentes. COMMENTUM LUCULENTII.


 Donum non ex nostro, sed ex donantis pendet arbitrio. Sed donationes que donantur, quas in sequentibus Apostolus enumeratus est, superius pertinent ubi dixerat: In uno corpore multa membra habemus; et recte donationes uocantur, quia desuper dantur: Omne enim datum optimum et omne donum perfectum de sursum est. Et illud Pauli: Quid enim habes quod non accepisti, et si accepisti, quid gloriaris, quasi non acceperis? Et recte dicit: SECUNDUM GRATIAM QUAE DATA EST uOBIS, DIFFERENTES; quia quantum gratia sancti Spiritus tribuit, tantum quis accepit, sicut superius dixerat: Unicuique sicut Deus diuisit mensuram fidei. Non enim quilibet hoc aut illud quod uult accipit, sed gratia sancti Spiritus illi largiri dignatur. Et bene differentes, quia differt una donatio  ab alia. Ego enim habeo quod alius non habet, et tu habes quod ego careo, et ille alius habet quod nec ego nec tu habemus. Sic differt una ab alia donatione. Alii datur per Spiritum sermo sapientie, alii sermo scientie. Nullus omnia habet nisi ipse solus, super quem septiformis Spiritus requieuit, cui non ad mensuram dat Deus Spiritum. Ceterum fideles inter omnes habent omnia.

SIuE PROPHETIA SECUNDUM RATIONEM FIDEI. Iam incipit enumerare donationes que sint, primo loco ponens prophetiam. Prophetia dicitur que non in presenti uidetur, sed in futuro protendit. Et bene dixit, secundum rationem fidei, quia fides illam promeruit. Nam lex uel prophetia secundum fidem datur, quia quantum quis habet fidem, tantum accipit  a Domino, Christo dicente: Sicut credidisti, fiat tibi. Et: Si bene habueritis fidem ut granum sinapis, diceretis huic monti: Tollere et mittere in mari, obediret uobis. Et in ueteri Testamento legimus quosdam per fidem Deo placuisse; sicut Abraham, de quo scriptum est: Credidit Abraham Deo, et putatum est illi ad iustitiam. Sed magis in NOuO. SIuE MINISTERIUM [Cod., mysterium]; IN MINISTRANDO. De ministris Ecclesie dicit, scilicet diaconibus, subdiaconibus, et ceteris ordinibus, que qui accipit, fideliter et sollicite exercere debet, propter illud: Quis putas est fidelis dispensator et prudens, quem constituit Dominus suus super familiam suam? Et si quis ministrat, tanquam ex uirtute quam administrat Deus. SIuE QUI DOCET IN DOCTRINA. De doctoribus Ecclesie  dicit, qui ministerium predicationis acceperunt fideles serui, et non abscondunt quod acceperunt. Scriptum est enim: Sapientia abscondita, et thesaurus inuisus, que utilitas in utrisque? Et Daniel dicit: Docti fulgebunt ut splendor firmamenti; et qui ad iustitiam erudiunt plurimos, sicut stelle in perpetuas  eternitates. QUI EXHORTATUR IN EXHORTANDO. Inter docere et exhortari hoc interest: maior est qui docet quam qui exhortatur; docere non potest nisi sit doctus, quia qui non fuerit discipulus ueritatis, erit magister erroris. Exhortari uero omnes possumus dante Deo, qui bonum operatur, et ceteros ad peragendum hortatur. Hinc Apostolus dicit ad Titum: Hec loquere et exhortare. Et Dominus in Euangelio: Sic luceat lux uestra coram hominibus ut uideant opera uestra bona, et glorificent Patrem uestrum qui in celis est.

QUI TRIBUIT IN SIMPLICITATE. De eleemosynariis dicit, qui egentibus necessaria prebent. Propter illud: Cum uideris nudum, operi eum, et carnem tuam ne despexeris. Quod qui facit, cum simplicitate  debet facere, non cum irrugata facie. Hilarem enim datorem diligit Deus; et si hilarem diligit, tristem sine dubio odit. Et alibi: In omni dato hilarem fac uultum tuum. uel cum simplicitate facit, ne laudem captetur ab hominibus. Et propter illud: Cum facis elemosynam, nesciat sinistra tua. QUI PRAEEST IN SOLLICITUDINE. De his dicit, qui presunt in Ecclesia, qui locum magisterii accipiunt, admonet ut solliciti sint supra gregem sibi commissum, ne aliquis propter eius inertiam pereat, et dicatur ei: Sanguinem eius de manu tua requiram. Quos idem admonet dicens: Attendite uobis et uniuerso gregi. Et iterum: Pascite qui in uobis est gregem Dei. QUI MISERETUR, IN HILARITATE facere debet, iuxta prefatam rationem. uel qui nescienti litteras imbuit, cum hilaritate facere  debet, sicut dictum est: In omni dato hilarem fac uultum tuum. DILECTIO SINE SIMULATIONE. Fingere reproborum est, qui timent ne puniantur; diligere, filiorum, et ideo nulla finctio debet esse in Christiano. Multi uidentur diligere foris, interius machinantur malum: quorum typum Ioab tenuit, qui tenens manu sua mentum Amase, defixit gladium in uentrem eius. De talibus scriptum est: Simulator ore decipit amicum suum. Et Psalmista: uana locuti sunt unusquisque ad proximum suum. Et iterum: Qui loquuntur pacem cum proximo suo, mala autem sunt in cordibus eorum. Sed uiri Christiani dilectione, sicut dixi, non simulata debent esse, sed cum exhibitione operis, propter illud: Qui uiderit fratrem suum necessitatem patientem, et clauserit uiscera sua  ab eo, quomodo caritas Dei manet in eo?

ODIENTES MALUM, ADHAERENTES BONO. Odientes malum, id est diabolum, de quo Dominus dicit in Euangelio: Malus homo superseminauit zizaniam in medio tritici, et abiit, et uenit malus, et rapuit. Adherentes bono, id est Christo, dicentes cum Psalmista:  Mihi autem adherere Deo bonum est. Aliter: odit malum, id est uitia et peccata. Adherentes bono, uirtutibus spiritualibus, quas enumerat Paulus dicens: Fructus est spiritus, caritas, gaudium, pax. patientia, et cetera his similia. Non enim sufficit odire malum, nisi e contrario adhereatur bono. De quo Psalmista dicit: Declina a malo et fac bonum. Ante certe malum odire debemus hominem, scilicet non naturam eius, sed uitium. Sicut ille faciebat qui dicebat: Iniquos odio habui. Adherere bono propter illud: Cum sancto sanctus eris. CHARITATE FRATERNITATIS INuICEM DILIGENTES. Ibi est enim uera fraternitas, ubi est uera caritas, et ideo inuicem diligere debemus, dicente Domino: In hoc cognoscent omnes quia mei estis discipuli, si dilectionem habueritis  ad inuicem. Sciendum est enim quia fratres uterini in tantum se diligunt, ut unus pro alio morti se tradat. Et si illi tantum se diligunt, quanto magis spirituales se debent diligere! Omnes enim redempti in Christo fratres sumus, Domino dicente: Omnes enim uos fratres estis. De qua fraternitate sanctus Dauid dicit: Ecce quam bonum et quam iucundum, habitare fratres in unum! HONORE INuICEM PRAEuENIENTES, id est anteuenientes. Omnes enim nos inuicem diligere debemus et honore preuenire, propter illud: Cum uocatus fueris ad nuptias, non discumbas in proximo loco. Dicit et alibi idem: Alter alterius onera portate, et sic adimplebitis legem Christi. Non enim debes exspectare ut quis te prius diligat, sed tu potius eum debes preuenire diligendo,  quia si te alius prior diligat, iam non tam magnam habes mercedem. Si enim diligis eos qui te diligunt, quam mercedem habebis? nonne ethnici hoc faciunt?

SOLLICITUDINE NON PIGRI. Superius dixerat, qui preest in sollicitudine; et hic, sollicitudine non pigri. Superius admonuerat, hic omnes hortatur. Sed quid est quod dicit: Sollicitudine non pigri, cum Dominus dicat: Nolite solliciti esse? Et ipse alibi: Nihil solliciti sitis. In his enim que Dei sunt, que anime necessaria sunt, non pigri, non solliciti esse debemus, scilicet in ieiuniis, in uigiliis, et oratione, et his similibus. Ceterum de transitoriis et caducis solliciti esse non debemus. SPIRITU FERuENTES; id est calentes, propter illud: Utinam frigidus esses aut calidus! sed quia tepidus es, incipiam te euomere ex ore meo.  In tepidis enim nauseatur Dominus, in frigidis iniuriam patitur, in feruentibus inhabitat. Iudas enim quia tepidus erat, euomuit eum Deus. Sicut enim succense olle non appropinquant musce, tepide uero superinsedunt , sic qui feruentes sunt in illo igne, de quo Dominus dicit: Ignem ueni mittere in terram, et quid uolo nisi ut accendatur? illis appropinquare non audent maligni spiritus, tepidum uero illudunt. Et ideo in bono opere non tepidi, sed feruentes esse debemus. DOMINO SERuIENTES, id est eius preceptis obedientes. SPE GAUDENTES. Spe gaudet qui non respicit ea que uidet, sed futurum exspectat gaudium. Spes enim que uidetur,  non est spes, sed que non uidetur. In omnibus enim que patimur propter spem gaudere debemus, monente Iacob apostolo: Omne gaudium existimate uos, fratres mei, cum in uariis tentationibus incideritis. Spe gaudentes, IN TRIBULATIONE PATIENTES. De gaudio enim spei tolerat tribulationes, scilicet multo maiora esse que pro illis promissa sunt premia. Et ideo in omnibus tribulationibus gaudere debemus, propter illud: Beati qui persecutionem patiuntur propter iustitiam. Et iterum: Si quid patimini propter iustitiam, beati.

ORATIONI INSTANTES. Necessaria est ualde oratio, quia ut tribulatio possit tolerari, precibus est insistendum. Prestat enim uobis auxilium in aduersis oratio assidua. Et ideo precipit orationi insistere.  Et Dominus in Euangelio: Orate ne fiat fuga uestra hieme uel sabbato. Et Petrus: uigilate itaque orantes, omni tempore. NECESSITATIBUS SANCTORUM COMMUNICANTES. Dupliciter intelligi potest, scilicet ut sancti tribulantur, sic cum illis contribulemur, propter illud: Si fuerimus socii passionum, simul et resurrectionis erimus. Et illud: Scientes eamdem passionem ei, que in mundo est, uere fraternitati fieri. uel certe ad fidem uenientes, infideles eorum substantiam diripiebant, quos idem Apostolus laudat: Nam et uincti compassi estis, et rapinam bonorum uestrorum cum gaudio suscepistis. Hortabat [a 1Kb] ceteros Apostolus: Recordamini fratrum [Cod., fratribus] qui erant in Ierusalem. Sicut tunc, ita et nunc, necessitatibus sanctorum communicandum; hoc est in cibo, et potu,  et uestimento, et in omnibus que indiget frater. Qui enim habuerit substantiam mundi, et uiderit fratrem suum necessitatem patientem, et clauserit uiscera sua ab eo, quomodo caritas Dei manet in eo? HOSPITALITATEM SECTANTES. Magna uirtus est hospitalitas. Per hanc quidam placuerunt Deo, angelis hospitio receptis; sicut Abraham uel Loth, qui propter hospitalitatem de Sodoma liberari meruerunt. Legimus enim quod non solum uenientes suscipiebat, sed trahebat; unde et angelos in suo hospitio suscipere meruit. Hic datur intelligi, quia hospites non solum inuitandi, uerum etiam trahendi sunt. Inter suscipere hospitem et hospitalitatem sectari, multa distantia est. Multi hospites ad se uenientes suscipiunt, sed non est hoc hospitalitatem sectari. Sed qui circumeunt  uicos et plateas, inuitos trahentes hospites ad domum suam, isti sunt sectatores hospitalitatis Habemus enim scriptum quod duo discipuli Domini eum ad hospitium cogentes, in fractione panis cognoscere meruerunt, quem per totum spatium itineris non cognouerant. Scriptum est enim: Non auditores legis iusti sunt apud Deum, sed et factores legis iustificabuntur. Hinc Dominus in fine dicet: Hospes fui, et suscepistis me.

BENEDICITE PERSEQUENTIBUS uOS, BENEDICITE ET NOLITE MALEDICERE. Ipsum est quod et Dominus dicit: Orate pro persequentibus et calumniantibus uos. Hoc enim et ipse prior fecit, quando in cruce pro crucifigentibus  se rogauit Patrem, dicens: Pater, ignosce illis, non enim sciunt quid faciunt. Sicut et nos inimicis nostris bonum potius quam malum reddere debemus, propter illud quod monet Petrus: Non reddentes malum pro malo, nec maledictum pro maledicto, sed e contrario benedicentes. Multi sunt qui non maledicunt, sed e regione benedicunt. Isti implent apostoli Pauli preceptum: GAUDERE CUM GAUDENTIBUS, FLERE CUM FLENTIBUS. Euidenter percunctandum est cum quibus gaudendum, cum quibus sit flendum. Non est gaudendum cum his qui gaudent in acquisitione rerum temporalium, in copia auri et argenti, et in uenustate mulierum, in procreatione filiorum, qui letantur cum male fecerint, et exsultant in rebus pessimis. Cum his talibus non est gaudendum,  quia de his scriptum est: ue uobis qui ridetis nunc! quia lugebitis et flebitis. Sed cum illis est gaudendum qui gaudent pro spe uite eterne, quibus dicit Dominus: Gaudete, quia nomina uestra scripta sunt in celo. uel cum eis qui in persecutionibus positi gaudent, tenentes apostoli Iacobi preceptum qui dicit: Omne gaudium existimate uos, fratres mei, cum in uariis tentationibus incideritis. Talibus Dominus dicit: Iterum uidebo uos, et gaudebit cor uestrum. Flendum quoque non cum illis est qui dolent in amissione rerum, in morte parentum, sed cum illis flere debemus, qui propria peccata deplorant, conuersi ad fidem, quod nequiter egerunt deflentes, sicut ille faciebat qui dicebat: Ego enim sum minimus apostolorum, qui non sum dignus uocari apostolus,  quoniam persecutus sum Ecclesiam Dei. Cum his  talibus flendum est, quia scriptum est: Beati qui lugent, quoniam ipsi consolabuntur. Melius est ire ad domum luctus, quam ad domum gaudii, conuiuii exultantis [Cod., cibi tantis].

IDIPSUM INuICEM SENTIENTES. Hec sententia in superficie obscurior uidetur ceteris; attamen idipsum inuicem sentire debemus, quod uariare non licet, scilicet quod sentis de Patre, hoc de Filio, hoc de Spiritu sancto. Sicut habes in psalmo: In pace in idipsum, obdormiam et requiescam. Potest aliter intelligi, quod dicit idipsum, scilicet ut unanimes una uoluntate simus, sicut de primitiua Ecclesia in Actibus apostolorum: Erat illis cor unum et anima una. Ut unanimes uno ore honorificetis Deum et Patrem Domini nostri Iesu Christi. uel certe de tribulationibus  intelligi potest in compatiendo ceteris, sicut supra: Gaudere cum gaudentibus, flere cum flentibus: si quid patitur unum membrum, compatiuntur omnia membra: et si fuerimus socii passionis, simul et consolationis erimus. NON ALTA SAPIENTES, SED HUMILIA RESPICIENTES. Quia superbis Deus resistit, humilibus autem dat gratiam. Et alibi scriptum est: quia radix omnium malorum est superbia. Et Psalmista: Alta a longe agnoscit, id est superbiam. Et ideo iuxta apostoli Petri preceptum, humiliari nos debemus in conspectu Dei. Dominus enim sic ait: Super quem requiescam, nisi super humilem et quietum, et trementem uerba mea? Et: Discite a me quia mitis sum et humilis corde. Superbia de angelis demones fecit, humilitas uero de hominibus angelos.



u. Lectio Epistole beati Pauli apostoli ad Romanos : Fratres, nolite esse prudentes apud uosmetipsos COMMENTUM LUCULENTII.


 Superiori capitulo dixerat: Non alta sapientes, id est superba. Subdit: NOLITE ESSE PRUDENTES AI-UD uOSMETIPSOS. Duas nouimus prudentias, Dei et diaboli, carnis et spiritus. De prudentia Dei idem ipse  dicit: Estote prudentes sicut serpentes. De prudentia carnis idem apostolus dicit: Prudentia carnis mors est; et: ue qui sapientes estis in oculis uestris, et coram uobismetipsis prudentes! Et notandum quia non dixit tantum, nolite esse prudentes; sed cum omni additamento, apud uosmetipsos. Apud semetipsum prudens est ille qui ulcisci se uult de inimico suo, qui maledicenti se remaledicit, percutientem se percutit. Hic talis apud semetipsum prudens est. Nos prudentiam anime tenere debemus, ut possimus resistere malo; prudentiam carnis nequaquam, ut nos ulciscamur. NULLI MALUM PRO MALO REDDENTES. Nullus nostrum malum pro malo reddere debemus [debet], sed potius pro malo bonum: propter illud: Orate pro persequentibus et calumniantibus uos. Qui malum pro malo reddit,  filius est Ade; qui bonum pro bono, filius est hominis; qui malum pro bono, filius est diaboli: sicut Iudei quibus Dominus multa bona opera ostendit pro quibus occiderunt eum. Et ideo filii diaboli appellati  sunt, Domino eis dicente: uos ex patre diaboli [a 1Kb] estis. Qui uero reddidit bonum pro malo, filius est Dei, qui pro Iudeis crucifigentibus orauit dicens: Pater, ignosce illis, quia nesciunt quod faciunt. PROuIDENTES BONA NON TANTUM CORAM DEO, SED ETIAM CORAM OMNIBUS HOMINIBUS. Id est facientes bona, ostendentes bonum, operantes bonum, non ut ab hominibus laudes captemini, propter illud: Attendite ne iustitiam uestram faciatis coram hominibus, ut uideamini ab eis; sed propter intentionem uite eterne, uel ut ceteris bonum exemplum ostendamus, Domino dicente: Sic luceat lux uestra coram hominibus, ut uideant opera uestra bona, et glorificent Patrem uestrum qui in celis est. Et illud Apostoli: Conuersationem uestram inter gentes habentes bonam, ut in eo quod detractant  de uobis tanquam de malefactoribus, ex bonis operibus uos considerantes, glorificent Dominum in die uisitationis. Omnibus hominibus dicit, Iudeis, Barbaris et Scythis, Grecis, Latinis, et omnibus omnino, bonum exemplum ostendere debemus; coram Deo, ut illi placeamus; coram hominibus, ut nos imitentur.

SI FIERI POTEST, QUOD EX uOBIS EST, CUM OMNIBUS HOMINIBUS PACEM HABENTES. Quantum in nobis est, cum omnibus hominibus pacem habere debemus, et dicere cum Psalmista: Cum his qui oderunt pacem, eram pacificus. Sed hec humana fragilitas dicere solet: Quomodo pacem habere possum cum eo qui me persequitur, qui mihi res meas aufert? Audi eumdem apostolum dicentem: Dilectio proximi malum  non operatur. Ceterum, si quis paganus, si quis schismaticus, si quis hereticus, de uia ueritatis deuiare uult, pacem cum eis habere non possumus nec debemus. Sed melius est permittere scandalum nasci, quam ut ueritas Christi relinquatur. Ceterum in illis naturam diligere, uitium odire debemus. NON uOSMETIPSOS DEFENDENTES, CHARISSIMI, id est ulciscentes. Nullus enim nostrum semetipsum defendere debet, propter illud: Si quis te percusserit in dextera maxilla, prebe ei et alteram. Et: Orate pro persequentibus et calumniantibus uos. Duobus etenim modis LOCUM IRAE dare debemus, scilicet aut non resistendo, aut certe fugiendo. Locum ire dare debemus non resistendo, non remaledicendo, non repugnando, non reluctando, iuxta prefatum testimonium. Locum ire  dare debemus fugiendo, sicut et ipse Dominus fecit, qui fugiendo ex Aegypto declinare uoluit. Et alibi cum lapidare eum uellent, abscondit se ab eis, quando, sicut dicit Euangelium, tulerunt lapides ut iacerent in eum, iehsu autem abscondit se et exiuit de templo. Et de eo scriptum est quia cepit iehsu facere et docere. Melius est enim fugiendo locum dare, quam superbe manendo residere [pro resistere]. MIHI uINDICTAM, EGO RETRIBUAM, DICIT DOMINUS. Sic se dicit Dominus iniuriam sanctorum uindicaturum quasi suam. Et ideo nullus nostrum seipsum uindicare debet, quia habemus ultorem Deum qui nostras iniurias quasi suas uindicaturus est. Qui per prophetam dicit: Qui tangit uos, quasi qui tangit pupillam oculi mei. Et in Euangelio: Qui scandalizauerit unum ex his pusillis, qui in me credunt, oportet ut suspendatur  mola asinaria in collo eius, et demergatur in profundum maris. Ergo illi ultio reseruanda est, qui ita nouit ulcisci iniurias sanctorum.

SED SI ESURIERIT INIMICUS TUUS, CIBA ILLUM. Non sufficit alicui malum pro malo non reddere, nisi e contrario non dederit uel tribuerit ea que indiget; propter illud: Qui habuerit substantiam mundi, et uiderit fratrem suum necesse habere, et clauserit uiscera sua ab eo, quomodo caritas Dei manet in eo? Et specialiter uerbo predicationis unusquisque prout ualet proximum cibare debet. HOC ENIM FACIENS, CARBONES IGNIS CONGERES SUPER CAPUT EIUS. Sunt nonnulli qui ea intentione cibant inimicos suos, ut carbones ignis, hoc est penas, illis ingerant. Qui enim taliter cibat uel potat inimicum suum, non eum  diligit sicut se. Sed non taliter cibare uel potare debemus inimicum nostrum, sed potius ut eum conuertamus ad nos. Ut qui ante nos exosos habebat, incipiat diligere. Qui taliter diligit inimicum suum, carbones ignis illi congeret super caput, hoc est amorem caritatis. Carbones enim mortui, si uiuo coniungantur, solent accendi. Sic et is qui ante nos exosos habebat, si uiderit se diligi a nobis, incipit et ipse diligere nos. Scriptum enim est: Cum sancto sanctus eris. Hi sunt carbones de quibus dicit propheta: Habes carbones ignis, sede superbos, hi erant tibi in adiutorium. Caput uero illud intelligere debemus, de quo Dominus in Euangelio: Leuate capita uestra, quoniam appropinquabit redemptio uestra. NOLI uINCI A MALO, SED uINCE IN BONO MALUM.  Noli uinci a malo, id est ab eo qui te persequitur et odit: si te similem sibi fecerit, uictus es ab eo. Sed uince in bono malum, id est in patientia uince eius malitiam. Aliter: Noli uinci a malo, id est a diabolo, de quo in Euangelio scriptum est, quod malus homo superseminauit zizaniam in medio tritici et abiit. Et illud: Aut facite arborem malam et fructus eius malos; quo intelligitur diabolus et mala eius opera. Bonus autem Christus: unde dicitur: Aut facite arborem bonam et fructus eius bonos. De quo in psalmo: Mihi autem adherere Deo bonum est. In bono uince malum, in Christo diabolum. Aut certe noli uinci a malo, id est a peccato, ab opere carnis. Sed uince in bono malum, id est in fructu spiritus. De quo idem apostolus dicit: Fructus autem spiritus est. uince malum, id est peccatum, mortificando opera carnis.



uI. Lectio Epistole beati Pauli apostoli ad Romanos : Fratres, nemini quidquam debeatis, nisi ut inuicem diligatis. COMMENTUM LUCULENTII.


 Superius admonuerat Apostolus Romanos omnibus debitum persoluere, dicens: Reddite omnibus debitum, cui tributum tributum, cui honorem honorem, cui timorem timorem, cui uectigal uectigal; nunc subinfert et dicit: NEMINI QUIDQUAM DEBEATIS, NISI UT INuICEM DILIGATIS.  Hoc ipsum et Dominus facere precipit cum dicit: Reddite que sunt Cesaris Cesari, et que sunt Dei Deo. Est enim debitum quod ita persoluere debemus: id est si aliquis nos lesit uel iniuriatus est, hoc debitum persoluere, ut ultra malum pro hoc non  respondeamus. Ut iibere audeamus dicere in oratione Dominica: Dimitte nobis debita nostra, sicut nos dimittimus debitoribus nostris. Quod ille seruus facere noluit, cui a domino dimissa sunt decem millia talenta, et ipse conseruo centum denarios noluit dimittere. Est aliud debitum, scilicet peccatum, quod ita persoluere debemus, ut ultra ad illud non redeamus. De quo alio loco idem apostolus dicit: Debitores sumus non carni, ut secundum carnem uiuamus. Et est debitum, quod ita soluere debemus, ut semper teneamus; ita tenere, ut soluamus semper: scilicet caritas, quam semper soluere et semper tenere debemus. Hoc est quod dicit, nemini quidquam debeatis, nisi ut inuicem diligatis. Quia nunquam a dilectione proximi cessare debemus, scilicet  esurienti cibum, sitienti potum, algenti uestimentum, et cetera que indigere uidemus, exhibeamus, et semper Deum toto corde diligere, proximum sicut nosmetipsos. Et hoc indeficienter, propter illud: Qui perseuerauerit usque in finem, hic saluus erit. Hinc idem apostolus dicit: Alter alterius onera portate. Et Dominus ipse: Mandatum nouum do uobis, ut diligatis inuicem. QUI ENIM DILIGIT PROXIMUM, LEGEM IMPLEuIT.

Dilectio et in ueteri Testamento et in Nouo obtinet principatum. In ueteri habemus scriptum: Diliges Dominum Deum tuum ex toto corde tuo, ex tota anima tua, et proximum tuum sicut te ipsum. In Nouo Dominus recapitulat, cum legis perito interroganti, quod esset maximum omnium et primum mandatum,  Dominus ait: Diliges Dominum Deum tuum ex toto corde tuo, et ex tota anima tua, et ex tota mente tua. Hoc est maximum et primum mandatum. Secundum autem simile est huic: diliges proximum tuum sicut te ipsum. Proximum hoc in loco non consanguineum tantum intelligere debemus, sed omnem hominem. Si proximum consanguineum tantum uel propinquum intelligere uolueris, uidetur tibi dari licentia ut alios odiis insequaris, cum tuis tantum caritatem tenere. Sed melius est ut proximum, omnem hominem intelligas: quem qui sicut se diligit, implet legem Christi, qui dicit: In hoc cognoscent omnes quia mei estis discipuli, si dilectionem habueritis inuicem. Et hoc mandatum habemus a Deo, ut qui diligit Dominum, diligat et fratrem suum. NAM NON ADULTERABIS.  Qui ita diligit proximum sicut se ipsum, id est omnem hominem, adulterare non potest uxorem, quia nec ipse uult ut alius uxorem eius adulteret, maxime cum Apostolus dicat: Fornicatores et adulteros iudicabit Deus. Et: Fugite fornicationem, quia omne peccatum, quodcunque facit homo, extra corpus est; qui autem fornicatur, in corpus suum peccat. NON OCCIDES. Et facillime patet quia nullus proximum suum occidere potest, si diligit eum sicut se, quia ipse non uult ab aliquo occidi se, sciens scriptum: Omnis qui occiderit gladio, gladio peribit, uel Dei uel hominis. NON FURABERIS. Et sicut superius diximus, nullus fratri suo furatur, si eum sicut se diligit; sciens scriptum, quia fures ad penam uadunt.  NON FALSUM TESTIMONIUM DICES: similiter intelligendum est, quia qui fratrem diligit sicut semetipsum, contra eum falsum testimonium proferre non potest; propter illud quod scriptum est: Falsus testis non erit impunitus. Sicut nec illi duo senes fuerunt, qui contra Susannam falsum dixerunt testimonium. Et in passione Domini et in beati Stephani legimus falsos testes adfuisse, quorum nullus impunitus esse potuit.

NON CONCUPISCES REM PROXIMI TUI. Sicut superius diximus, ita intelligendum est. Sed est alter proximus, uidelicet Dominus iehsu Christus, qui cum esset Deus noster, proximus fieri dignatus est, sicut ipse in parabola hominis qui descendebat a Ierusalem in Iericho, et incidit in latrones, dicit. Cum  enim dixisset quod sacerdos et leuita, uiso saucio pertransissent, et miserti non sunt, Samaritanus transiens misertus est: statim subintulit: Quis horum trium uidetur tibi proximus fuisse illi qui incidit in latrones? At ille dixit: Qui fecit misericordiam in illo. Hunc dicit proximum, qui diligit omnem legem, et uniuersa mandata in eius amore complet. De quo scriptum est: Finis legis Christus. Neque ullo pacto fieri potest, ut ex toto corde totisque uisceribus suis quis diligens Christum, faciat aliquid quod non placeat Christo. Non enim adulterat uerbum illius, si ueraciter eum diligit; sicut nec apostolus faciebat, qui dicebat: Non sumus adulterantes uerbum Dei, sed sicut ex Deo coram Deo in Christo loquimur. Et propheta in psalmo: Perdidisti omnes qui fornicantur  abs te. Hic talis non solum non adulterat, sed nec mulierem respicit ad concupiscendum, sed magis dicit cum Psalmista: Sitiuit anima mea ad Deum fontem uiuum; quando ueniam et apparebo ante faciem Dei? Non solum autem non occidit, sed nec irascitur; propter illud: Omnis qui irascitur fratri suo, reus erit iudicio. Sed neque furatur uerba illius, sicut illi faciebant de quibus ille dicit: Quotquot uenerunt ante me, fures fuerunt et latrones. Neque falsum testimonium dicit, sciens ipsum quem diligit falso testimonio proditum. uel non eum minorem Patri facit, sicut Ariani, qui dicunt Patrem maiorem, Filium minorem, Spiritum uero sanctum perminorem dicunt falsiloqui et seductores. ET SI QUOD EST ALIUD MANDATUM IN HOC uERBO INSTAURATUM. Sunt  quidem alia mandata uel que superius sunt dicta, uel in tabulis lapideis sculpta, sed in hoc uerbo instaurantur, scilicet in dilectione Dei et proximi, Domino dicente: In his duobus mandatis tota lex pendet et prophete: DILIGES PROXIMUM TUUM SICUT TE IPSUM. Et nota quia in dilectione Dei equalitatem, in proximi uero dilectione quantitatem cum dixit: sicut te ipsum Dilectio autem Dei nulla mensura constringitur. DILECTIO PROXIMI MALUM NON OPERATUR. uerum est, quia nunquam in proximum suum malum operatur, quia ita illum diligit ut se. uel qui Christum diligit ut se, malum non operatur, id est peccatum non facit, quia omnis qui natus est ex Deo, non peccat. Plenitudo ergo legis est dilectio,  quia omnia mandata de caritate procedunt, et ad ipsam usque perueniunt; sine qua uirtutes uitia reputantur. Et hoc est quod dicit Dominus per prophetam: uerbum breuiatum faciet Dominus super terram. Quid enim plus breue potest esse, quam in  duobus preceptis omnia concludi? Si enim omnia perquirere non uales, tene ista duo, et omnia implesti, quidquid patet, quidquid latet in diuinis Scripturis.



uII. Lectio Epistole I beati Pauli apostoli ad Corinthios : Fratres, gratias ago Deo meo semper pro uobis, etc. COMMENTUM LUCULENTII.


 Corinthii sunt Achei: hi predicati a Paulo apostolo, post eius discessionem illius doctrinam deserentes seducti sunt a falsis prophetis. Hoc Apostolus cupiens reformare scribit illis epistolas duas. In prima laudat eos in capite, inferius ualde reprehendit more periti medici dicens: sic enim peritus prius tangit carnes sanas ut perueniat ad putridas: si enim prius infirmas tangeret, forsitan eger eius medicinam respueret. Sic Apostolus prius tetigit hoc quod sanum erat in Corinthiis, cum laude inchoauit: FRATRES, GRATIAS AGO DEO MEO SEMPER PRO uOBIS IN GRATIA DEI, QUAE DATA EST uOBIS IN CHRISTO IESU. Ad putridas peruenit cum ait: Audiuntur inter uos fornicatores. Si enim in primo capite redarguerentur, forsitan non reciperent eius doctrinam. Ait ergo:  Gratias ago Deo meo semper pro uobis. Ac si dicat: Gratias quidem ago Deo, qui habet scientiam matrem uirtutum; sed uolo uos scire que illa sit uera scientia, ubi mores cum uita concordant; non que inflat, sed que edificat. Scientia enim inflat, caritas autem edificat. QUIA IN OMNIBUS DIuITES FACTI ESTIS IN ILLO, IN OMNI uERBO, ET IN OMNI SCIENTIA. Ostendit in omni bono eos ditatos, quoniam ad fidem Christi uenerunt; scilicet in omnibus uirtutibus, in omni uerbo, et in omni scientia, in utroque Testamento, ueteri et Nouo. In omni uerbo dicit, in lege, in scientia, in Euangelio. Ille enim diues in omni uerbo, et in omni scientia, qui omnes pene Scripturas ualet discere, et alios erudire. Ille est ueraciter sapiens in omni uerbo et in omni scientia, qui hoc quod legit et intelligit, aliis predicat; si prius opere  implet, ne aliis predicans ipse reprobus efficiatur. Nonnulli sunt diuites in omni uerbo, sed non in omni scientia; sicut Iudei putant, qui tantum litteram legis custodiunt, Euangelium uero respuunt. Sunt alii diuites in scientia, sed non in uerbo, qui Euangelium respuunt, sicut Manichei. In omni uerbo dicit in superficie, in scientia, in intellectu spirituali. Et hoc forsitan ideo dicit, quia erant in Corinthiis, qui utrumque Testamentum recipere nolebant. Et ideo sicut magister imperfectos discipulos laudando ad meliora prouocat. Sic enim et ad Galatas ait: uos qui spirituales estis, huiusmodi instruite in spiritu lenitatis.

SICUT TESTIMONIUM CHRISTI CONFIRMATUM EST IN uOBIS, ITA UT NIHIL uOBIS DESIT IN ULLA GRATIA. Testimonium Christi utrumque dicit Testamentum, quod  Christi aduentum uel prophetauit uel ostendit. Unde et ipse Dominus: Ideo omnis scriba doctus in regno celorum similis est homini patrifamilias, qui profert de thesauro suo noua et uetera. Confirmatum est, inquit, in uobis, id est me predicante; nec nouum enim sine ueteri, nec uetus sine Nouo; sed utrumque eos docuit, sicut alibi dicit: Tradidi enim uobis in primis quod et accepi; ita ut nichil uobis desit in ulla gratia. Huic simile est, quod ait Salomon: uenerunt mihi omnia bona pariter cum illa. EXSPECTANTIBUS REuELATIONEM DOMINI NOSTRI IESU CHRISTI. Ille qui diues est in omni uerbo et in omni scientia, nichil ei restat, nisi ut exspectet reuelationem Domini, sicut Dominus ait: Estote parati, similes hominibus exspectantibus dominum suum quando reuertatur a nuptiis. Quod  dupliciter intelligi potest, et specialiter, et generaliter. Specialiter quando uniuscuiusque anima uiri perfecti a corpore egrediens migrat ad Dominum, ipso dicente: uolo, Pater, ut ubi ego sum, ibi sit et minister meus. Generaliter uero in die iudicii, quando omnes astabimus ante tribunal Dei. Unde et alibi: Nolite ante tempus iudicare, quoadusque ueniat Dominus. Unusquisque enim fidelis sic uiuere debet, ut possit exspectare reuelationem Domini; scilicet cupiat dissolui, et esse cum Christo, propter illud quod Dominus dicit: Beati serui illi, quos cum uenerit Dominus inuenerit uigilantes.

QUI CONFIRMAuIT uOS USQUE IN FINEM SINE CRIMINE. Exspectant enim sancti reuelationem Domini, quia nunc uita nostra abscondita cum Christo in Deo. Reuelabitur uero, quia cum Christus apparuerit uita uestra,  tunc et uos apparebitis cum ipso in gloria. Nunc enim filii Dei sumus, et nondum apparet quod erimus. Reuelabitur uero quod exspectamus, quia cum apparuerit, similes ei erimus, et uidebimus eum sicuti est. Qui et confirmauit, qui de tenebris uos uocauit in admirabile lumen suum. Illuminauit enim his qui in tenebris, et in umbra mortis erant. Et hoc est quod dicit, qui et confirmauit uos. Usque in finem dicit, id est, mortem, uel in diem iudicii. Et nota quia non dicit sine peccato, sed sine crimine. Nec contrarius uidetur Ioanni qui dicit: Si dixerimus quia peccatum non habemus, nos ipsos seducimus, et ueritas in nobis non est. Aliud est peccatum, aliud est crimen. Dante Deo sine crimine potest esse homo, scilicet sine sacrilegio, sine adulterio, sine furto, uel maiori crimine; sine peccato uero nullus. Quia non est homo  super terram qui facit bonum, et non peccet. In multis enim offendimus omnes. Et ideo non ait sine peccato, sed sine crimine. IN DIE ADuENTUS DOMINI NOSTRI IESU CHRISTI, uel in diem mortis, quando ad suos uenire dignatur. Unde et dicit: Sic eum uolo manere donec ueniam. uel in diem iudicii, quando uenturus est iudicare uiuos et mortuos. Bene dicitur in die aduentus Domini nostri Iesu Christi. Unde et Mattheus: Cum sederit rex in solio regni sui, et ceperit iudicare. Que dies amara erit iniustis, blanda et mitis iustis  et piis, quibus dicetur a Domino: uenite, benedicti Patris mei, percipite regnum, quod uobis paratum est ab origine mundi. Reprobis autem: Ite, maledicti, in ignem eternum, qui uobis paratus est. Quem diem propheta prospiciens dicit: Dies ire dies illa, dies tribulationis et angustie, dies calamitatis et miserie, dies nebule et turbinis, dies nubis et clangoris. De qua et alius propheta: Beatus qui intelligit super egenum et pauperem, in die malo liberabit eum Dominus.



uIII Lectio Epistole beati Pauli apostoli ad Ephesios : Fratres, obsecro uos ne deficiatis in tribulationibus meis pro uobis, que est gloria uestra, etc. EXPOSITIO LUCULENTII.


 uidebat Paulus apostolus consummari cursum [Cod., cor] suum, et simulacra deorum ad nichilum redigi, principem mundi foras proiici, pullulare fidem credentium, edificari Ecclesiam et crescere, se autem atrociter persequi propter instantiam laboris et predicationis accepti officii ad construendam Ecclesiam. Discipulos, quos ante predicauerat uerbis, uoluit instruere exemplis, cum ait: OBSECRO uOS NE DEFICIATIS IN TRIBULATIONIBUS MEIS; ac si dicat: Totum quod patior, quo arctor, quo tribulor, mea tribulatio uestra est gloriatio, quia tunc in fide discipuli solidantur, cum propter eos magister patitur et angustiatur. Potest et aliter intelligi quod dicit: Obsecro uos ne deficiatis in tribulationibus meis pro uobis; ac si dicatur: Sicut ego inter procellas mundi  istius et persecutiones non titubo, ita et uos apposita supplicia, si contigerit, pro Christi nomine formidare nolite. Bene dicit, QUAE EST GLORIA uESTRA. Cui simile est: Si quid patimini propter iustitiam, beati eritis. HUIUS REI GRATIA FLECTO GENUA MEA AD PATREM DOMINI NOSTRI IESU CHRISTI. Et hic conuenit sensus superioris cause, quod Apostolus rogat pro Ephesiis, ne deficiant in tribulationibus, cum dicit: Huius rei gratia flecto genua mea ad Patrem Domini nostri Iesu Christi. Sicut enim sunt genua exterioris hominis, sic sunt et interioris. Tale quid et ad Philippenses idem apostolus ait: Ut in nomine Iesu omne genu flectatur celestium, terrestrium et infernorum. Quod utique non ad solam corporis pertinet genuculationem. Multi enim uidentur erecta ceruice orare, apud  Deum uero humiliter poplite flectuntur. Et e regione nonnulli prolixe orantes, poplitem figunt ante homines humiliter, apud Deum erectam ceruicem habent. Paulus uero non tantum genu flexo, quantum affectu mentis, orabat cum diceret: Huius rei gratia flecto genua mea ad Patrem Domini nostri Iesu Christi, EX QUO OMNIS PATERNITAS IN CeLIS ET IN TERRA NOMINATUR. Paternitatis honorem dicit apostolus Paulus nominari in celis et in terra. In celis, scilicet in angelicis potestatibus, quia sicut nos in terris propter reuerentiam, uenerationis causa, anteriores nostros  patres nominamus patriarchas et prophetas sic et digniores potestates in celestibus paternitatem obtinent. Dicuntur enim angeli minoris ordinis. Archangeli, throni, dominationes, principatus et potestates paternitatem habent. Et ideo dicit apostolus Paulus: Ex quo omnis paternitas in celis et in terra nominatur. Et nota quia non dixit ex quo nata est, sed ex quo nominatur; ac si dicat, ex Domino qui exemplum reliquit sanctis ita faciendi.

UT DET uOBIS SECUNDUM DIuITIAS GLORIAE SUAE uIRTUTE CORROBORARI PER SPIRITUM EIUS. Diuitie ipsius sunt, utpote dona carismatum, dona uirtutum, que sanctis largitur, sicut unus ex eis qui acceperat dicebat: Nos de plenitudine eius accepimus gratiam pro gratia. Orat apostolus pro Ephesiis  dicens: Ut det uobis secundum diuitias glorie sue uirtute corroborari per Spiritum eius. Ac si dicat: Tantis fulti sitis donis uirtutum, ut inter persecutiones fortes maneatis, quod nullus utique facere poterit, nisi gratia sancti Spiritus fuerit imbutus. Sicque dicit uirtute corroborari per Spiritum eius; qui enim Spiritum Dei in se habitantem habuerit, erit fortis, et habebit uirtutes. IN INTERIOREM HOMINEM HABITARE CHRISTUM PER FIDEM IN CORDIBUS uESTRIS. In hoc uult ostendere duos homines esse in uno homine, exteriorem uidelicet et qui corrumpitur, interiorem qui renouatur de die in diem, sicut ipse in alio loco dicit: Si exterior homo noster corrumpitur, is tamen qui intus est renouatur de die in diem. Habitat enim Christus in interiorem hominem, et hoc non  nisi per fidem. Sine fide enim impossibile est placere Deo: et contra, Iustus ex fide uiuit. Qui enim perfectam habet fidem, habet Christum habitantem in se. Utique et Pater loquitur, Et inhabitabo in illis, et inambulabo.

IN CHARITATE RADICATI ET FUNDATI, UT POSSITIS COMPREHENDERE CUM OMNIBUS SANCTIS QUAE SIT LATITUDO, LONGITUDO, SUBLIMITAS, ET PROFUNDUM. Ille in caritate radicatus pariterque et fundatus est, quem nec prospera eleuant nec aduersa perturbant. Sicut ille erat qui dicebat: Quis nos separabit a caritate Dei? subauditur nullus.  Ceterum multi uidentur in caritate radicati, sed non sunt fundati, quos prospera eleuant, aduersa perturbant; qui tempore pacis credere uidentur; tempore aduersitatis negant; sicut de false credentibus dicit Dominus: Non omnis qui dicit mihi: Domine, Domine, intrabit in regnum celorum. Et Paulus: Qui confitentur se nosse Deum, factis autem negant. Orat beatus Paulus apostolus pro Ephesiis, ut essent in caritate radicati et fundati, et cum omnibus sanctis comprehendere potuissent que sit latitudo, sublimitas, et profundum; non mundane sapientie, que stultitia est apud Deum, sed spiritualis, que amica est Dei. Sapientes enim huius mundi comprehendere solent spatia terrarum, latitudinem scilicet ab aquilone usque ad meridiem, longitudinem autem ab ortu  solis usque ad occasum, sublimitatem uero a terra usque ad celum, profunditatem usque ad abyssum; numerantes etiam guttas maris Oceani, numerum arenarum eiusdem maris, stellas celi, et hec fatuitas est. Nos autem cum apostolo Paulo spiritualibus spiritualia comparantes, comprehendamus cum omnibus sanctis, que sit latitudo, longitudo, sublimitas, et profundum. Primo crucem nostri Redemptoris considerantes in qua mysteria significata sunt. Ibi namque fuit latitudo, longitudo, et profunditas primo, et non statim sublimitas: latitudo fuit lignum quod in transuersum iacuit, ubi manus nostri Redemptoris fixe fuerunt; longitudo lignum illud quod ab eo in terra figebatur, usque ad latitudinem pertingens, in quo corpus nostri Redemptoris tensum  fuit; profundum illud quod in terra fixum fuit, ubi steterunt pedes eius. Primo namque crux in similitudinem tau littere facta fuit, sed postea additum fuit ibi lignum, ubi causa ipsius scripta fuit; et nutu Dei hoc actum fuit, ut plenum mysterium in se contineret, ut sancto signo crucis muniti, tuti manerent ab hoste antiquo. Hec ad litteram.

Spiritualiter uult apostolus Paulus intelligere que sit latitudo, et longitudo. Latitudo est caritas, que non solum amicos in Deum, uerum inimicos propter Deum diligere consueuit, de qua scriptum est: Latum mandatum tuum nimis. Longitudo est perseuerantia boni operis, de qua Dominus dixit: Qui perseuerauerit usque in finem, hic saluus erit. Sublimitas est spes. Quod enim non uidemus speramus, per patientiam  exspectamus. Quod illi possunt dicere qui mente in celestibus habitant, sicut ille qui dicebat: Conuersatio autem nostra in celis est. Profundum est fides, sperandarum substantia rerum, argumentum non apparentum. Aliquis enim cepit diligere proximum, id est omnem hominem, et nunquam etiam nec in persecutione cessauit ab eius dilectione; hec latitudo est. Facit hoc totum propter adipiscendam uitam eternam; et hoc sublimitas est. Pendent hec omnia ex occulta diuina misericordia que interius semper hominem protegit; et hoc profundum est. Si autem quislibet ingeniosus altero sensu indagare sategerit, intelligat id quod sequitur: SCIRE ETIAM SUPEREMINENTEM SCIENTIAM CHARITATEM CHRISTI, UT IMPLEAMINI IN OMNEM PLENITUDINEM DEI. Supereminens est  enim caritas Christi et precellens omnia ista. Quod sequitur: EI AUTEM QUI POTENS EST FACERE OMNIA SUPERABUNDANTER QUOD PETIMUS AUT INTELLIGIMUS, SECUNDUM uIRTUTEM QUAE OPERATUR IN NOBIS. Nullus enim tantum petere potest et intelligere quod petat, quantum ipse potest largire, qui dat ut petamus, qui per prophetam loquitur dicens: Antequam me inuocetis, ego exaudiam. Et per semetipsum dicit: Sine me nichil potestis facere

IPSI GLORIA, ET IN ECCLESIA IN CHRISTO IESU IN OMNES GENERATIONES SAECULI SAECULORUM. AMEN. Ipsi, scilicet Deo Patri; in Ecclesia, hoc est in congregatione iustorum fidelium, qui eum sine intermissione glorificant, gratias agentes Deo, et hoc per Christum. Cum dicit in Christo Iesu in omnes generationes, per Filium eius  laudatur Pater in terris. Et bene dixit in omnes generationes seculi seculorum. Amen. Ante enim quam Dei Filius uenisset in mundum, unam plebem tantum cognouerat, iuxta quod scriptum est: Notus in Iudea Deus, in Isrel magnum nomen eius. Postquam uero Dei Filius uenit in terris, eius doctrina per uniuersum mundum claruit. Iam nunc dicitur: Exaltare super celos, Deus, et in omnem terram gloria tua. Hoc est quod dicit Apostolus: In omnes generationes seculi seculorum. Amen. Cum uero dicit seculi, formam ostendit presentis temporis; cum autem subiungit seculorum, sine fine ostendit laudare Deum in sanctis. Et ideo sine intermissione illi gratias agere debemus, qui talem nobis dedit doctrinam, ut sic eum cognoscere possimus.



IX. Lectio Epistole beati Pauli apostoli ad Ephesios : Fratres, obsecro uos ego uinctus in Domino, ut digne ambuletis uocatione qua uocati estis, etc. COMMENTUM LUCULENTII.


 In hac sententia duplex intelligenda est ratio. Quantum enim ad litteram attinet, uinctus erat in Domino, id est propter Dominum, quia fidem Christi predicans, a nullo persecutore obsisti potuit uel eleuari, et ob hanc causam in carcere trusus fuit, et hoc est quod ait: EGO uINCTUS IN DOMINO. Aliter  uinctus in Domino erat uinculo caritatis cum Ephesiis; de quo in alio loco dicit: Super omnia autem hec caritatem habentes, que est uinculum perfectionis. Sic sancti postquam in caritate agglutinantur, separari non queunt. Sic de Dauid et Ionathan legimus: Conglutinata est anima Ionathe cum anima Dauid. Et ideo  pre tanta dilectione cum Ephesiis iunctus erat Paulus, ita ut non solum tempore pacis, uerum etiam nec in persecutione ab eis non recedat; licet corpore absens fuisset, spiritu cum illis erat. Exorabat etiam ut fidem quam acceperant inconcussam seruarent: UT DIGNE AMBULETIS uOCATIONE QUA uOCATI ESTIS. Quasi diceret, eum qui de tenebris uos uocauit in admirabile lumen suum, digne sequimini uestigia eius, humilitate, patientia, obedientia, ceterisque uirtutibus. Quod iter quomodo ambulandum est? uidelicet non gressu pedum, sed affectu mentis. Ille etenim digne ambulat uocatione qua uocatus est, qui nec in prosperis erigitur, nec in aduersis deiicitur, nec declinat ad dextram siue ad sinistram, audiens prophetam dicentem: Hec uia, ambulate in ea, neque ad  dextram neque ad sinistram. Nam qualiter ambulare debet unusquisque fidelis, quasi exponens Apostolus statim subiecit cum ait: CUM OMNI HUMILITATE, ET MANSUETUDINE, CUM PATIENTIA. Recte primo dixit, cum omni humilitate, quia qui sine humilitate uirtutes congregat, quasi qui in uentum puluerem portat. De humilitate Dominus dicit: Super quem requiescam, nisi super humilem, et quietum, et trementem sermones meos? Hinc est enim quod Petrus ait: Humiliamini sub potenti manu Dei, ut uos exaltet in tempore uisitationis. Hinc iterum ipse Dominus dicit: Omnis qui se exaltat humiliabitur. Et mansuetudine; quam qui habet non solum domesticis, uerum etiam agrestibus, semitam prebebit, imitans Deum qui ait: Discite a me quia mitis sum et humilis corde. Et iterum: Beati  mites, quoniam ipsi Deum uidebunt. Cum patientia; quidquid fidelibus euenerit aduersitatis, omnia patienter tolerant; sicut idem apostolus alio loco dicit: In multa patientia. Et propter illud: Beati pacifici, quoniam filii Dei uocabuntur. Alibi quoque dicitur: In patientia uestra possidebitis animas uestras. Hanc uirtutem Dominus ad passionem pergens commendauit discipulis suis dicens: Pacem relinquo uobis, pacem meam do uobis.

SUPPORTANTES INuICEM IN CHARITATE. Hanc sententiam in Epistola ad Galatas edisseruimus [a 1Kb] in loco quo dicitur, Alter alterius onera portate, et sic adimplebitis legem Christi. Lex Christi est dilectio, sicut ipse dicit: In hoc cognoscent omnes quia mei estis discipuli, si dilectionem habueritis in inuicem. Et  ideo cum patientia nos supportare debemus in inuicem, sic ut qui uiderit errantem, ad uiam ueritatis reuocet, irascentem ad concordiam, lapsum erigere, dolentem consolare, esurienti cibum, sitienti potum, algenti uestimentum tribuere. Sicque fit ut omni necessitate fraterna consolando cum patientia supportemus. UNUM CORPUS. Unum corpus dicit sancte Ecclesie, sicut in alio loco dicit, quia unum corpus, et unus panis sumus in Christo. Nam quanquam in membris diuisa sit sancta Ecclesia, tamen in unitate fidei consistens, unum est corpus, sicut idem apostolus dicit alibi: uos estis corpus Christi, et membra de membris; addidit: UNUS SPIRITUS. Unanimitatem  ostendit, quam omnes fideles habere debent, iuxta quod scriptum est: Qui habitare facit unanimes in domo. Petrus quoque admonet dicens: Omnes unanimes in oratione estote compatientes. Aliter, unum spiritum dicit, id est Spiritum sanctum, qui diuiditur in septiformes gratias, quo omnes fideles innuuntur. Ideo unus spiritus Trinitatem tenet. SICUT uOCATI ESTIS IN UNA SPE uOCATIONIS uESTRAE. Unam spem uocationis uestre dicit celestem beatitudinem, ad quam tendent omnes electi. Sed ualde contraria uidetur esse sententia apostoli Pauli uerbo Domini ubi ait: In domo Patris mei mansiones multe sunt. Et Apostolus ait: In una spe uocationis uetre: attamen si recte consideres, et Dominus uerum dicit, et apostolus Paulus uerus. In domo, inquit  Dominus, Patris mei mansiones multe sunt; sicut idem subiecit, alius autem sic, alius uero sic. Et hoc propter diuersorum merita, quia unusquisque sanctorum prout meretur, ita et accipit premium. Dicit enim ipse Dominus de se: Fulgebunt iusti sicut sol in regno Patris eorum; attamen non omnes equaliter; sed, sicut ait Scriptura, stella differt in claritate, sic erit in resurrectione multorum [mortuorum]. Alia est enim claritas solis, alia claritas lune, alia claritas stellarum, sic erit et in resurrectionem mortuorum, iuxta prefatam rationem. Hinc angelus ad prophetam Danielem ait: Docti fulgebunt ut splendor firmamenti; et qui ad iustitiam erudiunt plurimos, quasi stelle in perpetuas eternitates. Attamen una spes omnium electorum, celeste scilicet regnum, ubi semet iungentes  nequeunt separari.

UNUS DOMINUS, UNA FIDES, UNUM BAPTISMA, UNUS DOMINUS ET PATER OMNIUM, QUI EST SUPER OMNES, ET IN OMNIA. Unus est Dominus, id est Dominus iehsu Christus, qui non partitur, sed in unitate semper consistit. Et una fides credentium, pariter et unum baptisma, sicut ipse Dominus dicit: Ite, docete omnes gentes, baptizantes eos in nomine Patris, et Filii, et Spiritus sancti. ualde pensandum est quare dicat Apostolus unum baptisma. Sic et Lucas in Actibus apostolorum testatur cum dicit: Baptismum quod predicauit Ioannes, Iesum a Nazareth quomodo unxit eum Dominus Spiritu sancto et uirtute. Unum est enim baptismum, quod in Trinitate dari testetur; sicut ipse Dominus in alio loco dicit: Ioannes quidem baptizauit  aqua, uos autem baptizabimini Spiritu sancto. Et ideo unus Dominus est, una fides, unum baptisma, unus Deus et Pater omnium, qui est super omnes, et per omnia, ET IN OMNIBUS NOBIS. Deus pater dicitur unus esse: et bene dicit Pater omnium, quia Pater omnium creaturarum, iuxta quod scriptum est: Qui manet in eternum cuncta creauit simul.

Quia hic de Trinitate mentio facta est, restat ut inde restrictius aliquid loquamur. Dixit enim primo, unus Spiritus; deinde unus Dominus; tertio unus Deus et Pater omnium. Primum posuit Spiritum sanctum, deinde Filium, tertio Patrem. Utitur hoc testimonio contra Arium, suosque similes, qui dixerant:  Pater maior, Filius minor, Spiritus sanctus perminor Patre et Filio. Quem enim ille perminorem dicebat, Apostolus primum posuit cum dicit, unus Spiritus. Rursumque quem ille minorem dicebat Patri, in secundo loco posuit cum dixit, unus Deus et Pater omnium, qui est super omnes et per omnia. Non solum autem Paulus, uerum etiam et sanctus Dauid, et Spiritum sanctum premuniens [Cod., preuidens] fidemque sancte Trinitatis et honorem ab heretica prauitate, ita distinguit: Cor mundum crea in me, Deus, et spiritum rectum innoua in uisceribus meis. Dicens spiritum rectum, ostendit Spiritum sanctum. Et cum subiungit: Ne proiicias me a facie tua, de Filio dicit. Cum uero infert: Redde mihi letitiam salutaris  tui, Patrem utique insinuat. Et nota quod dicit Paulus: Qui est super omnia Deus benedictus in secula; non qui sunt dii, sed qui est Deus. Prudenter namque Trinitatem distinxit, sed fideliter uniuit cum dixit: qui super omnes, id est, Deus Pater; et super omnia, Deus Filius. In ipso enim, ait Apostolus, uiuimus, mouemur, et sumus. Et in omnibus, Spiritus sanctus, qui uadens circuiensque replet corda fidelium, iuxta quod scriptum est: Scitis quia templum Dei estis uos, et Spiritus sanctus habitat in uobis, qui est benedictus in secula; in omni creatura, in quibus laudatur et benedicitur Deus, sicut scribitur in hymno trium puerorum: Benedicite, omnia opera Domini, Dominum; laudate et superexaltate eum in secula.



X. Lectio Epistole beati Pauli apostoli ad Ephesios : Fratres, renouamini spiritu mentis uestre, etc. EXPOSITIO LUCULENTII.


 Renouari precepit Apostolus spiritu mentis uestre, de quo alibi: Si exterior homo noster corrumpitur, is qui intus est renouatur. Et recte dicit: RENOuAMINI SPIRITU MENTIS uESTRAE; quia nec in sensu sine spiritu, nec in spiritu sine sensu renouamur. Sicut enim psallimus spiritu, psallamus et mente; oramus spiritu, et mente oremus; ita renouari debemus sensu, ut cum ipse mundus fuerit atque purgatus, adiungatur ei et renouatus spiritus. Quod qui fecerit, iam non simplex eius spiritus dicitur, sed spiritus sensus dicitur esse. ET INDUITE NOuUM HOMINEM QUI SECUNDUM DEUM CREATUS EST. Id ipsum mihi uidetur esse quod dicit et alibi: Induimini uos Christum Iesum, quoniam omnes fideles Christum induunt, et dicitur eis ab Apostolo: Quotquot credidistis, Christum induistis.  Nam et sancti indumentum Domini interdum dicuntur, sicut alibi dicit: uiuo ego, dicit Dominus, quia omnibus his uelut ornamentum uestiris. Sancti autem induunt Dominum, dum renouant spiritum mentis sue. Et recte nouum hominem dicit Dominum Iesum, quia nouus homo uenit in mundum, noua precepta dedit mundo. Noua etenim fuit conceptio, partus, natiuitas, baptismum, doctrina, passio, mors, resurrectio, et in celis ascensio. Quidquid in illo consideres, in assumpto homine tantum nouitas fuit. Qui enim in sua Deus ante secula exstitit, in fine seculi in nostra nouus homo apparuit. Quem nouum hominem noui homines indui debent, eum imitando, ut sint mansueti, mites, humiles, misericordes, non reddentes malum pro malo, uel maledictum pro maledicto,  et his similia que ipse iubet implendo. Quod qui fecerint, induuntur nouum hominem Christum, et ualent dicere: uiuo autem iam non ego, uiuit uero in me Christus, QUI SECUNDUM DEUM CREATUS EST.

Nota quia in Scripturis sacris non de minimis, sed de summis et precipuis creationibus inuenitur nomen. uerbi gratia: creatus est mundus, edificata est domus, condita est urbs. Considera ordinem, et uide magnitudinem assumptum hominem Deum.  Quasi creatus dicitur, quomodo mundus. Qui enim ante secula Deus una cum Patre exstitit, sicut habes in Sapientia: Dominus possedit me in initio uiarum suarum; in fine seculorum nouus, nouus homo secundum Deum creatus est. Sed contrarium uidetur fidei nostre, quam confitemur dicentes: Filius a Patre solo est, non factus, non creatus sed genitus. Sed semper, ut sepe dictum est, duas naturas in Dei Filio intelligere debemus, diuinam scilicet atque humanam; diuinam, in qua equalis est Patri, in qua nec factus nec creatus est; humanam, in qua de matre natus est homo. Ordinem exponit quomodo IN IUSTITIA ET SANCTITATE ET uERITATE. iehsu ergo Filius Dei in iustitia et sanctitate creatus est, quia Deus ueri Dei Filius est. Et nota: religio atque iustitia in  illo cum ueritate completa est; et ideo bene in iustitia, quia maculam peccati non habuit; iustus, quia iustitiam diligit; sanctus, sicut ipse dicit: Sancti estote, quia et ego sanctus sum Dominus Deus uester. Et ueritas, cum dicit: Ego sum uia, ueritas et uita.

PROPTER QUOD DEPONENTES MENDACIUM, LOQUIMINI uERITATEM UNUSQUISQUE CUM PROXIMO SUO. Propterea quia nouum hominem indui debetis, primo mendacium deponere debetis, et ueritatem loqui. Simile est quod peccatori dicit sanctus Dauid: Declina a malo, et fac bonum. Et idem apostolus ad Titum: Ut abnegantes impietatem et secularia desideria. Petrus ad sparsos : Qui uult uitam diligere et uidere dies bonos, cerceat linguam suam a malo. Sic et hic deponentes mendacium. Mendacium est omne  uerbum dolosum. Augustinus dicit omne mendacium peccatum esse. Audi et aliud: Odisti omnes qui operantur iniquitatem. Proximum hoc in loco consanguineum, uel propinquum, aut uicinum tantum intelligere non debemus; sed omnem hominem; alioquin qui proximus non est debet mendacium audire? non utique. Si enim proximum consanguineum ut propinquum intelligere tantum debemus, quid faciemus de quo alibi dictum est, Non adulterabis uxorem  proximi tui? Si proximum consanguineum intelligis solummodo, uidetur dare illi licentiam cum extraneis mulieribus concumbendi. Et uere omnes adulteri ad penam uadunt: et fornicatores et adulteros iudicabit Deus. Ergo proximum omnem hominem intelligi debet, cum quo, relicto mendacio, ueritatem loqui necesse est. QUONIAM SUMUS INuICEM MEMBRA. Hic distantia facta est, ut proximum intelligas omnem hominem. Membrum autem non potest esse, nisi fidelis fideli. Que enim societas luci ad tenebras? aut que pars fideli cum infideli? subauditur Nulla. Ita nec paganus Christiano membrum esse potest, nisi illi quibus Apostolus dicit: uos estis corpus Christi, et membra de membris.

IRASCIMINI, ET NOLITE PECCARE. Duplex non solum  apud nos, uerum etiam apud philosophos est ira. Est enim ira, que naturaliter accidit homini, concitato furore mentis, de qua propheta: Turbatus est a furore oculus meus. Quam funditus uetare non potuit, et ideo ait: Irascimini, et nolite peccare. Est enim et alia ira que ex liuore inuidie descendit, de qua nascitur rixa, et odium, quam in catalogo uitiorum enumerans dicit: Ire, rixe, dissensiones, secte, inuidie, homicidia, ebrietates, comessationes. SOL NON OCCIDAT SUPER IRACUNDIAM uESTRAM. Si simpliciter hunc solem intelligimus, quem oculis corporeis cernimus, uidetur nobis licentia data per diem irascendi. Et quid faciemus? quia potest homo una die peccare quantum non potest annorum curriculis penitere. Ergo non de isto sole, sed de sole Christo,  qui occidit malis, iuxta quod de pseudoprophetis dicitur: Occidit eis sol in meridie; oritur uero sanctis, iuxta quod dicitur: uobis timentibus nomen Domini orietur sol iustitie. Et hoc est quod dicitur: Sol non occidat super iracundiam uestram. Ac si dicat, si concitata mente ira subrepserit, cito ad penitentiam conuertimini, ne subito rapta anima obtenebretur, uel sol iustitie, uel principale cordis tenebris obuoluatur. Potest adhuc et simpliciter de hoc sole intelligi dictum, iuxta quod in quarto psalmo dicit Dauid, unde sumptum uidetur: Que dicitis in cordibus uestris, et in cubilibus uestris compungimini; id est quecunque in die cogitatione, ira, uel opera, delinquitis, in cubilibus uestris compungimini. Ante solis occasum in pace reuertimini, uel in crastinum non differatis. NOLITE LOCUM DARE DIABOLO. Diabolus ergo,  cum nomen est, Latine criminator dicitur; lingua Hebraica Satan, aduersarius appellatur, siue contrarius: ab Apostolo Belial nominatur, id est absque iugo, eo quod de collo suo abiecerit seruitutem,  quem Aquila apostatam transtulit: cui locum dare non debemus peccando, irascendo; locus enim diaboli peccatum est. Locum quotidie querit circumiendo, dicente Petro apostolo: Aduersarius uester diabolus tanquam leo rugiens circuit querens quem deuoret. Et hoc ideo, quia inuidet omni bono. Inuidia enim diaboli mors introiuit in orbem terrarum

QUI FURABATUR, IAM NON FURETUR. Furtum nominat apostolus Paulus omne nocumentum proximi; amatores enim seculi huius facultates presentis temporis amplectendo, proximis inuident, ui rapiunt, uel in negotiis circumueniunt, et auferunt; ideo admonet Ephesios ne in occasione lucri incurrant crimen furti. Hinc aliis discipulis dicit: Neque circumueniat  auarus in negotio fratrem suum. Potest et altius intelligi quod dicit, qui furabatur iam non furetur; scilicet sicut de pseudoprophetis dictum est, quia sermones furabatur unusquisque a proximo suo: et quotquot uenerunt, fures fuerunt et latrones. Hi tales omnes furantur uerbum Dei, loquuntur mendacium cum proximo suo. Et hos tales prohibet furtum facere, iuxta quod et superius dixit: Deponentes mendacium, loquimini ueritatem unusquisque cum proximo suo. MAGIS AUTEM LABORET OPERANDO MANIBUS SUIS QUOD BONUM EST. Simile est quod iam dictum est: Declina a malo, et fac bonum. Et recte dicit operando manibus, quod bonum est, ut qui antea res alterius furto rapiebat, incipiat propria largiri. Similiter et de ceteris rebus intelligendum est. Et nota non dixit,  quia laboret operando manibus suis quod bonum est, ut habeat uictum, et non indigeat, uel nulli molestiam faciat; sed laboret, inquit, UT HABEAT UNDE TRIBUAT NECESSITATEM PATIENTI. Qui enim sibi laborat, ut non indigeat ipse, necdum Apostoli preceptum implet. Ergo laboret operando manibus suis; quia sicut sepe dictum est, quilibet homo quam promptus esset ad bonum faciendum. Si promptior non potest, saltim quasi mensura [Ita se habet locus in Cod.], sicut alibi idem apostolus dicit: Sicut enim exhibuistis membra uestra seruire immunditie et iniquitati ad iniquitatem, ita nunc exhibete membra uestra in sanctificatione. Ex proprio labore cibare esurientes, uel potare sitientes, et in ceteris que indigere prospexerit subuenire. uel specialiter operare in  agro anime sue, ut spiritalibus panibus impleatur, et dare possit cibaria in tempore suo conseruis suis propter illud: Quis putas est fidelis dispensator, et prudens, quem constituit dominus super familiam suam, ut det illis cibum in tempore?



XI. Lectio Epistole beati Pauli apostoli ad Ephesios : Fratres, uidete itaque quomodo caute ambuletis, non quasi insipientes, sed ut sapientes, etc. COMMENTUM LUCULENTII.


 Sepe dictum est, quia sicut sunt exteriores oculi corporis, cum quibus hanc lucem uidemus, sic sunt  et interiores cordis, cum quibus Deus uidetur, de quibus ipse dicit: Beati mundo corde, quoniam ipsi  Deum uidebunt. Et sicut sunt exteriores gressus corporis, sic sunt et interiores mentis, de quibus scriptum est: A Domino gressus hominis diriguntur. Quod uero hic dicit: uIDETE ITAQUE QUOMODO CAUTE AMBULETIS; tale est quod ait Saluator: Ambulate dum lucem habetis. Sicut enim, uerbi gratia dicam, aliquis homo iter faciens prospicit ubi gressus figat pedis, sic qui spiritaliter ambulare desiderat, prospicere debet ubi gressum mentis figat, ne corruat. Ergo unusquisque caute ambulare debet, ne cedat, nec declinet ad dexteram, siue ad sinistram; sed per arma iustitie tutus incedat, audiens prophete monita: Hec uia, ambulate in ea. Quod qui feccrit, ualebit dicere: Lucerna pedibus meis uerbum tuum, Domine, et lumen semitis meis. REDIMENTES TEMPUS,  QUIA IAM DIES MALI SUNT. Illud dicit tempus quod in Adam omnes perdidimus, scilicet immortalitatem, et paradisiacam, beatitudinem. Sciendum enim est quia a Deo immortalis conditus fuerat, si non peccasset. Non fuisset necesse redimere tempus, quia celi ciues effecti, Deum facie ad faciem conspiceremus, sicut ipse faciebat, antequam peccasset. Quod si tempus quis uult redimere, consilium Domini audiat dicentis: Si quis te percusserit in dexteram maxillam, prebe ei et alteram. Et iterum: Orate pro persequentibus et calumniantibus uobis. Et hoc est quod ait: Redimentes tempus, quoniam dies mali sunt. Tempus quippe redimimus quando anteactam uitam ad memoriam reducimus, et ea que negligenter commisimus, flendo punimus, quod iniqui nequaquam  faciunt, dicente propheta: uiri sanguinum et dolosi non dimidiabunt dies suos. Quoniam dies mali sunt. Quantum ad rationem, et spiritalem intelligentiam pertinet, dies boni a Deo facti sunt, dicente Scriptura: uidit Deus cuncta que fecit, et erant ualde bona. Habes in libro Genesi scriptum, quia per interualla dierum Deus cuncta creauit. Et dicitur ibi: uidit Deus cuncta que fecit, et erant ualde bona. Si ergo cuncta que fecit Deus ualde bona fuerunt, ergo et dies boni. Sed uitio hominum deprauati sunt, et facti sunt dies mali. Et quid dicam? ex quo Adam in paradiso peccauit, nunquam fuerunt dies nisi mali. Nascuntur pueri, a ploratu incipiunt et a miseria, fiunt hi dies mali calamitatis sue. Hec lugebat propheta cum diceret: Heu me! quia incolatus  meus prolongatus est. Quos dies redimere debemus abstinendo, ieiunando, orando, uigilando, et cetera que Dominus iussit implendo. Quod qui facit, redimit dies malos, et facit non presentis temporis, sed futuri, dies bonos. In tantum ut iam non plurali numero dies dicatur. De qua propheta: Melior est dies una in atriis tuis super millia.

PROPTEREA, NOLITE FIERI IMPRUDENTES. Imprudens est ille homo qui non prospicit sibi uiam qua gradere debeat, ne offendat, sed caute ambulet. Non quasi insipientes, sed ut sapientes. Imprudens est qui non redimit tempus et dies malos ad penitentiam sibi concessos, de quibus Apostolus: Ignoras quia patientia Dei ad penitentiam te exspectet? Imprudens  est qui non intelligit QUAE SIT uOLUNTAS DEI bona, et bene placens, et perfecta. Et ideo dicit: Propterea nolite fieri imprudentes. uoluntas Dei est ut declinet a malo, et faciat bonum. Dicit enim propheta: Nolo mortem peccatoris, sed ut conuertatur et uiuat. Et iterum: Declina a malo et fac bonum. uoluntas Dei est ut diligamus inuicem. In hoc cognoscent omnes, quia mei estis discipuli, si dilectionem habueritis in inuicem. uoluntas Dei est, ut omnes sancti simus, sicut ipse dicit: Sancti estote, quia ego sanctus sum. ET NOLITE INEBRIARI uINO, IN QUO EST LUXURIA. Sicut enim homo non potest duobus dominis seruire, Deo scilicet et mammone, ita nullus potest inebriari uino pariter et SPIRITU SANCTO repleri. Qui Spiritu sancto repletus fuerit habebit prudentiam, castitatem, munditiam,  pudicitiam, mansuetudinem, uerecundiam. E regione qui uino inebriatur, habebit procacitatem, insipientiam, audaciam, furorem, libidinem. Et ideo precipit Apostolus, non debere inebriari uino, in quo est luxuria. Unde dicit et Salomon: Ne aspicias uinum cum flauescit in uitro; color enim blande [Cod., blandis] ingreditur, sed mordet ut coluber. Potest et aliter intelligi quod dicit: Nolite inebriari uino, id est uino malitie, de quo Moyses in cantico Deuteronomio: De uinea Sodomorum, uinea eorum. Hoc uino inebriantur omnes amatores mundi. De quibus dicit Apostolus: Quorum finis interitus, quorum Deus uenter est, et gloria in confusione ipsorum qui terrena sapiunt.

 LOQUENTES uOBISMETIPSIS PSALMIS, ET HYMNIS, ET CANTICIS SPIRITALIBUS. Qui abstinuerit a uino, et Spiritu sancto repletus fuerit, omnia ista repleta [Ita Cod.] impleri poterit. Psalmi, et hymni, et cantica in psalterio reperiuntur; sed inter psalmum et hymnum hoc interest, quod psalmus pertinet ad corpus, quia per organum corporis discitur qualiter perueniatur ad organum mentis; hymnus uero pertinet ad orationem; canticum ad laudem Dei. Si uero altius intelligere uolueris, psalmus pertinet ad corpus, hymnus ad laudem Dei, canticum ad fortitudinem et uirtutem Dei. Et nota quia cum dicit psalmis, hymnis, et canticis, addidit spiritalibus, quod utique non fecisset, nisi essent cantica que non sunt spiritalia, sicut sunt carmina petarum, dicta philosophorum,  cantica luxuriosa, et uerba risum mouentia, que ad rem non pertinent, et scurrilitas. IN GRATIA CANTANTES IN CORDIBUS uESTRIS. Audiant hoc pueri, audiant adolescentes, et omnis ordo ecclesiasticus, quibus officium psallendi commissum est in Ecclesia, ut sicut psallunt ore, psallere discant et corde, ne dicatur de illis: Populus hic labiis me honorat, cor autem eorum longe est a me. E contra multi psallunt corde, et non psallunt ore. Clamant corde, silent ore. Sicut ille faciebat cui dicitur: Quid clamas ad me? Et certe ibi non est scriptum, quid clamasset Moyses; sed clamabat, et corde clamabat, et ideo dicit ei Deus: Quid clamas ad me? Ideo melius est psallere corde, silere ore, quam tacere corde, psallere ore. Et  ideo qui psallit ore, psallat et corde; psallamus spiritu, psallamus et mente.

DOMINO GRATIAS AGENTES. Hec sententia dupliciter intelligi potest, hoc est in rebus acceptis, et perditis, sicut Iob ait: Dominus dedit, Dominus abstulit, sicut Domino placuit ita factum est, sit nomen Domini benedictum. uel in prosperis et aduersis. Hinc in psalmo canitur: Benedicam Dominum in omni tempore, semper laus eius in ore meo. Aliter: si habes officium psallendi in ecclesia, non propterea te extollere debes super ceteros, sed magis Deo gratias agere, dicens cum Psalmista: Non nobis, Domine, non nobis, sed nomini tuo da gloriam. DEO ET PATRI SUBIECTI INuICEM IN TIMORE CHRISTI: Deo scilicet Dei Filio, qui cum esset Deus, homo fieri dignatus est,  assumens nostram humanitatem, et ideo Patri uidelicet  subiecti inuicem. Audiant hoc episcopi, presbyteri, et omnes qui presunt in Ecclesia, ut sicut ceteri subiecti sunt eis, et ipsi ita per caritatem suis subiecti sint, hortante [Cod., orante] Salomone: Principem te constituere, noli te extollere, sed esto inter ipsos sicut unus ex ipsis. Et Paulus apostolus dicit: Cum essem liber ab omnibus, omnium me seruum feci, et hoc IN TIMORE CHRISTI. Timentes ne preter uoluntatem eius aliquid faciamus, ne propter fauores hominum uel laudes; ne dicatur de nobis: Receperunt mercedem suam; sed totum pro amore Christi faciamus, monente Apostolo: Siue manducatis, siue bibitis, siue aliud aliquid facitis, omnia in nomine Domini facite. Et iterum: Omne quodcunque facitis in uerbo, aut in opere omnia in nomine Domini facite.  Et hoc est quod ait, in timore Christi.



XII. Lectio Epistole beati Pauli apostoli ad Ephesios : Fratres, de cetero confortamini, et in potentia uirtulis eius, etc. COMMENTUM LUCULENTII.


 Admonuerat enim superius apostolus Paulus seorsum uiros, seorsum feminas, dominos et seruos, filios et patres, dicens: uiri, diligite uxores uestras, sicut et Christus Ecclesiam. Mulieres uiris suis subdite sint; filii, obedite parentibus per omnia. Hoc enim placitum est in Domino. Patres, nolite ad iracundiam prouocare filios uestros, ut non pusillo animo fiant. Serui, obedite dominis carnalibus, non ad oculum seruientes quasi hominibus placentes, sed magis Deo, et his similia.  Deinde uero omnes in unum comprehendens dicit: DE CAETERO CONFORTAMINI IN DOMINO. De cetero, id est de reliquo. Nouerat enim scriptum: Maledictus homo qui confidit in homine. Et rursum: Benedictus uir qui confidit in Domino. Et ideo dicit: Confortamini in Domino, id est nichil de uestris meritis presumatis, et semper in Domino gloriamini, iuxta quod idem apostolus dicit: Qui gloriatur, in Domino glorietur. Et Psalmista: Non nobis, Domine, non nobis, sed nomini tuo da gloriam. Et ne aliquis putaret in nomine tantum spem ponere debere, ideo adiunxit: ET IN POTENTIA uIRTUTIS EIUS. Ac si diceret: In Christo Domino ponite spem uestram, sine quo nullum bonum esse potest, et per quem omnia bona largiuntur, dicente Iacobo apostolo: Omne datum  optimum de sursum est. INDUITE uOS ARMATURAM DEI, UT POSSITIS STARE ADuERSUS INSIDIAS DIABOLI. Ex his enim que infra leguntur, et iis que hic dicit apostolus Paulus, totum de Christo intelligere possumus. Sicut enim cingulum ueritas, et lorica iustitia est, quin dubium Christus et ueritas, et iustitia est; ergo qui ueritatem et iustitiam indutus fuerit, Christum indutus erit; quem necesse est indui, qui contra diabolum uult dimicare. Diabolus enim nomen Grecum est, Latine criminator dicitur: iste est criminator, de quo in Apocalypsi legimus dixisse sanctos Deo: Gratias tibi agimus, quia proiectus est accusator  fratrum nostrorum, qui accusabat illos ante conspectum Dei nostri. Iuxta Hebraicam ueritatem deorsum fluens interpretatur, qui nos inuisibiliter telis suis percutere uult, contra quem inuisibilia sunt arma sumenda ad resistendum ei.

QUONIAM NOBIS NON EST COLLUCTATIO ADuERSUS CARNEM ET SANGUINEM. Caro et sanguis aliquoties uiua, aliquoties peccata significat, aliquoties parentelam, aliquoties propagationem humani generis, aliquoties  persecutores homines, de quibus hoc in loco dicit Paulus: Nobis non est colluctatio aduersus carnem et sanguinem, SED ADuERSUS PRINCIPES ET POTESTATES. Sed magis uult ostendere quod ipsi persecutores diabolum habeant auctorem, contra quem arma inuisibilia sumenda sunt, ut ipso exstincto homines non timeamus. Est enim colluctatio aduersus carnem et sanguinem, quando concupiscit caro aduersus spiritum. Scilicet ex hoc exemplo colligere possumus quando ipsa caro concupiscit aduersus spiritum, non nisi instinctum diaboli, quoniam non est nobis colluctatio, etc. Peragratis enim legendo seriebus ueteris ac Noui Testamenti, nusquam reperire poteris principes et potestates demones esse dictos, nisi primum hoc in loco. Quo nomine Apostolus ideo ad  Ephesios scripsit de inuisibilibus creaturis, multa illis ostendere uolens. Et quia exercitatos habebant sensus ad intelligenda etiam occulta, ideo de inuisibilibus creaturis diuersa nomina eis predixit. Dixit enim: Non est nobis colluctatio aduersus carnem et sanguinem, sed aduersus principes et potestates, ADuERSUS MUNDI RECTORES TENEBRARUM HARUM. Appellat enim principes et potestates mundi rectores, demones qui sunt maiores. Sed minoris ordinis demones sunt. Sicut dicimus de angelicis dignitatibus angelos, archangelos, propter diminutionem minorum; sic dicimus demones principatus et potestates, propter  scelerum malitiam. Quanto enim callidiores sunt ad suadendam malitiam, tanto maiores esse uidentur. Ut uerbi gratia dicam, mali sunt demones qui perpetrantur homicidia, peiores qui fratricidia et parricidia. Sic de adulteris, de incestis, de quibus propheta dicit: Spiritu fornicationis seducti sunt. Hos enim appellat principes et potestates, hos mundi rectores tenebrarum harum, hos nominat SPIRITALIA NEQUITIAE [In Cod., constanter, nequitia] IN CAELESTIBUS. Mundi rectores demones appellat, unde et Dominus: Nunc princeps mundi eiicietur foras. Ipse fuit angelus primus, qui propter superbiam cecidit de celo. Ipsum improperat dicens: Quomodo cecidisti de celo, lucifer, qui oriebaris mane? corruisti, qui uulnerabas gentes? Ipse est angelus tenebrarum, de quo dicit  Paulus: Qui cum sit angelus tenebrarum, figurabat se in angelum lucis. Est mundi rector, omnium scilicet amatorum mundi, qui mundum diligunt. Horum enim rector, et sessor pariter, et diabolus est, et omnes peccatores tenebre aliquoties mutantur, et fiunt lux, sicut dicitur de illis: Fuistis aliquando tenebre, nunc autem lux Domino: quorum rector efficitur Christus, et dicitur de illis: Quicunque spiritu Dei aguntur, ii filii sunt Dei. Contra spiritalia nequitie in celestibus. Spiritalia enim nequitie fuit, qui habitat in celestibus. Quanquam amisissent beatitudinem, et perdidissent claritatem, non amiserunt subtilitatem, et ideo dicit in celestibus, quia in celestibus sunt, de quibus in Euangelio Dominus dicit: uolucres celi comederunt illud. Non dico celum ethereum, uel sidereum,  sed ereum, quidquid aues celi uolitant. Celum hoc, quod inter celum et terram est medium, spiritali nequitia plenum esse dicitur. Et ideo spiritalia nequitie superare pro celestibus, scilicet dimicare debemus, quia regnum celorum uim patitur.

PROPTEREA ACCIPITE ARMATURAM DEI, UT POSSITIS RESISTERE IN DIE MALO, ET IN OMNIBUS PERFECTI STARE. Propterea quia non uobis colluctatio aduersus carnem et sanguinem, accipite armaturam Dei, que in subsequentibus apostolus Paulus enumeratus est. Ut possitis resistere in die malo. Diem malum dicit presens tempus, de quo supra dictum est: Redimentes tempus, quoniam dies mali sunt. Aut diem iudicii, de quo propheta ait: Dies illa dies ire. Ut in die malo resistere possitis, accipite armaturam Dei, id est  accingimini uos Dominum Iesum Christum. Et in omnibus perfecti stare. Scilicet per arma iustitie a dextris et a sinistris. ESTOTE ERGO SUCCINCTI LUMBOS uESTROS IN uERITATE, ET INDUTI LORICAM IUSTITIAE. Iam enim incipit exponere que sit armatura Dei, quam superius indui iusserat. Et quem alium debuit primum ponere in armatura Dei, quam cingulum? uerbi gratiam dicam, si quis belligerator contra hostem pergens, necesse habet cingulum, ne fluxa uestimenta impedimento fiant, et corruat in conspectu inimici sui; sic nimirum necesse est, ut lumbi uestri precincti sint in castitate, de quo in Euangelio Dominum dixisse puto: Sint lumbi uestri precincti. Hinc est enim quod Ioannes zonam pelliciam cingebat  circa lumbos suos, ne fluxu seminis pollueretur. Hinc Salomon dixit: Tria sunt que bene gradiuntur, et quartum incedit feliciter; leo fortissimus bestiarum a nullius pauebit occursu; gallus succinctus lumbis; et aries, nec est rex qui resistat ei. Gallus succinctus lumbos, sanctos significat predicatores, qui in membris fluxum luxurie restringunt. Estote ergo succincti lumbos uestros in ueritate, id est castitate muniti ne ab hostibus corruatis.

ET CALCIATI PEDES IN PRAEPARATIONE EuANGELII PACIS. Sicut enim sunt exteriora membra, manus scilicet, oculi, auditus, olfactus, et tactus, sic sunt et interiora. Et nota quia quidem uirtutem anime dixit, pedes esse, quia exteriores pedes nisi calciati fuerint, offendunt in lapidem seu sentem, et expediti  iter carpere non possunt. Sic pedes anime nostre nisi fuerint calciati ex coriis mortuorum animalium, antiquorum scilicet exemplo patrum muniti, recte absque offendiculo in uia mandatorum Dei currere non ualent. Recte dicit Euangelii pacis, de quo alibi Scriptura: Quam speciosi pedes euangelizantium bona! Induti loricam iustitie. Lorica enim ex multis uirgulis texitur, sic homo multis uirtutibus fultus, interius loricam iustitie indutus, ab omni zelo inimici erit illesus. IN OMNIBUS SUMENTES SCUTUM FIDEI. Sicut superius texere cepimus de armis, sic nunc de scuto aliquid dicendum est. Si quis enim homo cinctus, indutus lorica fuerit, et calciatos habuerit pedes, pergens in inimicum suum, non habens scutum, uulneratus a lanceis seu sagittis, in similitudine cerui corruit;  si autem scutum habuerit, iacula inimici huc et illuc proiicere ualebit. Spiritaliter autem per scutum fidem intelligere possumus, quam miles Christi plenam habere debet: quam qui habuerit, hostem suum, id est diabolum, interimere poterit, in tantum ut in mare mergatur; sicut Dominus dicit: Si habueritis fidem ut granum sinapis, diceretis huic monti transire in mare, obediret uobis. IN QUO POSSITIS OMNIA TELA NEQUISSIMA IGNEA EXSTINGUERE. Tela diaboli ipsius iacula intelligenda sunt, sicut est gastrimargia, ebrietas, comessationes, adulteria, et his similia. Et bene dixit ignea, quoniam ignee sunt sagitte diaboli. Hec enim omnia per caritatem, que est pacis federa possumus exstinguere, et GALEAM SALUTIS assumere. Sicut enim per scutum fidem intelleximus, quid per  galeam nisi spem intelligere possumus? Galea enim in capite ponitur, ne ab inimico feriatur. Sic spiritaliter galea nostra, id est spe firma, caput nostrum, quod est principale mentis, munire debemus, ne ab inimico, id est diabolo, feriamur.

ET GLADIUM SPIRITUS, QUOD EST uERBUM DEI. Iam enim dederat cingulum, dederat loricam, dederat calciamentum, dederat scutum, sed necdum dederat gladium. Et quid prodest homini, si totum mundum lucretur? si omni armatura, que superius enumeratur, indutus sit, et gladium in manu non teneat? Certe quanquam eius tela possit uitare, ipsum inimicum non poterit interficere. Et si habuerit gladium, ab eius iaculis non ferietur, et ipsum interficiet. Sic  omnia spiritaliter intelligenda sunt; castitas scilicet, iustitia, caritas, euangelica doctrina, fides, atque spes. Hec omnia qui habuerit, a cede inimici tutus manebit; et si gladium habuerit, ipsum prostrare potuerit; illum nimirum gladium, quem Dominus uenit mittere in mundum, de quo ipse dicit: Non ueni pacem mittere, sed gladium; quem semper sancti in manu tenent, qui plurali numero apud Psalmistam scriptus est: Et gladii ancipites in manibus eorum.  Hoc Paulus aperit cum dicit: Et gladium spiritus quod est uerbum Dei. Sermo enim Dei acutus est; ipse enim est gladius, de quo idem Paulus alibi scribit: uiuus  est enim sermo Dei et efficax et penetrabilior omni gladio ancipiti, et pertingens usque ad diuisionem anime ac spiritus, compagum quoque et medullarum, et discretor cogitationum et intentionum cordis.



XIII. Lectio Epistole beati Pauli apostoli ad Philippenses : Fratres, confidimus in Domino Iesu, quia quod cepit in uobis opus bonum, perficiet usque in diem Christi Iesu, etc. COMMENTUM LUCULENTII.

 Philippenses sunt Macedones: hos predicauit apostolus Paulus, qui acceptam fidem firmiter tenuerunt, nec falsos receperunt apostolos, sicut quidam, nec persecutiones malorum hominum timuerunt. Scribit enim epistolam apostolus Paulus, nil causa reprehensionis ostendit, sed exhortationem tantum, ut fidem, quam acceperant, et ceptum opus bonum, usque ad consummationem perducerent, et ut semper proficerent hortatur. In tantum enim perfecti erant, ut suos eos oraret fieri imitatores, et ut semper ad meliora proficerent, dicens: CONFIDIMUS IN DOMINO IESU, QUIA QUI CePIT IN uOBIS OPUS BONUM, PERFICIET USQUE IN DIEM CHRISTI IESU. Omnis enim mea spes et confidentia de uobis in Domino talis est, ut hoc bonum quod cepistis, usque ad consummationem perducatis,  et doctrinam quam a me accepistis firmam teneatis. Quia qui cepit in uobis opus bonum, perficiet: id est aliquis ex uobis bonum opus uouit, scilicet seruire se Deo, et hoc usque ad diem mortis perducat. Seu qui cepit in uobis, id est ipse Dominus qui fidei fundamentum posuit in uobis, ipse dabit perseuerantiam boni operis. Diem Christi dupliciter intelligere debemus; specialiter diem mortis, quando aliquis uir perfectus de hac uita migrat ad Christum. Generaliter diem iudicii quando omnes astabimus ante tribunal Christi. SICUT EST MIHI IUSTUM HOC SENTIRE PRO OMNIBUS uOBIS. Ac si dicat: Charitas me compellit ut ipsum de uobis sentiam, ipsum intelligam; quia caritas omnia credit. Iustum est mihi ut taliter de omnibus uobis sentiam, ut qui cepit opus  bonum, perseueret usque in diem mortis. Consuetudo est enim sanctorum, ut de bonorum actione gaudeant, de malorum doleant, sicut ipse Paulus faciebat qui dicebat: Quis infirmatur, et ego non infirmor? Et alibi: Lugeam plures ex his, qui non egerunt penitentiam. EO QUOD HABEAM uOS IN CORDE, ET IN uINCULIS MEIS. Quos enim caro semel copulauerit, quanquam simul non sunt corpore, tamen mente semper iuncti sunt. Et quia Philippenses perfecti erant in opere bono, apostolus absens corpore, in arcano pectoris semper eorum memor erat. Et hoc est quod dicit: Eo quod habeam uos in corde et in uinculis meis. Reddit causam quare, eum dicit: ET IN DEFENSIONE  ET CONFIRMATIONE EuANGELII: quia sicut ille defendebat Euangelium Christi, id est doctrinam ueritatis, ita et illi firmiter tenendo, et alios admonendo. SOCIOS GAUDII MEI OMNES uOS ESSE. Societas hoc in loco non presentis temporis intelligenda est, sed futuri, id est uita eterna. De quo gaudio Saluator discipulis ait: Iterum uidebo uos, et gaudebit cor uestrum; aut certe si de presenti tempore malum intelligi uult, possumus eo aptari, iuxta quod apostolus Iacobus ait, uidelicet: Omne gaudium existimate, fratres mei, cum in uariis tentationibus incideritis. Consuetudo est sanctorum, ut inter persecutionem plus gaudeant, quam tristentur, scientes scriptum: Non coronabitur, nisi qui legitime certauerit.

TESTIS EST MIHI DEUS QUOMODO CUPIAM OMNES uOS IN  uISCERIBUS IESU CHRISTI. Est etiam consuetudo sanctorum, ut quando aliquid affirmare uolunt, Deum qui est inspector cordis testem sibi adhibeant, sicut Moyses coram filiis Isrel: Testes, inquit, hodie inuoco celum et terram. Et quia Paulus apostolus multum diligebat Philippenses, Deum sibi adhibuit in testimonium dicens: Testis enim mihi est Deus quomodo cupiam ut Dominus iehsu Christus in uestris habitet uisceribus. Ipse, qui per prophetam loquitur, dicens de sanctis: Et inhabitabo in illis et inambulabo. Et idem apostolus alibi: Habitare Christum per fidem in cordibus uestris. uel certe omnes uos in eius cupio inesse uisceribus, ut sic eum omnes uos diligatis, ut nec inter persecutiones ab eius uisceribus separemini. ET HOC ORO UT CHARITAS uESTRA MAGIS  ABUNDET. Oro ut Deum toto corde, toto ore, tota mente, totis uisceribus diligatis IN SCIENTIA, ET OMNI SENSU. In scientia, dicit seriem ueteris Testamenti; sensu autem, scripturas Noui Testamenti. Aliter: scientia omnes series tam ueteris, quam Noui Testamenti. Et sensu, ut quid spiritaliter intelligere ualeas, quia scientia sine sensu nichil est; scientia enim inflat, caritas autem edificat. UT PROBETIS POTIORA, ET SITIS SINCERI, ET SINE OFFENSIONE IN DIEM CHRISTI. Potiora dicit, id est maiora. Scientes sitis ut de uisibilibus inuisibilia comprehendere ualeatis. Sicut enim cum cibo palati crescit etas corporis, sic cum cibo spiritali debet crescere et sensus mentis.

 Ut sitis sinceri, et sine offensa in diem Christi; casto uidelicet corpore, et mundo corde; sicut de uniuersali Ecclesia Apostolus dicit: Aptaui uos uni uiro uirginem castam exhibere Christo. Sinceritas est enim ubi duo simul concordant, spiritus uidelicet, et caro, de quibus Dominus ait: Si duo ex uobis consenserint super terram, de omni re quodcunque petierint, fiet illis a Patre meo, dicit Dominus. Et sine offensa. Sine offensa dicit sine criminali actione. Aut certe sic sitis sinceri, ut in diem Christi nulla rubigo peccatorum in uobis appareat ne cum fatuis uirginibus a thalamo regis excludamini. Diem uero Christi, sicut iam diximus, diem mortis, uel diem iudicii debemus intelligere, in quo die, qui sine offensa fuerit, a Domino remunerabitur, iuxta quod ait Salomon:  Date ei fructum manuum suarum, et laudent eam in portis opera eius. REPLETI FRUCTU IUSTITIAE PER IESUM CHRISTUM IN GLORIAM ET LAUDEM DEI; id  est fructu boni operis; de quo fructu idem apostolus dicit: Fructus spiritus est gaudium, caritas, pax, patientia, et his similia. Quod qui fecerit, fruebit [Ita Cod.] illam in uitam eternam; fructus enim a fruendo dicitur. Quod fructificare nemo poterit, nisi per Iesum Christum qui dicit: Sine me nichil potestis facere. In gloriam et laudem Dei, ut semper glorificetur Deus in nobis; iuxta quod alio loco dicit: Qui gloriatur, in Domino glorietur. Et laudem Dei; scilicet ut semper Deus laudetur, sicut psalmista dicit: Benedicam Dominum in omni tempore, semper laus eius in ore meo. Aliter: in gloria, id est in opere bono fructificantes. Et laudem Dei, in predicatione. Sit gloria in opere, laus in uerbis; ut impleatur in nobis illud quod ait Saluator: Sic luceat lux uestra coram  hominibus, ut uideant opera uestra bona, et glorificent Patrem uestrum qui in celis est.



XIu. Lectio Epistole beati Pauli apostoli ad Colossenses : Fratres, non cessamus pro uobis orantes et postulantes, etc COMMENTUM LUCULENTII.


 Audierat enim beatus Paulus apostolus Colossensium fidem ex dilectione quam habebant in Deum, et ut in uirtutibus sequentibus se crescerent, orabat dicens: NON CESSAMUS PRO uOBIS ORANTES ET POSTULANTES. Hanc consuetudinem habebant apostoli, et nos tenere debemus, ut inuicem oremus, et magistri pro discipulis, et discipuli pro magistris, sicut in  alio loco dicit: Deus autem spei repleat uos omni gaudio, et pace in credendo, ut abundetis in spe et uirtute Spiritus sancti. Deus autem patientie et solatii det uobis idipsum sapere in alterutrum secundum Iesum Christum, ut unanimes uno ore honorificetis Deum et Patrem Domini nostri Iesu Christi. Et iterum: Flecto genua mea ad Patrem Domini nostri Iesu Christi. Ut autem et discipuli pro magistris orare debeant, ipse et alibi dicit: Expedit uobis orare pro nobis. Nam de beato Petro in carcere posito legimus, quia oratio fiebat sine intermissione ab ecclesia ad Deum pro eo. Quod autem non dixit singulariter non cesso, sed pluraliter non cessamus, et de se hoc dicebat, et de aliis qui cum illo erant. Quamuis orare postulare unum sit, hoc interest, quia orare dicimus de leuioribus  rebus, postulare autem de maioribus et difficilioribus. Orando est, qui stant ne cadant; postulando, ut qui iacent surgant. Orandum est ut iusti remunerentur, postulandum ut scelerati iustificentur. UT IMPLEAMINI IN AGNITIONE uOLUNTATIS DEI. Primum querendum est quid sit Deus, iuxta psalmiste uocem, qui ait: Querite Dominum, et confirmamini; querite faciem eius semper; deinde agnitio uoluntatis eius quid uelit Deus, sicut idem apostolus ait: Ut probetis que sit uoluntas Dei bona, et bene placens, et perfecta. De quo [Ita Cod.] qualiter seruiamus  Deo, quod facere non possumus, nisi eius uoluntatem faciamus. IN OMNI SAPIENTIA, ET INTELLECTU SPIRITALI. Omnis sapientia, et intellectus, et operatio, scilicet quia impossibile est sine fide placere Deo; sic et fides sine operibus mortua est. Omnis sapientia est non solum historiam ueteris Testamenti scire, sed etiam spiritalem intelligentiam cognoscere.  UT AMBULETIS DIGNE DEO, PER OMNIA PLACENTES. Ambulare dicit, non solum corpore, sed mente; ambulare de uirtute in uirtutem. Digne ambulat, qui recte uiuit, et alios per bonum exemplum attrahit, iuxta illud: Qui audit, dicat: ueni. Deo per omnia placet, qui hoc adimplet quod subditur: IN OMNI OPERE BONO FRUCTIFICANTES, ET CRESCENTES IN SCIENTIA DEI. Non dixit in uno, sed in omni; non dicit constantes ad tempus, sed fructificantes et crescentes in scientia Dei, id est de omnibus bonis illi sciamus gratias referre, iuxta illud: Gratia Dei sum; et: Non nobis, Domine, non nobis, sed nomini tuo da gloriam. Quoniam ipsius est nobis perficere IN OMNI uIRTUTE. Omnis uirtus est Dei donum, qui omnia prestare potest. Omnis uirtus est et mentis et corporis. Confirmati a quo? nisi a  Domino. Unde et alibi ait: Qui et confirmauit uos usque in finem sine crimine. SECUNDUM POTENTIAM CLARITATIS EIUS, id est secundum eius uirtutem, dicente Psalmista: Fortitudinem meam ad te custodiam. Hinc Dominus ait: Sine me nichil potestis; Lucerna pedibus meis uerbum tuum, Domine, et lumen semitis meis. IN OMNI PATIENTIA, id est cum proximis et subiectis atque extraneis, et persequentibus nos. ET LONGANIMITATE, ut semper simus patientes ut in prosperis, ita in aduersis. CUM GAUDIO. Scilicet ut in tribulationibus semper gaudeatis, monente Iacobo  apostolo: Omne gaudium existimate, fratres mei, cum in uariis tentationibus incideritis. uel per passiones et tribulationes futurum gaudium cum Christo percipiatis, secundum ipsius promissum dicentis: Beati  estis cum maledixerint uobis homines, et persecuti uos fuerint, et dixerint omne malum aduersum uos mentientes propter me; gaudete et exsultate, quoniam merces uestra multa est in celo.



Xu. Lectio Epistole beati Pauli apostoli ad Colossenses : Fratres, induite uos, sicut electi Dei, sancti et dilecti, uiscera misericordie, etc. COMMENTUM LUCULENTII.


Colossenses sunt sicut Laodicenses Asiani. His, accepto uerbo ueritatis, firmiter steterunt in fide, nec falsos receperunt apostolos. In tantum perfecti [Cod., persecuti] erant, ut apostolo non indigerent, nisi exhortatione tantum. Hortatur eos Apostolus et  admonet qualiter Christum induant, dicens: FRATRES, INDUITE uOS, SICUT ELECTI DEI, uISCERA MISERICORDIAE. Nota quia aliis discipulis dicit: Quotquot credidistis, Christum induistis; hic uero Colossensibus dicit: Induite uos, sicut electi Dei. Ac si dicat: Induite uos Iesum Christum. Et bene dicit, sicut electi Dei SANCTI, quia a Deo electi erant, sicut Dominus discipulis dicens: Non uos me elegistis, sed ego elegi uos. Et Apostolus: Quos presciuit, hos et uocauit. Bene sancti, quia et ipse sanctus est qui dicit: Sancti estote, quia ego sanctus sum. uiscera misericordie dicit uiscera pietatis, quia in tantum uos dilexit, ut non pretium aliud pro uobis daret, sed proprium sanguinem funderet. De quo olim propheta predixerat: Per uiscera misericordie Dei nostri, in quibus uisitauit  nos oriens ex alto. BENIGNITATEM. Iam incipit exponere quid aut qualiter indui se debeant cum dicit benignitatem. Bene dicit benignitatem; hoc est beneuolentiam, hoc est ut sitis beneuoli ad omnes, ita diligentes ut uosmetipsos. HUMILITATEM. Post benignitatem sequitur humilitas. Humilitas magna est uirtus, que homines angelos fecit. De hac namque dicitur: Qui sine humilitate uirtutem congregat, quasi qui in uentum puluerem portat, et quasi qui merces congregauit, misit eas in sacculum pertusum. Et Dominus dicit: Discite a me quia mitis sum et humilis corde. MODESTIAM. Modestia ipsa est et temperantia, una ex quatuor uirtutibus principalibus. Modestus enim, id est temperatus, debet esse quilibet uir perfectus, non solum in cibo et potu propter illud: Attendite  ne grauentur corda uestra in crapula et ebrietate, uerum etiam in cogitatione, et locutione, et operatione, et in omni actu. PATIENTIAM. Patiens debet esse uir perfectus, monente Apostolo: Pacem sectamini, et sanctimoniam. Et Dominus dicit: In patientia uestra possidebitis animas uestras. Et alia Scriptura dicit: Sapientia uiri per patientiam dignoscitur. SUPPORTANTES INuICEM. Ipsum est quod alibi dicit: Alter alterius onena portate, et sic adimplebitis legem Christi. Lex Christi dilectio est, quam tunc implemus, si inuicem nos sufferimus. Et Dominus dicit: In hoc cognoscent omnes quia mei estis discipuli,  si dilectionem habueritis in inuicem. ET DONANTES uOBISMETIPSIS. Id est alterutrum dimittentes. SI QUIS ADuERSUS ALIQUEM HABET QUERELAM. Id est si tu in aliquo fratrem, aut frater te lesit, inuicem dimittere debetis, id est donare, propter illud: Dimittite, et dimittetur  uobis; date, et dabitur uobis; quod qui fecerit, fiducialiter audet dicere in oratione Dominica: Dimitte nobis debita nostra, sicut et nos dimittimus debitoribus nostris.

SUPER OMNIA AUTEM HAEC, CHARITATEM HABENTES, QUOD EST uINCULUM PERFECTIONIS. Huic simile est illud apostoli Petri: Estote prudentes, et uigilate in orationibus; ante omnia autem mutuam in uobismetipsis caritatem continuam habentes. Charitas aliquoties inter ceteras uirtutes prima ponitur ab apostolo propter dignitatem, uel mansuetudinem, eo quod maior sit ceteris uirtutibus. Ubi uero ultimo loco ponitur, non propter exiguitatem uel diminutionem, quod minor sit, sed propter fundamentum uel solidamentum ponitur, sicut pro Ephesiis orat dicens: In caritate  radicati et fundati; ipsa est enim radix omnium uirtutum, sine qua uirtutes cetere uitia reputantur. Sicut enim, uerbi gratia dicam, aliquis homo manipulum faciens ex uirgulis agrestibus, necesse est ut cum una ex illis et ceteras constringat, ne huc illucque dispergantur; sic necesse est ut quicunque ceteras uirtutes habere desiderat, habeat uinculum perfectionis, caritatem, quia ut dixi cetere uirtutes sine caritate nichil sunt. Hinc alibi dicit apostolus: Si linguis hominum loquar et angelorum, caritatem non habeam, factus sum uelut es sonans aut cymbalum tinniens. ET PAX CHRISTI EXSULTET IN CORDIBUS uESTRIS. Pax nostra Christus est, dicente Apostolo: Ipse est pax nostra, qui fecit utraque unum. Et iterum: Pax Dei que exsuperat omnem sensum, custodiat corda  uestra et intelligentias uestras. Exsultat enim in cordibus sanctorum, cum eos exsultare facit. De qua exsultatione propheta dicit: Exsultabunt sancti in gloria. Huic simile est quod alibi: Misit Deus Spiritum Filii sui in corda clamantem: Abba Pater, et: Ipse Spiritus testimonium reddet spiritui nostro, quod sumus filii Dei.

IN QUO ET uOCATI ESTIS, id est in Christo, qui uos uocauit de tenebris in admirabile lumen suum. Unum corpus dicit sanctam Ecclesiam, quanquam in partes diuisa sit, membris fidelium tamen collecta unum est corpus. uos estis corpus Christi, dicit Apostolus, et  membra de membris, et: Sicut in uno corpore multa membra habemus. ET GRATI ESTOTE. Id est gratiosi, acceptabiles ad omnes. Sicut idem de se dicit: Sicut et ego per omnia omnibus placeo. uERBUM CHRISTI, id est doctrina Christi, et Euangelium Christi, HABITET IN uOBIS ABUNDANTER, ut hoc quod intelligitis opere compleatis. Abundanter enim in quolibet, cum recte intelligit, et opere implet; superabundanter, cum aliis erogat. Propter illud quod Dominus dicit: Quis putas est fidelis dispensator et prudens quem constituit Dominus super familiam suam? Et iterum: Omnis scriba doctus in regno celorum, similis est homini patrifamilias, qui profert de thesauro suo noua et uetera. IN OMNI SAPIENTIA, id est in ueteri et in Nouo Testamento.  Qui enim recipit Nouum Testamentum, et  respuit uetus, non est doctus omni sapientia. Aliter: in omni sapientia, in littera et intellectu spirituali, in allegoria ut hoc quod legit spiritualiter disserere ualeat. DOCENTES ET COMMONENTES. Docentes alios, commonentes uosmetipsos. Id ipsum est quod aliis discipulis dicit: Qui docet in doctrina, qui exhortatur in exhortando. Quod ibi dicit, qui docet in doctrina, hoc et hic dicit docentes. Et quod ibi, qui exhortatur, hoc et hic commonentes uOSMETIPSOS. Unde et ad Titum: Hec loquere et exhortare. Sed in quo se commonere deberent, euidenter aperuit cum subiunxit: IN PSALMIS ET HYMNIS. Psalmus pertinet ad corpus, hymnus ad mentem, canticum ad fortitudinem . . .



XuI. Lectio Epistole beati Pauli apostoli ad Titum : Apparuit gratia Dei Saluatoris nostri omnibus hominibus, etc. COMMENTUM LUCULENTII.


 Titus interpretatur querens bonum siue luctatus. Secutus est Paulum apostolum, et pastor ecclesie siue magister ab eodem constitutus est, cum dicit: Huius rei gratia reliqui te Crete ut que desunt corrigas et constituas episcopos per ciuitates, sicut ego tibi disposui. Omnis qui bonum querit, id est Dominum ac uitam eternam, Epistolam hanc ad se noscat conscriptam, per quam erudiatur. Dupliciter intelligi potest quod dicit. APPARUIT GRATIA SALuATORIS; hoc  est uel ipse Saluator, de quo Ioannes: uidimus gloriam eius, gloriam quasi unigeniti a Patre. Qui apparuit ad hoc ut in se credentibus daret brauium uite eterne, quod [Cod., quem] nullus ualet consequi, nisi gratuita Dei misericordia. Aut certe gratia sancti Euangelii, que per uniuersum claruit mundum, Domino precipiente discipulis: Ite in mundum uniuersum; predicate Euangelium omni creature. De qua gratia dicit propheta: Exequauit gratiam in gratiam. Et Ioannes: De plenitudine eius omnes accepimus gratiam pro gratia. OMNIBUS HOMINIBUS, siue Iudeis, siue omnibus nationibus que in eum crediderunt. Ad hoc illis apparuit, ut, relicta creatura, adorent Creatorem. ERUDIENS NOS. Id est, docens nos. Eruditus enim dicitur doctus, imbutus atque instructus. Sicut e  contra, ineruditus dicitur brutus, ideo quod carere uidetur sensu uel prudentia. Erudire dicitur, quasi a rure subleuare. Erudire nos uoluit, qui ligna et lapides colebamus, se cognoscere fecit. Sicut ad Ierusalem peccatricem per Ieremiam prophetam dicitur: Erudire, Ierusalem, nec recedat anima a te. Et bene post decalogum doctrine, quid senex? quid anus? quid uirgines? quid adolescentes? quid ad extremum seruos admonere debuisset? omnes in unum comprehendit dicens: Apparuit enim gratia Saluatoris nostri omnibus hominibus, erudiens nos; quia nulla est apud illum differentia, Iudei et Greci,  Barbari et Scythe, serui et domini, circumcisi et preputia habentis, masculi et femine, sed omnes in Christo unum sumus. Non est enim personarum acceptor, qui omnes uult saluos fieri, et ad agnitionem ueritatis uenire. Omnes enim ad regnum suum uocat; omnes post offensam Patri nostro sumus reconciliandi, non per merita nostra, sed per gratiam Saluatoris, id est Filii. Que gratia patris, aut gratia Filii? qua redempti sumus, cui dicitur per prophetam:  Pro nichilo saluabis nos.

UT ABNEGANTES IMPIETATEM. Impietatem, idololatriam, uel infidelitatem dicit: ipsa est impietas quam Zacarias propheta uidit sedere super massam plumbeam, in foramine amphore. SAECULARIA DESIDERIA dicit actus carnales, quos Apostolus exponit: Manifesta sunt opera carnis, que sunt fornicatio, immunditia, luxuria, idolorum seruitus. Et adiungit uirtutes cum dicit: Fructus Spiritus est gaudium, pax, patientia, longanimitas, bonitas, benignitas. Ita hoc in loco omnia uitia comprehendit cum ait: Declina a malo. Perstringit et uirtutem cum ait: Et fac bonum. SOBRIE. Sobrietas, ut a maioribus traditur, una est ex quatuor uirtutibus principalibus. Quatuor uirtutes principales, prudentia, fortitudo, temperantia,  iustitia. Sobrietas ipsa est temperantia; est enim temperantia in cibo et potu, propter illud quod Dominus ait: Attendite ne grauentur corda uestra in crapula et ebrietate. Sed in cogitatione quoque et locutione et operatione, in omni actu nostro temperati esse debemus, quia omne quod nimis est, siue de sursum sit, siue de deorsum, in uitium reputabitur. ET IUSTE, id est fideliter. Iustus ex fide uiuit. Unde et Ioannes: Omnis qui facit iustitiam, ex Deo est. Cuius participes sunt, pudicitia, castitas, et horum similia. ET PIE uIuAMUS, hoc est religiose. Ne enim immoderata sit iustitia, pietas comitanda est,  que pars est iustitie. Et sicut beatus Augustinus dicit, Dei cultor intelligitur. IN HOC SAECULO, id est in presenti uita, propter illud quod Dominus ait: Qui perseuerauerit usque in finem, hic saluus erit. Que pietas ADuENTUM GLORIAE ET SALuATORIS NOSTRI IESU CHRISTI exspectat, secura de fide et opere suo; sicut e contra impietas reformidat. BEATAM SPEM dicit celestem patriam. Est enim spes exspectatio futurorum bonorum. Spes dicta est, quasi recte gradiendi pes. De qua Apostolus: Spes que uidetur, non est spes. Contraria est illi desperatio, cui nulla est penitendi facultas. Quandiu enim homo peccatum amat, futuram beatitudinem non sperat; sed ille fiducialiter exspectat, qui eius preceptis in omnibus obtemperat. De qua non potuit amplius sentire, ut  eam beatificaret, quam cum ait: EXSPECTANTES beatam spem. Bene beatam spem, quia nec oculus uidit, nec auris audiuit, nec in cor hominis ascendit, quod preparauit Dominus diligentibus se. Nullus enim narrare potest qualis est illa beatitudo sanctorum; quod Ioannes considerans dicebat: Nunc filii Dei sumus, et nondum apparet quod erimus.

Et aduentum glorie MAGNI DEI. Aduentum glorie dicit diem iudicii, quando omnes astabimus ante tribunal Christi. Bene magni Dei, quia magnus ueniet, qui primo humilis uenit, sicut ipse dicit: Cum sederit rex in solio regni sui, congregabuntur ante eum omnes gentes. Et iterum: Tunc uidebunt Filium hominis uenientem in nube, cum potestate magna et maiestate. De hoc dicit et Petrus: Inueniatur in laudem  et gloriam et reuelationem Iesu Christi Domini nostri, et Saluatoris nostri Iesu Christi. Notandum quod in hac breui Epistola bis Deum nominauit Dominum Iesum; supra ubi ait: Apparuit gratia Saluatoris nostri Dei. Et hic cum dicit: aduentum glorie magni Dei et Saluatoris nostri Iesu Christi. iehsu proprium nomen est, interpretatur Saluator siue salutaris. Christus uero ab unctione dicitur. Chrisma namque unctio interpretatur. Unctus est ipse specialiter pre omnibus dono Spiritus sancti, sicut dicit propheta: Unxit te Deus, Deus tuus oleo letitie pre consortibus tuis. Idcirco autem apostolus bis Deum nominauit, ut plus mulceat audientes. Sicut etiam in Psalmis dicitur: Deus, Deus meus, respice in me. QUI DEDIT SEMETIPSUM PRO NOBIS. iehsu Filius Dei  dedit semetipsum pro nobis, quia pro salute totius generis humani se immolari permisit in ara crucis.  Sicut idem apostolus dicit: Tradidit semetipsum pro nobis oblationem et hostiam Deo in odorem suauitatis. Quare ergo culpamus Iudeos uel Iudam, cum dicat Apostolus, quia ipse se tradidit? Sciendum tamen est quia tradidit eum Iudas propter auaritiam, Iudei propter inuidiam Deus Pater pro nostra redemptione, Filius ipse se tradidit pro nostra caritate. Sicut in Apocalypsi dicit Ioannes: Qui dilexit nos, et lauit nos a peccatis nostris in sanguine suo. Aliter ergo eum Iudas tradidit, aliter Iudei, aliter Pater, aliter ipse se tradidit.

UT NOS REDIMERET AB OMNI INIQUITATE. Redemit nos ab omni iniquitate, fundendo pro nobis sanguinem suum; eodem dicente: Empti enim estis pretio magno. Et propheta dicit: Gratis uenundati estis.  Ab omni iniquitate. In baptismo, ubi originalia et actualia peccata dimittuntur; siue, sicut dictum est, fundendo sanguinem suum pro nobis, iuxta prefatum testimonium: Qui dilexit nos et lauit nos a peccatis nostris in sanguine suo. Quod dicit Ioannes: Fecit nos Deo nostro regnum, sacerdotes Deo et Patri, hoc et hic dicit Apostolus. POPULUM ACCEPTABILEM, id est placitum uel perfectum, ut Deo sit acceptus, et qui ante diaboli, nunc Dei est populus, dicentes cum Psalmista: Nos autem populus eius et oues pascue eius. SECTATOREM BONORUM OPERUM, id est, uirtutum. Sicut idem dicit: Ut in omnibus exhibeamus nosmetipsos sicut Dei ministros, in multa patientia, in uigiliis, in ieiuniis, et caritate non ficta, per arma iustitie a dextris et a sinistris. Ergo  sectatores debemus esse bonorum operum, ut in bonis operibus crescamus. In illis uidelicet que Apostolus enumerat dicens: Fructus Spiritus est. Hec loquere et exhortare. Loquere uerbis, hoc est predica; exhortare exemplis; quod dicis, fac prius. Tunc enim erit apta locutio, si quod predicat magister, prius operatus fuerit, sicut de Domino scriptum est: Quia cepit iehsu facere et docere. Sed e diuerso nonnulli maiora dicunt, minora facere nolunt, sicut Scribe et Pharisei, de quibus scriptum est: Alligant onera grauia et imponunt in humeros hominum, digito autem suo uolunt [Ita Cod.] ea mouere. Et quia nouerat beatus Paulus apostolus scriptum: Qui soluerit unum de mandatis istis minimis et docuerit sic homines, minimus uocabitur in regno celorum; ideo  exhortari curauit discipulum, ut que docebat uerbis, operibus impleret prius.



XuII. Lectio Epistole beati Pauli apostoli ad Hebreos : Multifarie multisque modis olim Deus loquens patribus in prophetis, etc. COMMENTUM LUCULENTII.


 Hebrei ab Heber sumpserunt nomen, qui fuit septimus ab Adam. Hebreus interpretatur transiens, Hebrei transeuntes, quam gentem Deus multum dilexit, in tantum ut dicat: Isrel primogenitus meus; et sanctus Isrel Domino, primitie frugum  eius. Legimus in libro Geneseos quod congregati filii Ne post aquas diluuii in terra Senaar ceperunt edificare turrem, de qua dixerunt, quod cacumen illius pertingeret usque ad celum, et si iterum inundasset diluuium non perirent, sicut dudum illi  qui ante eos exstiterant. Non reminiscentes quod dixerat Deus ad Ne: Ponam arcum meum in nubibus celi, et recordabor federis mei, ut non perdam aquis diluuii omnem carnem. Creuerant enim nimis, et simul habitare non poterant: antequam diuiderentur in regiones uel terras, uoluerunt sibi acquirere nomen sempiternale. Habueruntque lateres pro saxis et bitumum [Ita Cod.] pro cemento, et ceperunt edificare cuius operis auctor exstitit Nemphrot. uidens uero Deus eorum irreuocabile propositum, ait: uenite ascendamus et confundamus ibi linguam eorum. Sicque factum est ut qui unam loquebantur, diuiderentur in septuaginta duo. Lingua uero, qua omnes loquebantur antea, non remansit nisi solummodo in domo Heber.

 De cuius domo longo post tempore natus est Abraham, quem Deus multum dilexit. Dedit ei circumcisionem signaculum fidei, et reputatum est ei ad iustitiam: insuper promissum est ei quod in semine eius benedicentur omnes gentes, his uerbis dicens: In semine tuo benedicentur omnes gentes. Quod exponens Apostolus: Non dicit, inquit, et seminibus quasi in multis, sed quasi in uno, et semini tuo qui est Christus. Dedit ei Isaac filium suum in senectute, quem die octauo circumcidit in typum nostri Saluatoris: et Isaac Iacob, et Iacob duodecim patriarchas, qui ducti fame descenderunt in Aegyptum, ubi multiplicati nimis afflicti sunt uehementer. Sed in manu ualida liberati, in signis et portentis de Aegypto educti, transierunt mare Rubrum, per quadraginta  annos manna aliti sunt, non sunt attrita uestimenta eorum. Deus dediti illis legem, templum, aram, mensam, panes propositionis, uelum interius, uictimas, holocausta, sacrificia. Insuper promisit ei Filium suum de eadem stirpe nasciturum. Qui ueniens adimpleuit que Pater promiserat, quia de eorum stirpe secundum carnem natus est, sicut testatur Paulus: Dico enim Christum Iesum ministrum fuisse circumcisionis propter ueritatem Dei ad confirmandas promissiones patrum. Quem uidentes non sicut debuerant receperunt, sed eiicientes extra uineam occiderunt. Non de omnibus dico, quia ex eis processit radix sancta et massa, hoc est sancti apostoli et primi credentes, sed quam plures in cecitate remanserunt; de quibus scriptum est:  Cecitas ex parte contigit in Isrel donec plenitudo gentium intreat, et sic omnis Isrel saluus erit. Hi uero qui in infidelitate remanserunt, eos qui ad fidem ueniebant eorum substantiam diripiebant, sed ipsi patienter substinebant. Quos collaudat apostolus Paulus: Nam et uincti compassi estis, et rapinam bonorum uestrorum cum gaudio suscepistis. Eorum curam gerens per singulos annos collectam faciebat dicens fratribus: Recordamini fratrum [Cod., fratribus] qui sunt in Ierusalem; mittebatque eis.

Scribens etiam Epistolam misit eis, in qua uoluit ostendere, omnia que tunc ad litteram gerebantur, sabbatum scilicet, circumcisionem, neomeniam, et cetera que lex precipiebat, omnia typica fuisse, et  in aduentu Filii Dei spiritualiter fuisse adimpleta. De qua Epistola multi Latinorum dicunt, quod non sit apostoli Pauli, eo quod nomen ipsius in capite pretitulatum non sit, sed Barnabe iuxta Tertullianum, uel Luce, aut Clementis, aut alicuius ex discipulis apostolorum. Quibus respondendum est, quia si apostoli Pauli non est, pro eo quod nomen ipsius in capite pretitulatum non est, ergo nec alicuius illorum erit, quia nullus eorum habetur in capite. Sed omnino scire debemus ipsius esse hanc Epistolam. Quod uero nomen suum in capite pretitulare noluit, ob uarias causas egit. Prima causa exstitit, quia nouerat ibi Deum et magistrum suum fundamentum posuisse. Ideo non fuit ausus fundamentum ponere preter id quod positum est, quod est  Christus iehsu. Secunda causa fuit, quia non acceperat in eis officium predicationis, sed in gentibus, dicente Spiritu sancto: Segregate mihi Paulum et Barnabam, in opus quo assumpsi eos. Quia unisquisque suam prouinciam ad predicandum acceperat, unde ipse ait: Qui operatus est Petro in apostolatu circumcisionis, operatus est et mihi inter gentes. Tertia causa fuit quia exosum eum habebant Iudei, eo quod euacuaret omnem ritum legis. Quidam enim ad fidem uenientes, filios suos baptizare pariter et circumcidere uolebant, quod Paulus funditus prohibuit dicens: Si circumcidimini, Christus uobis nichil proderit, in Christo enim Iesu neque circumcisio aliquid ualet, neque preputium, sed fides que predilectionem operatur. Quod si nomen suum pretitulasset in  ea, forsitan non eam reciperent, quia quilibet homo eum quem odio habet, non solum epistolam eius non recipit, sed etiam nomen illius audire non uult. Quarta causa humilitatis exstitit, sciens eorum superbiam et suam humilitatem, nomen suum noluit ante ponere. Huius rei causa etiam beatus Ioannes, in capite Epistole sue non protulit. Dicunt etiam eam ideo non esse Pauli, quia ceteras Epistolas non sic rhetorico sermone composuit, et ex ueteri Nouoque Testamento fulciuit, quomodo ista composita est que ad Hebreos legitur. Quibus respondendum est, quia ceteras Epistolas in peregrina scripsit lingua, hanc uero in propria, ceteras in Greca, hanc in Hebrea. Nec mirum si eloquentior, que in propria lingua scripta est, quam que in Greca.  Dignum enim sic erat ut ea quam in propria lingua scribebat plus luculento sermone componeret, et ueteri Nouoque Testamento fulciret. Cuius sensum et ordinem tenens euangelista Lucas post excessum apostoli Pauli Greco sermone composuit. Sed iam nunc ipsam apostolicam Epistolam tractemus que ita exordium habet.

MULTIFARIE MULTISQUE MODIS OLIM DEUS LOQUENS PATRIBUS IN PROPHETIS. Quod dicit multifarie, ostendit quoddam uaticinium fuisse ex Filio Dei. Phari Grece, Latine loqui dicitur. Multifarie dicit, multis locutionibus. Multis enim modis locutus est Dominus anterioribus Patribus, qui fuerunt in ueteri Testamento: aliquoties per uisiones, aliquoties per similitudines,  aliquoties per modos. Per uisiones, ut est illud: Ego quoque uisiones multiplicaui, et in manibus prophetarum assimilatus sum. Locutus est per similitudines, sicut multis locis inueniri dicitur. Sic Ezechiel cum ait: Et tu, fili hominis, perfode tibi parietem manu. Per uerba, sicut Isaie prophete: uerbum Domini quod factum est ad Isaiam prophetam. Per reuelationem, sicut Danieli. Per se ipsum, sicut Abrahe: Exi de terra tua. Et Moysi: Loquebatur Moyses cum Deo facie ad faciem. Et hoc est quod dicit: Multifarie et multis modis. Olim, dicit ante, in ueteri Testamento scilicet. Nouissime, dicit nouissimo tempore, diebus incarnationis Domini. De quibus diebus idem Paulus dicit: Nos sumus, in quos fines seculorum deuenerunt. Et Ioannes: Filioli, nouissima  hora est. Et iterum Paulus: At ubi uenit plenitudo temporis, misit Deus Filium suum. Cum uero dicit: NOuISSIMIS DIEBUS ISTIS, LOCUTUS EST NOBIS IN FILIO; ac si dicat: quid mirum si patribus misit prophetas, et per eos eis locutus est, qui nobis per Filium est locutus? Illis prophetas destinauit, nobis Filium suum misit, et per eum loqui nobis dignatus est. De quo Mattheus dicit: Erat docens eos sicut potestatem habens, non sicut Scribarum et Phariseorum. Ipse qui quondam per patriarchas et prophetas loquebatur, per semetipsum loqui dignatus est.

QUEM CONSTITUIT HAEREDEM UNIuERSORUM. Hereditas ab hero, id est a Deo dicta est, quod ea libera potestate donetur. Constituit Pater Filium heredem uniuersorum, id est totius mundi cum dicit: Omnia  subiecisti sub pedibus eius. Unde et idem Filius dicit: Ego autem constitutus sum rex ab eo. Resurgens ergo a mortuis datam sibi asserit potestatem; sicut idem: Data est mihi omnis potestas in celo et in terra. Et iterum: Pater non iudicat quemquam, sed omne iudicium dedit Filio. Ergo non iam portio Domini tantum Iacob, et sors eius tantummodo Isrel, sed omnes gentes et nationes, toto orbe diffusas, in hereditatem sanguinis Christi amplectimur. Ut in nomine Iesu omne genu flectatur; in id quod homo constitutus est a Patre, et omnia ei subiecta sunt ab eo; in id quod equalis Patri, idem Filius dicit: Omnia mea tua sunt, et tua mea. PER QUEM FECIT SAECULA. Subauditur per filium. Utitur hoc apud hereticos qui dicebant: Si est Christus, erat tempus quando non erat,  sed in hoc eos destruit cum dicit: Per quem fecit et secula. Quod enim dicit, et quem constituit heredem uniuersorum, ad humanitatem pertinet. Quod uero addidit, per quem fecit et secula, ad diuinitatem. Per Filium enim fecit Deus Pater secula, sicut habes scriptum: In principio fecit Deus celum et terram. Ostendit eum ante omnia secula fuisse cum Patre, et cum eo omnia condidisse. Unde et Ioannes: Omnia per ipsum facta sunt. Et ipse in Sapientia loquitur: Dominus possedit me in initio uiarum suarum. Sicut enim neminem iudicat Pater, sed omnia dicit iudicare per Filium, quem iudicem genuit, sic etiam dicitur operari per Filium, quem constat opificem genuisse.

QUI CUM SIT SPLENDOR GLORIAE. Ipse est enim splendor  glorie, hoc est Deus de Deo, lumen de lumine, omnipotens de omnipotente, Filius de Patre, qui dicit: Ego sum lux. Et de quo Ioannes: Erat lux uera que illuminat omnem hominem uenientem in hunc mundum. ET FIGURA SUBSTANTIAE EIUS. Cum audis figuram, noli scandalizari; figuram enim uel characterem hoc in loco non pro similitudine, sed pro ueritate intelligere debes, qualiter si uideris imaginem pictam in pariete et dicas: Ecce homo, ecce manus, ecce pedes. Sed aliter est imago, aliter tu; illa per similitudinem, tu per ueritatem. PORTANSQUE OMNIA uERBO uIRTUTIS SUAE. uerbum et ueritas Christus est, de quo Paulus: Christus Dei uirtus et Dei sapientia. Et de quo Ioannes: In principio erat uerbum. Dicit autem Apostolus de Filio Dei, quod portans omnia,  destruit Arianorum uesaniam, qui dicunt, quod Pater precipit dicens: Fiat lux et Filius obedierit; quia ostendit, quod suo uerbo cuncta perfecit, portans, inquit, omnia, id est gubernans. Continet namque cadentia, et ad nichilum tendentia. Sicut enim absque ullo labore cuncta creauit ex nichilo, iuxta quod scriptum est: Qui manet in eternum, cuncta creauit simul; sic omnia regit et continet et portat absque labore. In ipso enim uiuimus, mouemur et sumus, et omnia in ipso constant, sicut idem apostolus alibi ait. Neque enim aliquid subsistere poterat, nisi per se omnia contineret. Et hoc est quod ipse Filius dicit Iudeis: Pater meus usque modo operatur, et ego operor. Tam [Cod., non] enim missus est gubernare mundum quam creare. Quando enim creatus est  mundus, ex nichilo facta sunt omnia ut essent. In gubernatione uero agitur ut ea que sunt ad nichilum non redigantur nec pereant.

PURGATIONEM PECCATORUM FACIENS. Postquam enim apostolus ostendit, quia omnia gubernaret et contineret Filius que fecit, uoluit etiam manifestare eius curam, eius misericordiam, quam erga nos exhibuit, dicens: Purgationem peccatorum faciens. Fecit enim purgationem peccatorum, quando pendens in cruce, aperto latere eius manauit sanguis et aqua pro redemptione nostra, dicente apostolo: Empti enim estis pretio magno. Et illud: Qui dilexit nos et lauit nos a peccatis nostris in sanguine suo. De hac purgatione peccatorum per Petrum dicitur: Qui peccata nostra ipse pertulit in corpore suo super lignum. Facit quotidie  purgationem peccatorum per baptismum; de quo dicitur: Quotquot credidistis, Christum induistis. Facit etiam purgationem peccatorum, cum fidelibus suis corpus et sanguinem suum dat comedendum ipse qui dicit: Ego sum panis uiuus qui de celo descendi; et: Caro mea uere est cibus, et sanguis meus uere est potus. Et iterum: nisi manducaueritis carnem Filii hominis, et biberitis eius sanguinem, non habebitis uitam in uobis. Et: Qui manducat meam carnem et bibit meum sanguinem, in me manet et ego in ipso. Iturus namque ad passionem discipulis ait: Hoc est corpus meum quod pro uobis tradetur in remissionem peccatorum. Sicut enim ignis liquefacit ceram, et sicut flamma comburit stipulam, sic minora peccata per participationem corporis et sanguinis Christi . . . . . .



XuIII. Lectio Epistole I beati Petri apostoli : Charissimi, humiliamini sub potenti manu Dei, ut uos [Cod., nos] extollat in tempore uisitationis, etc. COMMENTUM LUCULENTII.


 Humiliatio enim ultima intelligitur; nam unusquisque se humiliare debet ieiunando, orando, obediendo, patienter aduersa tolerando, propter illud quod scriptum est: Omnis qui se exaltat humiliabitur, et qui se humiliat exaltabitur. Humiliari nos precipit apostolus Petrus dicens: HUMILIAMINI SUB POTENTI MANU DEI. Humilitas enim multiformis est gratia. Humiles non oportet esse propter illud quod Dominus ait: Discite a me quia mitis, sum, et humilis corde. Et alibi: Super quem requiescam, nisi super humilem, et quietum, et trementem sermones meos? Sub potenti manu Dei. Manus enim Dei aliquoties intelligitur Filius, aliquoties protectio diuina; Filius intelligitur manus, ut est illud propheticum: Emitte manum tuam de alto. Protectio diuina, ut est illud: Facta est  super me manus Domini. Sed in hoc loco protectio diuina intelligitur, teste psalmista: Protexisti me, Deus, a conuentu malignantium. Sub cuius manu nos humiliari debemus, scilicet sub diuina protectione, ut nos exaltare dignetur in die uisitationis. Et IN TEMPORE uISITATIONIS; hoc est in die iudicii quando omnes humiles exaltari merebuntur, et superbi humiliari, sicut iam superius dictum est: Omnis qui se exaltat humiliabitur, et qui se humiliat exaltabitur. Et omnes reprobi una cum capite suo proiicientur in infernum. OMNEM SOLLICITUDINEM uESTRAM PROIICIENTES IN EUM, QUONIAM IPSI CURA EST DE uOBIS. Simile est illud quod ait Psamista: Iacta cogitatum tuum in Domino. Et Dominus in Euangelio: Nolite solliciti esse dicentes: Quid manducabimus, aut quid bibemus? scit enim Pater  uester quid uobis opus est. Ideo omnem sollicitudinem nostram in eum proiicere debemus, a quo omne bonum largiri credimus. Et quidquid perfectum, quidquid bonum est quod agit homo, ab ipso accipit, teste Iacobo qui dicit: Omne datum optimum et omne donum perfectum desursum est. Et alibi scriptum: Quis sperauit in Domino et confusus est?

SOBRII ESTOTE. Sobrietas enim non solum corporis, sed et anime intelligenda est. Sicut enim sobrius debet esse homo exterior, parcus uidelicet a cibo et potu, propter illud quod Dominus dicit: Attendite ne grauentur corda uestra in crapula et ebrietate; ita homo interior in uigiliis, ieiuniis, et orationibus, et ceteris bonis operibus. ET uIGILATE iuste. uigilare nos oportet propter illud quod scriptum est: Et uigilate  iuste, et nolite peccare. Et Dominus in Euangelio: uigilate ne fiat fuga uestra hieme, uel sabbato. Et iterum: Hoc autem scitote quia si sciret paterfamilias qua hora fur ueniret, uigilaret utique. Sed hoc in loco propter quid nos oportet uigilare, insequenter ostenditur, QUIA ADuERSARIUS uESTER DIABOLUS TANQUAM LEO RUGIENS CIRCUIT QUAERENS QUEM DEuORET.  Diabolus enim aduersarius atque hostis est generis humani, qui ab initio mundi semper sanctos persequi non destitit, atque caulas fidelium dispergere nititur. Leo namque dicitur diabolus, non propter fortitudinem, sed propter seuitiam; quia non solum occulte insidiatur, uerum etiam aperte seuit. Occulte insidiatur, quia nonnunquam per nefarias cogitationes suadet aliquem, per gastrimargiam, per ebrietatem, per auaritiam, supplantat iracundia, uel luxuria inquinat: aliquem uero ut leo seuit, aperte persequitur hominem, sicut hic dicit Petrus apostolus; Aduersarius uester diabolus tanquam leo rugiens, circuit querens quem deuoret. Diabolus enim circuit unumquemque nostrum, prospiciens sibi aditum per quem irrumpere possit, atque decipere, in qua parte  ad peccandum uidet esse procliuiorem in ea amplius inardescit. Scilicet aut per dexteram; tentans enim hominem in maiora uitia, si decipere non preualet, minora infert, et de bono quod uidet superbiam ingerit, ut sic per dexteram partem ingrediatur. Quia, ut dixi ab initio, ex quo primus homo iustus Abel a Cain fratre suo per inuidiam est interemptus, usque ad ultimum sanctum, qui in finem nasciturus est, diabolus persequi non cessat. CUI RESISTITE FORTES IN FIDE. Imitamini ergo Christum, qui diabolum tentatorem in deserto uicit. Et nota, quia cum dicit resistite, addidit in fide, quia nulla uirtus sic poterit diabolum prostrare quomodo fides perfecta, de qua Dominus: Si haberetis fidem ut granum sinapis diceretis huic monti, transire, obediret uobis.

 SCIENTES EAMDEM PASSIONEM EI QUAE IN MUNDO EST, uESTRAE FRATERNITATIS FIERI. Eamdem passionem dicit in mundo, scilicet quam uniuersa patitur Ecclesia. Nullus enim fidelis in mundo est, qui brauium uite eterne percipere cupiat, ut sine passione ad portum peruenire possit, iuxta quod scriptum est: Multe tribulationes iustorum, et de his omnibus liberauit eos. Et ideo, si fuerimus socii passionis, simul et resurrectionis erimus. Et alibi: Non coronabitur, nisi qui legitime certauerit. Et Paulus apostolus: Foris pugne, intus timores. Attamen non sunt condigne passiones huius temporis ad futuram gloriam, que reuelabitur in nobis. DEUS AUTEM OMNIS GRATIAE, QUI uOCAuIT NOS IN AETERNAM SUAM GRATIAM IN CHRISTO IESU MODICUM PASSOS. uocauit enim nos Deus in eternam  suam gloriam primo de tenebris in admirabile lumen suum, quia quos presciuit et predestinauit conformes fieri imaginis filii sui, ut sit ipse primogenitus in multis fratribus. Tamen presentis temporis gloria non est eterna, quia nonnunquam deficit, de qua dicit Ioannes: Filioli, nunc filii Dei sumus, et nondum apparet quid erimus. Illa est eterna, que permanet  cum Deo, in qua ibunt sancti de uirtute in uirtutem. Et hoc in Christo Iesu, quia per Filium sumus redempti, et per ipsum remunerati. Deus Pater per Filium suum nos redemit, per quem et uocauit, quem pro redemptione generis humani incarnari [Cod., incoronari] constituit. Modicum passos. Bene dicit, modicum passos, quia passiones huius temporis modice  sunt ad comparationem future beatitudinis. Sic enim ait Dominus: Nolite timere eos qui occidunt corpus, animam autem non possunt occidere. IPSE PERFICIET, scilicet Deus, qui uocauit nos in eternam suam gloriam, perficiet corpore, CONFIRMABIT animo, SOLIDABIT spiritu: perficiet in perseuerantia boni operis, confirmabit premio, solidabit brauio uite eterne.




EODEM TEMPORE.
IOANNES, ARELATENSIS EPISCOPUS.





IOANNIS, ARELATENSIS EPISCOPI, EPISTOLA AD uIRGINES MONASTERII SANCTAE MARIAE. 

 Sanctis ac uenerandis in Christo sororibus, ipsis quibus sancte memorie predecessor noster Aurelianus episcopus monasterium sancte Marie intra muros Arelatensis urbis constituit, precepta uiuendi sanciuit, Ioannes, gratia Domini ac Dei nostri Iesu Christi, episcopus.

Cum plenissime series regule uobis constitute uictus et uestitus qualitatem et quantitatem uestre sanctitatis contineat, nichilque indignum in ea, quod ad emendationem formule eius pertineat, inueniatur; tamen pro caritate et cura eiusdem, quam Dominus Ecclesie sue commendauit, admonemus, ut cum quanta possumus industria uigilemus, ne aliquam occasionem antiquo hosti subripiendi sanctum gregem relinquamus; nobisque futuro iudicio censura  pro torporis negligentia iustissime inferatur; aliqua uestre sanctitat addicimus, per que, ut nobis uidetur, liberis gressibus, nullisque prepedientibus occasionibus inter [forte iter] celestis Ierusalem, Christo Domino preuiante, incedere ualeatis. Precipimus  itaque, postulantes sanctam caritatem uestram, ut in ipsis temporibus, quibus ieiunandi et reficiendi uobis statuta precepta sunt, nulla sit uobis cum uiris aut mulieribus religiosis aut laicis, quamuis quibuslibet propinquis aut extraneis, potandi licentia. Sed et tantum ipsis, quibus prefati sumus, pro caritatis officio, sicut concedat uestram sanctitatem, pociolos offerre precipimus. uos tamen in eorum presentia in omnibus abstinete; ne si licentius cum eis indulta occasione potate fueritis, in resolutione potandi aut cor uestrum contraria cogitatio subripiat, aut iocus indecens per oculos et aures, et uerba aut cachinnos prorumpat. Sed sicut diximus, ab huiusmodi licentia in omnibus abstinentes, et per gradus singulos regule constitute ambulantes, uite presentis  cursum feliciter gradiamini; et uite eterne mansiones permissione Domini nostri Iesu Christi ingredi festinetis. Quod ipse prestare dignetur, qui cum Patre et Spiritu sancto unus Deus permanet a seculis, per secula, in secula seculorum.




EODEM TEMPORE.
IOANNES, BICLARENSIS ABBAS.






NOTITIA.

 I. Ioannes, Gothis oriundus, Scalabi in Lusitanie prouincia ortum duxit. De eo hec Isidorus Hispalonsis  : »Hic cum esset adolescens, Constantinopolim  perrexit, ibique Greca et Latina eruditione nutritus, post decem et septem annos in Hispania reuersus est eodem tempore quo, incitante rege Leuuigildo,  Ariana feruebat insania. Hunc supra dictus rex cum ad nefande heresis credulitatem compelleret, et hic omnino resisteret, exsilio trusus et Barcinonem relegatus, per decem annos multas insidias et persecutiones ab Arianis perpessus est. Qui postea condidit monasterium, quod nunc Biclaro dicitur.« Hec ille. Hinc noster auctor Ioannes abbas Biclarensis uocari consueuit. De hoc autem cenobio Biclaro  appellato, plerique post Mariana  , constructum ad Pyrenei montis radices perhibent. Qua de re consulendus omnino Mabillonius  . Deinceps uero a Recaredo rege christianissimo ab exsilio reuocatus, ad ecclesiam Gerundensem regendam fuit euectus anno 592, ut arguit Nicolaus Antonius  . Porro concilio Barcinonensi subscripsisse  anno 599 comperitur  ac demum Suinthile regis etate, id est, post annum 621, quo ille regnare cepit, Sisebuto et Recaredo eius filio morte sublatis, ipsum ad celos migrasse, ecclesieque Gerundensis regimen Nonito reliquisse, litteris commendauit laudatus Mariana  . Paulo aliter Nicolaus Antonius, ex quo eum uitam produxisse usque ad annum 620 edocemur  .

II. Scripsit Chronicon ab anno 566 quo uictor Tununensis desiit, usque ad annum 590, id est, ab anno 1 Iustini iunioris ad annum 8 Mauritii imperatoris et Recaredi regis 4. Adisis Pagium  . Unde uossius corrigendus, qui Mauritii annum 8 et Recaredi 4 statuit Christi annum 594. Porro ex purpurato patre de Aguirre intelligimus  , exstare apud se additionem  incerti auctoris ad istud Chronicon, complectentem gesta ab anno Christi 601 usque ad annum 742 quam se in lucem editurum pollicetur. Hec Pagius  . Eiusmodi uero nostri presulis Gerundensis Chronicon, descriptum ab Andrea Schotto ex Codice bibliothece Toletane, primus publici iuris fecit Ingolstadii anno 1600, cum uictore Tununensi, legatione Luitprandi ad Nicephorum Phocam et synodo Bauarica Henricus Canisius; quod postea Scaliger emendatius excudendum curauit Amstel. anno 1606 in Thesauro Temporum cum Eusebio aliisque Chronographis. Alie due preterea exstant huiusce Chronici  editiones: altera Francisci Schotti  , altera doctissimi cardinalis de Aguirre  . Ad nostram uero quod attinet, Scaligerianam potissimum secuti sumus; quam enim Basnagius ex Canisio euulgauit  , haud paucis mendis obsitam quin et alicubi hiulcam animaduertimus: quod et contigit in uictore Tununensi, ut pluribus superius docuimus.

III. Opere porro pretium nos facturos ducimus, si notis quas Chronico auctoris nostri subiecimus, unam et alteram hic adiiciamus, post operis impressionem nobis obiter obseruatas. Et primum quidem ad annum 7 Iustini iunioris, hec abbas  : Leouigildus Sabariam ingressus, Sabos uastat, et prouinciam ipsam in suam redigit ditionem. Ad quem locum dubitat Wesselingius  , sitne abbatis Sabaria atque  in Isidori Chron. Goth., era 608, Sibaria, eadem atque Sibaria in Itinerario Antonini Augusti. »uidentur enim, inquit, prouinciam fuisse indicare, quanquam et ea ab urbe cognomen ducere potuerit. Ut ut est, nichil opus erit ad episcopi Sibariensis Ianuarii qui Illiberitane synodo interfuit, sedem constituendam nugis Higuerre ex Luitprandi Aduersariis, num. 226, a quibus, quod obiter moneo, non bene sibi cauit ampl. Cuperus ad Lactantium de Mortib. persecut. caput 16,« Hec ille. Alter preterea locus exstat ad annum 9 Iustini, qui sic se habet  : Aramundarus Saracenorum rex Constantinopolim uenit et cum stemate suo, etc. Ubi Cotelerius  .

»Reponi potest, inquit, schemate, seu potius  stemmate; enim, schema, habitus, passim hoc sensu occurrunt:« uero, stemma, id est, corona, sertum. Tertius denique locus habetur ad annum 3 Mauritii, ubi sic  : Castrum uero quod Hodierno uocatur. Hic autem pro Hodierno legendum Ugernum, ex Gregorio Turonensi liquet, qui memorat Ugernum Arelatense castrum  . Ad que uerba uideas adnotata Ruinartio. De celebris huius castri nomine plura item obseruat Pagius  post Adrianum ualesium  , et post Pagium Wesselingius modo laudatus  .





IOANNIS, ABBATIS BICLARENSIS, CHRONICON, CONTINUANS UBI uICTOR DESINIT. 

 Post Eusebium, Cesariensis Ecclesie episcopum, Hieronymum toto orbe notum presbyterum, nec non et Prosperum, uirum religiosum, atque uictorem Tununensis Ecclesie Africane episcopum, qui historiam omnium pene gentium summa breuitate et diligentia contexere uisi sunt, et usque ad nostram etatem congeriem perduxerunt annorum, et que acta sunt in mundo ad agnitionem nostram transmiserunt: nos ergo in adiutorio Domini nostri Iesu Christi, que temporibus nostris acta sunt, ex parte quod oculata fide peruidimus, et ex parte que ex relatu fidelium didicimus, studuimus ad posteros notescenda breui stylo transmittere.

Quinta decima ergo indictione, ut dictum est, Iustiniano mortuo, Iustinus iunior nepos eius Romanorum  efficitur imperator.

Romanorum LIII, regnat IUSTINUS iunior annis XI. Qui Iustinus anno primo regni sui, ea que contra synodum Chalcedonensem fuerant commentata, destruxit symbolumque sanctorum CL Patrum Constantinopoli congregatorum, et in synodo Chalcedonensi laudabiliter receptum, in omni catholica Ecclesia a populo concinendum intromisit, prius quam Dominica dicatur oratio.

Armenorum gens et Iberorum, qui a predicatione apostolorum Christi susceperunt fidem, dum a Cosdra Persarum imperatore ad culturam idolorum compellerentur, renuentes tam impiam iussionem, Romanis se eum prouinciis suis tradiderunt; que res inter Romanos et Persas pacis federa rupit.

 Anno II memorati principis, in regia urbe Aetherius et Additus patricii, dum Iustino mortem uellent ueneno potius quam ferro per medicos inferre, detecti, capitali sententia puniri iussi, prior a feris deuoratus, secundus incendiis concrematus interiit. Iustinus filius Germani patricii, consobrinus Iustini imperatoris, factione Sophie Auguste in Alexandria occiditur. His temporibus Athanaildus rex Gothorum in Hispania uite finem suscepit, et Luiba pro eo in regnum prouehitur.

Anno III Iustini imperatoris Garamantes per legatos, paci R. P. et fidei Christiane sociari desiderantes poscunt: qui statim utrumque impetrant. Theodorus prefectus Africe a Mauris interfectus est. Mauritarum gens his temporibus fidem recipit. Huius  imperii anno III Leouigildus germanus Luibani regis, superstite fratre, in regnum citerioris Hispanie constituitur; Gosuintham relictam Athanaildi in coniugium accipit; et prouinciam Gothorum que iam pro rebellione diuersorum fuerat diminuta, mirabiliter ad pristinos reuocat terminos.

 Anno Iu Iustini imperatoris qui est Leouigildi regis secundus annus, Theoctistus magister militum prouincie Africane a Mauris bello superatus interiit.

Leouigildus rex loca Bastanie et Malacitane urbis, repulsis militibus, uastat, et uictor solio redit. Iustinus imperator per Tiberium excubitorum comitem in Thracia bellum genti Barbarorum ingerit, et uictor Tiberius Constantinopolim redit. In prouincia Gallecie, Miro post Theodomirum Sueuorum rex efficitur.

Anno u Iustini imperatoris qui est III Leouigildi regis annus, Iustinus imperator Armeniam et Iberiam, repulsis Persis, Romanas prouincias facit: et bellum Persarum imperator per duces parcit [peragit].  Amabilis magister militie Africane a Mauris occiditur. Leouigildus rex Asinodam fortissimam ciuitatem, proditione cuiusdam Frainidanei nocte occupat: et militibus interfectis, memoratam urbem ad Gothorum reuocat iura. Donatus abbas monasterii Pernitani mirabilium operator clarus habetur.

Anno uI Iustini imperatoris qui est Leouigildi regis Iu annus, Gepidarum regnum finem accepit, qui a Langobardis prelio superati, Cunicmundus rex campo occubuit; et thesauri eius per Trasaricum Arriane secte episcopum, et Reptilanem Cunicmundi nepotem Iustino imperatore Constantinopolim ad integrum perducti sunt. Leouigildus rex Cordubam ciuitatem diu Gothis rebellem nocte occupat, et cesis hostibus propriam facit; multasque urbes et  castella, interfecta rusticorum multitudine, in Gothorum dominium reuocat. Miro Sueuorum rex bellum contra Aragones mouet. Domnus Helenensis Ecclesie episcopus clarus habetur

Anno uII Iustini imperatoris qui est Leouigildi u annus, Alboinus Langobardorum rex factione coniugis sue a suis nocte interficitur. Thesauri uero eius cum ipsa regina in reipublice Romane ditionem obueniunt, et Langobardi sine rege et thesauro remansere. His diebus Luiba rex uite finem accepit, et Hispania omnis in regno et potestate Leouigildi regis Galliaque Narbonensis concurrit. Iustinus imperator graui infirmitate concutitur: que infirmitas ab aliis quidem cerebri motio, ab aliis demonum uexatio putabatur. In regia urbe mortalitas inguinalis  plage exardescit, in qua multa millia hominum uidimus defecisse. Leouigildus rex Sabariam ingressus Sabos uastat, et prouinciam ipsam in suam redigit ditionem: duosque filios suos ex amissa coniuge, Ermenegildum et Recaredum, consortes regni facit. Legati gentis Macuritarum Constantinopolim ueniunt:  dentes elephantinos et camelopardalim Iustino principi munera afferentes sibi cum Romanis amicitias conciliant. Post Ioannem Romane Ecclesie Benedictus ordinatur episcopus. Prefuit annis Iu. Mausona Emeritensis Ecclesie episcopus in nostro dogmata clarus habetur.

Anno uIII Iustini, qui et Leouigildi uI annus, Perse cum Romanis pacis federa rumpunt; et congressione facta Daras ciuitatem fortissimam bello superant, et cesa multitudine Romanorum memoratam urbem ingressi depopulati sunt.

His diebus Leouigildus rex Cantabriam ingressus prouincie peruasores interficit; Amaya occupat; opes eorum peruadit, et prouinciam in suam reuocat ditionem.

 Iustinus imperator Tiberium quem superius excubitorum comitem diximus, Cesarem facit, et non multo post imperiali fastigio prouehit et reipublice principem designat. Huius Tiberii Cesaris die prima in regia urbe inguinalis plaga sedata est.

Anno IX Iustini imperatoris, qui est Leouigildi regis uII annus, Cosdres Persarum imperator cum nimia multitudine exercitus ad uastandos Romanorum terminos promouet: cui Iustinianus dux Romane militie et magister militum orientis a Tiberio destinatus bellum parat; et in campis qui inter Daras et Nezinios [Neziuios] ponuntur, forti pugna congressus, habens secum gentes fortissimas que barbaro sermone Hermam nuncupantur, memoratum imperatorem bello superat. Quo cum suo exercitu  in fugam uerso, castra eius peruadit; et prouincie Perside fines uictor Iustinianus uastat, exuuiasque eorum pro triumpho Constantinopolim dirigit, XXIu elephantos inter cetera, qui magnum spectaculum Romanis in urbe regia exhibuerunt. Predam uero de manubiis Romanorum . . . . . Persarum multitudo ob nimiam uilitatem nummo publico uenundata sunt. Leouigildus rex Aregenses montibus [Aregonenses montes] ingreditur. Aspidium loci seniorem cum uxore et filiis captiuos ducit, opesque eius ac loca in suam redigit potestatem. Aramundarus Saracenorum rex Constantinopolim uenit, et cum stemate suo et donis Barbarie Tiberio principi occurrit. Qui a Tiberio benigne exceptus et donis opimis exornatus ad patriam abire permissus est.

 Anno X Iustini imperatoris qui est Leouigildi regis uIII annus, Bandarius gener Iustini principis a Langobardis prelio uincitur, et non multo post uite finem accipit. Romanus filius Anagasti patricii magister militie, gentis Sueuorum regem uiuum cepit: quem cum suo thesauro, uxore et filiis Constantinopolim adducit, et prouinciam eorum in Romanorum dominium redigit. Leouigildus rex in Gallecia Sueuorum fines conturbat, et a rege Mirone per legatos rogatus pacem eis pro paruo tempore tribuit. Sclauini in Thracia multas urbes Romanorum peruadunt, quas depopulatas uacuas reliquere. Abares littora maris captiose obsident, et nauibus littora Thracie nauigantibus satis infesti sunt. Post Benedictum  Romane Ecclesie Pelagius iunior ordinatur episcopus. Preest annis XI.

Anno XI regni sui Iustinus diem clausit extremum, et Tiberius singulare obtinuit imperium.

Romanorum LIu, TIBERIUS regnat annis uI.

Anno ergo primo imperii Tiberii, qui est Leouigildi annus IX, Abares Thracias uastant, et regiam urbem a muro longe obsident. Leouigildus rex Orospedam ingreditur, et ciuitates atque castella eiusdem prouincie occupat, et suam prouinciam facit; et non multo post inibi Rustici rebellantes a Gothis opprimuntur; et post hec integra a Gothis possidetur Orospeda.

Anno II Tiberii imperatoris qui est Leouigildi annus X, Gennadius magister militum in Africa Mauros  uastat; Gasmulem fortissimum regem qui iam tres duces superius nominatos Romani exercitus interfecerat, bello superat, et ipsum regem gladio interficit. Tiberius Mauricium excubitorum comitem magistrum militie orientis instituit, et ad repugnandum Persis direxit. Romani contra Langobardos in Italia lacrymabile bellum gerunt.

Leouigildus rex, extinctis undique tyrannis et peruasoribus Hispanie superatis, sortitus requiem propria cum plebe resedit, et ciuitatem in Celtiberia ex nomine filii condidit, que Recopolis nuncupatur, quam miro opere et menibus et suburbanis adornans priuilegia populo noue urbis instituit. Ioannes presbyter Ecclesie Emeritensis clarus habetur.

Anno III Tiberii imperatoris qui est Leouigildi XI  annus, Abares a finibus Thracie pelluntur, et partes Grecie atque Pannonie occupant. Leouigildus rex Hermenegildo filio suo filiam Sisberti regis Francorum in matrimonium tradit, et prouincie partem ad regnandum tribuit. Leouigildo ergo quieta pace regnante aduersariorum domestica rixa conturbat. Nam eodem anno filius eius Hermenegildus factione Gosuinthe regine tyrannidem assumens, in Hispali ciuitate rebellione facta recluditur, et alias ciuitates atque castella secum contra patrem rebellare facit. Que causa in prouincia Hispanie tam Gothis, quam Romanis maioris exitii, quam aduersariorum infestatio fuit. Nouellus Complutensis episcopus clarus habetur.

Anno Iu Tiberii, qui est Leouigildi XII annus,  Mauricius magister militum orientis contra Persas bellum mouet, et repulsa Persarum multitudine in oriente hiemauit. Leouigildus rex in urbem Toletanam synodum episcoporum secte Ariane congregat, et antiquam heresim nouello errore emendat, dicens de Romana religione ad nostram catholicam fidem uenientes non debere baptizari, sed tantummodo per manus impositionem et communionis preceptionem pollui [perceptionem ablui], et gloriam Patri per Filium in Spiritu sancto dare [Dari]. Per hanc ergo seductionem plurimi nostrorum cupiditate potius impulsi in Arianum dogma declinant.

Anno u Tiberii, qui est Leouigildi XIII annus, Langobardi in Italia regem sibi ex suo genere eligunt  uocabulo Antarich, cuius tempore et milites Romani omnino sunt cesi, et terminos Italie Langobardi sibi occupant. Sclauinorum gens Illyricum et Thracias uastant.

Leouigildus rex partem uasconie occupat, et ciuitatem que uictoriacum nuncupatur, condidit. Tiberius imperator magistro militum orientis filiam suam in coniugium tradit.

Anno uI Tiberii qui est Leouigildi XIu annus, Tiberius uite terminum dedit, et Mauricius pro eo Romanorum imperator efficitur.

Romanorum Xu [Leg. Lu]. MAURICIUS regnat annos XX. Leouigildus rex exercitum ad expugnandum tyrannum filium colligit.

Anno ergo primo Mauricii imperatoris, qui est  Leouigildi regis Xu annus, Leouigildus rex ciuitatem Hispalensem congregato exercitu obsidet, et rebellem filium graui obsidione concludit: in cuius solatio Miro Sueuorum rex ad expugnandam Hispalim deuenit, ibique diem clausit extremum; cui Eburicius filius in prouincia Gallecie in regnum succedit. Interea Leouigildus rex supra dictam ciuitatem, nunc fame, nunc ferro, nunc Betis conclusione omnino conturbat.

Anno II Mauricii imperatoris, qui est Leouigildi XuI annus, Leouigildus muros Italice antique ciuitatis restaurat, que res maximum impedimentum Hispalensi populo exhibuit. His diebus Andeca in Gallecia Sueuorum regnum cum tyrannide assumit, et Sifeguntiam relictam Mironis regis in coniugium  accepit: Eboricum regno priuat, et monasterii monachum facit. Leouigildus rex filio Hermenegildo ad rempublicam commigrante, Hispalim pugnando ingreditur: ciuitates et castella quas filius occupauerat, cepit, et non multo post memoratum filium in Cordubensi urbe comprehendit, et regno priuatum in exsilium ualentiam mittit.

Mauricius imperator contra Langobardos Francos per conductelam mouet, que res utrique genti non parua contulit damna.

Eutropius abbas monasterii Seruitani discipulus sancti Donati clarus habetur.

Anno III Mauricii, qui est Leouigildi XuII annus, Mauricius per duces bellum infert. Leouigildus rex Gallecias uastat. Andecanim regem comprehensum  regno priuat. Sueuorum gentem, thesaurum et patriam suam in potestatem redigit, et Gothorum prouinciam facit. Hermenegildus in urbe Tarraconensi a Sisberto interficitur.

Franci Galliam Narbonensem occupare cupientes cum exercitu ingressi: in quorum congressionem Leouigildus Recaredum filium obuiam mittens, et Francorum est ab eo exercitus repulsus, et prouincia Gallecie [Gallie] ab eorum infestatione est liberata. Castra uero duo cum nimia hominum multitudine, unum pace, alterum bello occupat. Castrum uero quod Hodierno uocatur, tutissimum ualde in ripa Rhodani fluminis ponitur; quod Recaderus rex fortissima pugna aggressus obtinuit, et uictor ad patrem  patriamque redit. Andeca uero regno priuatus tondetur, et honore presbyterii post regnum honoratur. Non dubium quod in Eiborico regis filio rege suo fecerat patitur, et exsilio Pacensi urbe relegatur. Malaricus in Gallecia tyrannidem assumens, quasi regnare uult: qui statim a ducibus Leouigildi oppressus comprehenditur, et Leouigildo uinctus presentatur. Leander Hispalensis Ecclesie episcopus clarus habetur.

Anno Iu Mauricii imperatoris, qui est Leouigildi regis XuIII annus, Anthane Langobardorum rex cum Romanis congressione facta superat, et cesa multitudine militum Romanorum Italie fines occupat.

Hoc anno Leouigildus rex diem clausit extremum, et filius eius Recaredus cum tranquillitate regni eius  sumit sceptra

Anno u Mauricii imperatoris Romanorum, qui est Recaredi regis primus feliciter annus, Mauricius Theodosium filium suum ex filia Tiberii imperatoris natum Cesarem facit. Pelagio iuniore mortuo, Romane Ecclesie Gregorius in episcopatum succedit. Preest annis Xu. Romani per Francorum adiutorium Langobardos uastant, et prouincie Italie partem in suam redigunt potestatem. Sisbertus interfector Hermenegildi morte turpissima perimitur. Recaredus primo regni suo anno, mense X, catholicus, Deo iuuante, efficitur, et sacerdotes sexte Ariane sapienti colloquio aggressus ratione potius quam imperio conuerti ad catholicam fidem facit, gentemque omnium Gothorum et Sueuorum ad unitatem et pacem reuocat  Christiane Ecclesie. Secte Ariane, gratia diuina, in dogmate ueniunt Christiano.

Desiderius Francorum rex dux Gothis satis infestus a ducibus Recaredi regis superatur; et, cesa Francorum multitudine, in campo moritur.

Recaredus rex aliena a predecessoribus direpta et fisco sociata placabiliter restituit. Ecclesiarum et monasteriorum conditor et ditator efficitur.

Anno uI Mauricii, qui est Recaredi II annus, quidam ex Arianis Sunna episcopus, et Seggo cum quibusdam tyrannidem assumere cupientes, deteguntur. Conuicti, Sunna exsilio truditur, et Seggo manibus amputatis Galleciam exsulans mittitur. Mauricius Theodosium filium quem supra Cesarem diximus, Romanorum imperatorem facit.

 Anno uII Mauricii, qui est Recaredi regis III annus, Uldila episcopus cum Gosuintha regina insidiantes Recaredo manifestantur; et fidei catholice communionem quam sub specie Christiana quasi sumentes proiiciunt, publicantur. Quod malum in cognitionem hominum deductum, Uldila exsilio condemnatur; Gosuintha uero catholicis semper infesta uite tunc terminum dedit. Francorum exercitus a Gonterano rege transmissus, Bosone duce, in Galliam Narbonensem obueniunt, et iuxta Carcassonensem urbem castra metati sunt. Cui Claudius Lusitanie dux a Recaredo rege directus obuiam inibi occurrit: cum quo congressione facta, Franci in fugam uertuntur, et direpta castra Francorum, et exercitus a  Gothis ceditur. In hoc ergo certamine gratia diuina, et fides catholica quam Recaredus rex in Gothis fideliter adeptus est, esse noscitur operata: quoniam non est difficile Deo nostro, si in paucis [Si paucis] una in multis [Una multis] detur uictoria. Nam Claudius dux cum CCC uiris LX millia ferme Francorum noscitur infugasse, et maximam eorum partem gladio trucidasse. Non immerito Deus laudatur temporibus nostris in hoc prelio esse operatus, qui similiter ante multa temporum spatia per manum ducis Gedeonis MCCC [a 1Kb] uiris multa millia Madianitarum Dei populo infestantium noscitur exstinxisse.

Anno uIII Mauricii imperatoris, qui est Recaredi Iu annus, sancta synodus episcoporum totius Hispanie, Gallie et Gallecie in urbe Toletana, precepto  principis Recaredi congregatur episcoporum numero LXII, in qua synodo intererat memoratus Christianissimus Recaredus, ordinem conuersionis sue et omnium sacerdotum, uel gentis Gothice confessionem tomo scriptam manu sua episcopis porrigens, et omnia que ad professionem fidei orthodoxe pertinent, innotescens; cuius tomi ordinem decreuit sancta episcoporum synodus canonicis applicare monumentis. Summa tamen synodalis negotii penes sanctum Leandrum Hispalensis Ecclesie episcopum, et beatissimum Eutropium monasterii Seruitani abbatem fuit. Memoratus uero Recaredus rex, ut diximus, sancto intererat concilio renouans temporibus nostris antiquum principem Constantinum magnum sanctam synodum Nicenam sua illustrasse presentia:  nec non et Marcianum Christianissimum imperatorem, cuius instantia Chalcedonensis synodi decreta formata sunt. Siquidem et in Nicena urbe heresis Ariana et initium sumpsit et damnationem meruit, radicibus non amputatis. Chalcedone uero Nestorius et Eutychius una cum Dioscoro ipsorum patrono, et heresibus propriis condemnati sunt. In hac uero sancta Toletana synodo Arii perfidia post longas Catholicorum neces atque innocentium strages  ita radicitus amputata est, insistente principe memorato Recaredo rege, ut ulterius non pullulet, catholica ubique pace data Ecclesiis. Hec ergo nefanda heresis, secundum quod scriptum est, De domo Domini exiet tentatio ab Alexandria, etc., detegente sancto Alexandro eiusdem urbis episcopo, per Arium presbyterum inoleuit: qui in Nicena synodo CCCXIIX episcoporum iudicio, uigesimo imperii Constantini senioris anno synodaliter damnationem cum proprio errore suscepit. Que post hec non solum Orientis et Occidentis partem maculauit, sed et Meridianam et Septemtrionis plagam, et ipsas insulas sua perfidia irretiuit. A uigesimo ergo Constantini principis anno, quo tempore heresis Ariana initium sumpsit, usque in octauum annum Mauricii  principis Romanorum, qui est Recaredi quartus regni annus, anni sunt CCLXuI, quibus Ecclesia catholica huius heresis infestatione laborauit. Sed fauente Deo uicit, quoniam fundata est super petram. In his ergo temporibus quibus omnipotens Deus, prostrato ueternose heresis ueneno, pacem sue restituit Ecclesie, imperator Persarum Christi suscepit fidem, et pacem cum Mauricio imperatore firmauit. Recaredo ergo orthodoxo quieta pace regnante, domestice insidie pretenduntur. Nam quidam ex cubiculo eius etiam prouincie dux, nomine Argimundus, aduersus Recaredum regem tyrannidem assumere cupiens, ita ut, si posset, eum et regno priuaret et uita. Sed nefandi eius consilii detecta machinatione, comprehensus, et in uinculis  ferreis redactus, habita discussione, socii eius impiam machinationem confessi condigna sunt ultione interfecti. Ipse autem Argimundus qui regnum assumere cupiebat, primum uerberibus interrogatus, deinde turpiter decaluatus, post hec dextra amputata, exemplum omnibus in Toletana urbe, Asino sedens pompizando dedit, et docuit famulos dominii [b 1Kb] non esse superbos.




EODEM TEMPORE.
SANCTUS LEANDER, HISPALENSIS EPISCOPUS.





NOTITIA.


 Leander, gente Hispanus, domo Carthaginensis, Seueriani  ac Turture filius,  Isidori Hispalensis frater natu maior, post diuturnam uite monastice professionem Hispalensis Ecclesie archiepiscopus factus est. Claruit anno 583, quo ab  Hermenigildo principe, quem ob fidei catholice studium armata manu persecutus est Leuuigildus pater Gothorum in Hispania rex, ad Tiberium imperatorem Constantinopolim legatus est, ut suppetias obtineret; quod quidem feliciter effecit, magnamque ibi cum Gregorio diacono Pelagii pape apocrisiario amicitiam iniit. In Hispaniam reuersus, anno 584, a Leuuigildo rege exsilio multatus est: qui tamen anno sequenti iam morti uicinus facti penitentia ductus est et Reccaredum filium Leandri cure commendauit. Leander tantum discipulum nactus sedulo excoluit, et ab Ariana heresi primo eum, deinde illius ope Gothorum magnates, ac tandem totam fere Gothorum gentem ad catholicam fidem conuertit; adeo ut Gothorum apostolus dici meruerit; habitaque, anno  589, synodo Toletana III, cuius magna pars fuit, conuersos a se Gothos in Ecclesie sinum admisit, orthodoxamque fidem omnium subscriptione confirmari fecit. Obiit anno 595. uir erat, teste Isidoro fratre , suauis eloquio, ingenio prestantissimus, uita non minus quam doctrina clarissimus. Scripsit ad Florentiam sororem Regulam de institutione uirginum et contemptu mundi; quam primus edidit Lucas Holstenius in Collectione Regularum, Paris. 1663, part. III, p. 89, exinde translatam in Bibliothec. Patr. tom. XII, pag. 999. Exstat eiusdem homilia in laudem Ecclesie ob conuersionem Gothorum  Toleti post finitam synodum habita, Concil. tom. u, pag. 1018. Scripsit preterea, ab Isidoro memorata, sed iam deperdita, Aduersus hereticorum dogmata libros II; Aduersus instituta Arianorum opusculum; Epistolas multas ad Gregorium papam, de baptismo unam, alteram ad fratrem de morte non timenda, ad ceteros quoque cepiscopos plurimas familiares Epistolas. »In Ecclesiasticis denique officiis, inquit Isidorus, non paruo elaborauit studio.« In toto enim Psalterio duplici editione orationes conscripsit. In sacrificii quoque laudibus atque Psalmis multa dulcisone composuit. Ex hoc loco nonnulli non male concludunt Leandrum nostrum Misse Mozarabice auctorem fuisse. In Gothorum enim usum Liturgiam composuisse Leandrum credi par est, que in Ecclesia deinceps Hispanica per plura secula usurpata, Missa  Mozarabum seu potius Mixtarabum appellari demum cepit; postquam Christiani Arabibus Hispaniam ab initio seculi uIII incolentibus immixti Mozarabum nomen accepissent. Missam istam, a Leandro primum concinnatam, Isidorus frater auxit. Procedente tempore uariorum episcoporum additionibus mutata in Ecclesiis quibusdam ciuitatis Toletane hodienum usurpatur [* 1Kb] . Eam e Gothorum ruderibus suscitatam, nouisque characteribus uestitam edidit Fr. Ximenes cardinalis Toleti 1504. Habetur etiam, sed non integra, in Bibliotheca Patr., tom. XXuII.



SANCTI LEANDRI, HISPALENSIS EPISCOPI, REGULA, SIuE LIBER DE INSTITUTIONE uIRGINUM ET CONTEMPTU MUNDI, AD FLORENTINAM SOROREM.






DE SANCTO LEANDRO EIUSQUE REGULA uETERUM TESTIMONIA.



Martyrologium Rom. die 27 Febr., item Beda, Usuardus, Ado et alii.


Hispali in Hispania natalis sancti Leandri eiusdem ciuitatis episcopi, cuius predicatione et industria Wisigothorum gens, adiuuante Reccaredo eorum rege, ab Ariana impietate ad catholicam fidem conuersa est.



Idem Martyrolog. Rom. die 20 Iunii.

Hispali in Hispania depositio sancte Florentine uirginis, sororis sanctorum Leandri et Isidori episcoporum.



Isidorus Hispal. de Script. Eccles. cap. 28.

Leander genitus patre Seueriano Carthaginensis prouincie Hispanie, professione monachus, et ex  monacho Hispalensis Ecclesie prouincie Betice constitutus episcopus: uir suauis eloquio, ingenio prestantissimus; uita quoque tantum atque doctrina clarissimus, ut etiam fide eius atque industria populi gentis Gothorum ab Ariana insania ad fidem catholicam reuerterentur. Hic namque in exsilii sui peregrinatione composuit duos aduersus hereticorum dogmata libros, eruditione sanctarum Scripturarum ditissimos, etc. Preterea edidit unum ad Florentinam sororem de Institutione uirginum, et Contemptu mundi libellum, titulorum distinctionibus prenotatum. Floruit sub Reccaredo, uiro religioso ac principe glorioso, cuius etiam temporibus mirabili obitu actualis uite terminum clausit.



S. Gregorius M. PP., Dial. lib. III, cap. 31.


Sicut multorum, qui ab Hispaniarum parentibus ueniunt, relatione cognouimus, nuper Ermigildus rex, Liuigildi regis Wisigothorum filius, ab Ariana heresi ad fidem catholicam uiro reuerendissimo Leandro Hispalitano episcopo, dudum mihi in amicitiis familiariter iuncto, predicante conuersus est.



Idem, Prefatione in librum Iob.

Reuerendissimo et sanctissimo fratri suo Leandro cepiscopo Gregorius S. S. D. Dudum te, frater beatissime, in Constantinopolitana urbe cognoscens, cum me illic sedis apostolice responsa constringerent, et te illuc iniuncta pro causis fidei Wisigothorum legatio perduxisset, omne in tuis auribus, quod mihi de me displicebat, exposui, etc. Tunc eisdem  fratribus, etiam cogente te, placuit, sicut ipse meministi, ut librum beati Iob exponere importuna me petitione compellerent.



Idem, lib. I, epist. 41, ad Leandrum episcopum.

Ea que in beati Iob expositione dicta fuerant, et uobis dirigenda scribitis, nisi portitoris presentium me festinatio coangustasset, cuncta uobis transmittere sine aliqua imminutione uoluissem; maxime quia et hoc ipsum opus ad uestram reuerentiam scripsi; ut ei quem pre ceteris diligo, in meo iudicer labore desudasse. Preterea si uobis indulgeri tempora ab ecclesiastica occupatione cognoscetis, quid sit iam faciendum scitis; quamuis etiam absentem  corpore, presentem mihi te semper intueor, quia uultus tui imaginem intra cordis uiscera impressam porto.



Idem, lib. Iu, epist. 46, ad eumdem.

Quanto ardore uidere te sitiam, quia ualde me diligis, in tui tabulis cordis leges. Sed quia longo terrarum spatio disiunctum te uidere nequeo, unum, quod mihi de te dictauit caritas feci, ut librum Regule pastoralis, quem in episcopatus mei exordio scripsi, et libros quos in expositionem beati Iob iamdudum me fecisse cognouisti, Sanctitati uestre transmittere curaui.



Idem, lib. uII, epist. 126, ad eumdem.

Sanctitatis tue suscepi epistolam, solius caritatis calamo scriptam. Ex corde enim lingua tinxerat,  quod in charte pagina refundebat. Boni autem sapientesque uiri cum legeretur adfuerunt, quorum statim uiscera in compunctione commota sunt. Cepit quisque amoris manu in suo corde te rapere, quia in illa epistola tue mentis dulcedinem non erat audire, sed cernere. Accendebantur et mirabantur singuli, atque ipse ignis audientium demonstrabat, qui fuerat ardor dicentis. Nisi enim prius in se faces ardeant, alium non succendunt. Ibi ergo uidimus quanta caritate tua mens arserit, que sic et alios accendit. uitam uero uestram, cuius ego semper cum magna ueneratione reminiscor, minime nouerant, sed eis altitudo uestri cordis patuit ex humilitate sermonis.





OBSERuATIO CRITICA IN REGULAM SEQUENTEM.

 Sanctum Leandrum Hispalensem episcopum, et sancti Isidori fratrem seniorem, ab adolescentia monastice uite cultorem, ac Benedictine discipline apud Hispanos insignem propagatorem exstitisse, consentiunt omnes; quamuis in hac presenti Regula pro uirginibus scripta nullam sancti Benedicti mentionem faciat. Nec sane ex tali silentio aliquid contra sancti episcopi monachatum Benedictinum inferri debet, cum sanctus Benedictus Regulam suam non pro sanctimonialibus feminis, sed pro monachis scripserit, et presens hec Regula XXI capitulis contenta potius dicenda sit exhortatio et admonitio, omnibus sacris uirginibus data; quatenus ille mundanam pompam contemnant, et soli Deo spirituali suo sponso inseruire studeant. Habuit enim sanctus Leander sororem Florentinam, que simul cum matre ingressa fuit monasterium extra patriam situm. Eamdem ad perseuerantiam exhortatur, piaque et salutaria monita dedit, que quidem uite monastice normam rite conficiunt. Hanc igitur Regulam Florentine, pergrate sibi in Christo filie et sorori inscripsit, et imprimis omnium terrenorum contemptum inculcat, nichil in terris esse amore et affectu sacre uirginis signum asserens, sed ad celestia aspirandum ait, ubi uerum uirginitatis premium inueniet. Monet uitandas esse laicas mulieres uti organum Satane; quippe quod amant, hoc suggerunt, et eas res insinuant aliorum auribus, que in suis desideriis uersantur. uitandos quoque uiros quantumuis sanctos, ne uidendi iugitate aut infametur utriusque sanctitas, aut pereat. Lectionem assiduam et meditationem rerum spiritualium inculcat, esum carnis prohibet sicuti et balneorum, nisi infirmis, atque silentium mandat sicuti in monasterio perseuerantiam; quatenus et multarum societate proficiat, ac earum assequi ualeat merita, quarum imitetur exempla. Sanctus autem Leander hanc Regulam pareneticam piissime sorori Florentine inscripsisse uidetur post adeptum episcopatum Hispalensem, quem ab anno 575 ad annum 603 sanctissime rexit.





INCIPIT IN CHRISTI NOMINE SANCTI LEANDRI REGULA. 

 Leander Dei misericordia pergrate in Christo mihi filie et sorori Florentine.

 Perquirenti mihi, soror carissima Florentina, quibus te diuitiarum cumulis heredem facerem, qua te  patrimonii sorte ditarem, multe rerum fallacium occurrebant imagines; quas cum ego ut importunas muscas manu mentis abigerem, tacitus aiebam: Aurum et argentum de terra est, et in terram reuertitur; fundus et patrimonium reditus uilia et transitoria sunt, preterit enim figura huius mundi . Quidquid enim sub sole conspexi, nichil te dignum, soror, arbitratus sum; nichil muneri tuo credidi esse gratissimum: omnia mutabunda, caduca, et uana fore conspexi. Unde ueram esse attendi Salomonis sententiam, dicentis : Magnificaui opera mea, edificaui mihi domos, plantaui uineas, feci hortos et pomaria, et conseui cunctis generibus arborum, instruxi mihi piscinas aquarum, ut irrigarem siluam germinantium lignorum. Possedi seruos et ancillas, multamque  familiam habui; armenta quoque et agnos ouium, greges quoque caprarum, ultra omnes qui fuerunt ante me in Ierusalem. Coaceruaui mihi argentum et aurum, et substantias regum ac prouinciarum; feci mihi cantores et cantatrices, et delicias filiorum hominum; scyphos et urceos in ministerio ad uina fundenda. Et supergressus sum opibus omnes qui fuerunt ante me in Ierusalem. Quam igitur omnem mortalium pompam tali termino conclusit, ut diceret: Cumque me conuertissem ad omnia que fecerant manus mee, et labores in quibus frustra sudaueram, uidi in omnibus uanitatem et afflictionem animi, et nichil permanere sub sole. Et iterum ipse dicit: Detestatus sum omnem industriam meam, quam sub sole studiosissime laboraui, habiturus heredem post me, quem ignoro, utrum sapiens aut stultus  sit, dominabitur in laboribus meis quibus desudaui et sollicitus fui, et est quidquam tam uanum? Unde cessaui, renuntiauitque cor meum ultra laborare sub sole. Tali quoque informatus oraculo, non esse me parentem uerum existimares, soror, si te iis ditarem rebus, que stabilitate nulla consisterent, que mundanis subiecte casibus te destituerent, nudamque relinquerent. Aerumnis quoque te cumularem, et timori metuique subiicerem, si ea que fur auferre poterat, sulcare tinea, erugo uorare, ignis absumere, terra obruere, aqua delere, sol torrere, imber fedare, glacies stringere, tue germanitati conferenda esse putarem. His certe rebus humanis implicatus animus a Deo auertitur, et ab illa immobili ac permanentis ueritatis forma recedit. Nec potest ad se admittere diuini uerbi dulcedinem,  aut Spiritus sancti suauitatem, pectus quod tot mundanis agitatur molestiis, tot curarum temporalium stimulis uerberatur. Si ergo te his nexibus alligarem, talibusque onerarem ponderibus, et mole terrene cogitationis opprimerem, inimicum me, non parentem deberes estimare; interemptorem, non fratrem esse sentires. Eia! soror carissima, quoniam quidquid axe celi concluditur, terrena sustinent fundamenta, et telluris super faciem uoluitur, nichil dignum quo ditari posses inuenimus, supra celos querendum est, unde munus uirginitatis auxisti, ut ibi premium et patrimonium uirginitatis inuenias. Ex compensatione enim integritatis meritum agnoscitur et de sua retributione pensatur. Quanto enim uilis  putaretur, si transitoriis terrenisque ditaretur muneribus; tanto preclara est uirginitas et excellens, que calcatis abdicatisque mundanis uoluptatibus, dum in terris angelorum seruat integritatem, Dominum angelorum sortita est portionem. Que ergo est uirginitatis hereditas? nonne ea quam dicit Psalmista: Dominus pars hereditatis mee ? Et iterum: Portio mea Dominus ? uide, soror, quantum profeceris, uide quam summum teneas apicem, ut multorum gratiam beneficiorum in unum eumdemque inueneris Christum. Sponsus est, frater est, amicus est, pars hereditatis est, amicus est, Deus et Dominus est. Habes in eo sponsum, quem diligas: Speciosus est enim forma pre filiis hominum . Est uerus frater quem teneas; adoptione  enim et tu eius filia, cuius filius est ille natura. Est amicus de quo non dubites; ipse enim dicit: Una est amica mea . Habes in eo hereditatem quam ambias, pars enim hereditatis tue ipse est. Habes in eo pretium quod agnoscas, quia sanguis eius redemptio tua est. Habes in eo Deum a quo regaris, Dominum quem metuas et honores. Totam sibi in Christo prerogatiuam uirginitas uindicat, ut ante quam tremunt angeli, cui seruiunt potestates, cui uirtutes obtemperant, cui celestia et terrestria genuflectunt, hunc sibi uirgo sponsum uindicet, ad huius thalamum ornata uirtutibus properet, hunc cubili cordis, casto cubili confoueat. Et quid amplius ei conferre potuit, cui se Christus sponsum tribuit, sanguinem suum dotis ac muneris titulo compensauit?  Solent ergo qui uxores ducunt dotes tribuere, conferre premia, et ad uicem perdendi pudoris sua tradere patrimonia; ut emissa potius quam duxisse uideantur uxores. Tuus, uirgo, sponsus dotem tibi sanguinem suum dedit, eo te redemit, eo te sue copule sociauit, ut pudorem non perdas, et habeas premia. Quanto enim munificentius est dotis premium, tanto est amor immensior. Multum enim diligit, quam proprio sibi sanguine desponsauit. Et ob hoc suum corpus uulneris ictu et telo gladii maluit aperiri, ut tuam sibi integritatem emeret, pudicitiam conseruaret. E contrario enim curauit hominem: ut sicut mors eius uita est nostra, eiusque humilitas nostre est superbie medicina, sic et uulneribus ipsius nostra integritas empta est, qui ideo feriri se uulnere uoluit, ne malleo uniuerse  terre nos feriri sineret. Pretio enim empti estis, ait Apostolus, nolite fieri serui hominum . Cur uirgo dare uis corpus uiro, quod iam est redemptum a Christo? Alius te redimit, et alii nubere cupis? alterius pretio libertatis militas, et spontanea te seruitute condemnas? Si mundus omnis titulo dotis scribitur, quid pretiosius sanguine Christi, quo redemptus est mundus? Appende mercedem et pretium, ut uideas plus ualere qui redemit, quam id quod redemit. Quanto itaque praue intelligit uirgo, que contempto emptore mercem sequitur; et sanguine Christi postposito, mundum qui redemptus est amplexatur. Non sum idoneus eloqui, soror amantissima, premia uirginitatis: est enim ineffabile donum, absconsum oculis,  celatum auribus, intelligentie obseratum. Quod omnes esse sperant sancti, et post resurrectionem cuncta prestolatur Ecclesia fieri, uos iam estis. Corruptibile hoc, ait Apostolus, induet incorruptionem . Sed reuera post resurrectionem corporis. Ecce uos incorruptionis gloriam iam scitis. uos istam iam in presenti seculo partem glorie possidetis. Quanta est enim beatitudo, que uobis reponitur in futurum! que uobis corona manet in eternum, que incorruptionis gratiam, ad quam multi peruenire desiderant, hic habetis! Gaude ergo talem te esse, qualis Dei formata es manibus. Ille ergo integra condit utique, quam integritate ditauit, quam ad integritatis premia preparauit. Peruersi enim naturalem corrumpunt homines, quam Deus formauit integram.  Et hec offensa humani generis prima, hec damnate originis causa, dum protoplasti esse noluerunt quod fuerant conditi: idcirco meruerunt in se et in prole damnari. Reparate castimonie in uobis retentaculum, o uirgines, quod perdiderunt in paradiso primi homines. uos enim conditionem seruastis primigenarum hominum, que tales perseuerastis, quales illi sunt instituti. Sed cauete exempla eorum. Heu! proh dolor! soror carissima, fuge primorum hominum exempla, horresce serpentis antiquissimi sibila; ne incipiat tibi germinare spinas et tribulos uitiata terra, et que pro insigni uirginitatis lilia rosasque parturire debet, urticam et paleam producat: istam, que urat, illam, que laceret. uos enim estis prima delibatio corporis Ecclesie. uos itaque ex tota Christi corporis  massa oblationes Deo accepte, et in supernis altaribus consecrate. Pro uestro enim proposito, et pro fide sua, omnis Ecclesia nomen uirginitatis indepta est, dum in ea melior pars et propensior uos estis, que anime corporisque uestri integritatem Christo dedicastis. Et licet in omnibus suis generaliter membris fide maneat uirgo, tamen suorum parte membrorum, quod estis uos, non incongrue uirgo etiam corporea: genere scilicet illius locutionis, quo aut totum a parte, aut pars nominatur a toto. Meditare ut columba, sanctissima uirgo, et mente pertracta que in futuro tibi maneat gloria; que non acquieuisti carni et sanguini; neque corpus illud sanctissimum prostrasti corruptioni. Age ergo, cogitare presume, intellige, quibus te amplexibus  cupiat Christus, que mundi calcasti illecebras; quo te desiderio chorus ille expectet uirgineus, quam ipsis gradibus properantem celorum ardua uident, quibus chorus ipse uirginalis peruenit ad Christum. Gaudet et Maria mater Domini, apex et specimen uirginitatis, incorruptionis mater, que uos exemplo suo genuit, et manet integra; uos documento suo peperit, et dolores nesciuit; genuit sponsum, et uirgo est. Felix ille uenter, qui nouit gignere, non corrumpi. Beata illa fecunditas, que pariendo impleuit mundum, hereditauit celos, nec amisit uelamina uirginitatis. Ardeat cor tuum, soror, igne illo, quem Christus misit in terram. Excitet te flamma ignis eius, et chorus ille uirgineus prosequens  Mariam. Ipsam ergo oculo mentis suscipe, ipsos comitare choros, ipsis te animi desiderio iunge, ibi festina, ibi propera: ibi reposita est corona iustitie, quam reddet tibi Dominus iustus iudex in illa die . Senti fratris animum tuos desiderare profectus, senti fratris concupiscentiam uelle te esse cum Christo. Qui etsi in me non habeo quod in te perficere uolo, perdidisse me doleam quod te tenere desidero: erit mihi interim quedam portio remissionis, si tu que pars melior nostri es corporis, in uia peccatorum non steteris; si quod tenes, firmissime teneas. Heu mihi! si alius accipiat coronam tuam. Tu apud Christum tutamen meum, tu carissima meum pignus, tu hostia mea sacratissima, qua expiari a colluuione peccati non dubito. Si tu accepta  es Deo, si tu casto cubili cum Christo cubaueris, si tu Christi amplexibus fragrantissimo uirginitatis odore inheseris, profecto peccatoris memor fratris obtinebis pro reatu germani indulgentiam quam poposceris. Non te contristabit, qui te sue copulauit societati. Sinistra eius, in qua est honor et gloria, sub capite tuo; et dextera eius, in qua est longitudo uite, amplexabitur te . Talibus sponsi oblata amplexibus, meam ueniam postulans obtinebis. Amor tuus in Christo erit indulgentia mea: et quantulamcunque spem remissionis habeo, si soror quam diligo ad nuptias Christi transierit; atque in illo terribili metuendoque iudicio respiramentum aderit, ubi de factis, actibus, uel de commissis discussio fuerit; ubi de meis dispendiis, heu mihi!  sum cogendus reddere rationem, tu solatium meum, tu respiramentum meum. Et uindicta que mihi debetur pro negligentia mea, forte castitatis tue sedabitur intercessione. Defendes me profectu tuo a meo reatu operis, si tu Christo adheseris, et si tu illi placueris, ego unde ei displiceo non grauabor, dum tibi indulget, mihi parcet; nec perire fratrem sinet, cuius spondit sororem. Per te forte mihi donabitur chirographum quod contraxi; dum te Christus fouet caritate, me non punit pro crimine. Miserere, soror, non tantum tui, sed et mei; ut unde tibi restat gloria, saltem mihi uel uenia concedatur. Multe in tuo erunt uirgines comitatu: cum iis facile impetrabis pro me quod poposceris. Imo ipsa mater et dux uirginum Maria suum interpellabit pro tuo  merito Filium; et ne te contristet pro me orantem, me eriget forte iacentem, et conscientie reatu merentem consolabitur. Non confundatur spes mea per te ad Deum. Meo igitur hortamento, meo ministerio, Dei quidem dono, sed meo obsequio, hanc tenes professionem. Sit ergo mihi integritas tua causa uenie, que tibi erit causa corone. Auerte, queso, oculos a mundi falsis inanibus. Celos aspice, ubi est sponsus tuus. Illuc animum dirige, ubi Christus est in Dei dextera sedens . Omne enim quod in mundo est, concupiscentia carnis, et concupiscentia oculorum est . Que sursus sunt quere: ubi est uita tua, illic sunt et desideria tua; ubi est sponsus tuus, ibi sit et thesaurus tuus. Nolo te moueri uoluptate  seculi, nolo te fulgore carnis decorari. Cito mouet alienam libidinem caro ornata, et aspectus iuuenum in se prouocat, que se componit ut ornata procedat. Placere uelle oculis alienis, affectus est meretricis; et ad sponsi celestis refertur iniuriam, si ita incedas ut oculis libidinosis placeas. Esto, queso, iudex inter nubentes et uirgines: spem utriusque considera quis quam teneat uiam estima. uirgo studet placere Deo; nupta seculo. uirgo seruat integritatem qua nata est; nupta corrumpitur. Et quale est, ubi non permanet integra ut cepit esse natura? Primum diuino operi irrogatur iniuria, dum quod ille formauit integrum libidine corrumpitur, libidine maculatur. In uos Deus cognoscit opus suum; quas tenet seculum, et non corrumpit; quas tales Deus recipit,  quales fecit. Omnia itaque restauranda sunt in resurrectione que nunc pereunt de corpore. uirginitas semel perdita nec hic reparatur nec in futuro recipitur. uerum est quod Deus preceperit nuptias; sed idcirco, ut inde nasceretur uirginitas: ut multiplicata uirginum successione, lucraretur in prole, quod perdiderant nuptie. Et radix et fructus nuptiarum uirginitas est. De coniugio certe nascitur uirgo: que si non corrumpitur, ad nuptiarum additur premium. Habent nupte unde letentur, si sui fructus celesti horreo reponantur. Tu quoque communium parentum cumulabis merita; tuis utrique honoribus munerabuntur; te prole Christo adherente, ipsi recipient in fructu quod in cespite perdiderunt. Recole, mea soror, humanarum nuptiarum erumnas, et claude  oculos, ne uideas uanitatem. Prima pericula nuptiarum hec sunt: corruptio, corruptionis fastidia, pondus uteri grauidati, dolor partus plerumque ad discrimen mortis perueniens, ubi et munus nuptiarum perit et fructus; dum simul mater cum prole deficit, et omnis illa pompa nuptialis mortis frustratur termino. Quam putabant causam esse letitie, quis eam occasionem interimendi inuenit? Quid aget post mortem, que totam letitiam nuptiis deputauit? Que uiro placere uoluit, non Deo, quid aget dum exit a seculo? Que sollicita fuit quomodo placeret mundo, quam poterit habere partem cum Christo? Que primum non bene uiris se distrahunt, simulque cum pudicitia libertatem perdunt, quando captiuam uirginitatem suscepta dote addicunt. Quid misere illi  remanet, que pudorem uenditat? Quod si forte mundi, ut fieri solet, casu perdat donationem, tunc et pudore caruit, et amisit pretium. uides quam nuda et destituta in utroque remansit! Pro uiro certe gemino timoris addicta periculo, timet bonum perdere, timet malum habere. Quis ergo inter hec medius est locus letitie? Quas formas lenocinii meditatur ut placeat oculis? quibus peregrinis odoribus inficit uestem? et ut oblectet sensus, cutem mentitur alienam. Que fuco illitam uario adulterat figmento faciem, ne sit ipsa que nata est, et decipiat uirum specie aliena, non propria. uide si non maleficii genus est, excogitare artem qua prouocet libidinem alienam. Et que sic corrumpit faciem, quam  putas corruptam habet mentem? Triplex commisit adulterium: mentis, que talem meditata est fraudem; corporis, que figmento mutauit speciem; uestitus, que non proprio, sed alieno fragrat odore. His malis uirgo nescia, sexum habet, et sexus necessitatem ignorat. Feminee fragilitatis oblita rigore uirili subsistit, atque infirmum sexum uirtute solidauit: nec addixit seruituti corpus, quod lege nature uiro subiacet. Felix uirgo, que corpus trahit ex Eua, non penam! Illa peccati merito audit: Sub uiri potestate eris, et in doloribus paries . Tu uirginitatem adepta, a tali iugo excussisti ceruicem; nec pressa iugali necessitate curuaberis ad terram, sed in sublimi erecta celos suspicis; ut unde illa uetitum presumendo cecidit, ubi tu licita contemnendo conscenderes.  Eua gustauit de illicito, et uirginitatem perdidit. Licebat nubere uirgini, sed que non nupsit, angelis adhesit. In resurrectione enim non nubunt, neque uxores ducunt; sed erunt sicut angeli Dei . uide, uirgo que non nubit, angelis comparatur. Licet enim gignere filios; sed que hanc spreueuerunt necessitatem, Christum dicentem audiunt: Beate steriles que non genuerunt, et ubera que non lactauerunt . E contrario illic dicitur nuptis: ue pregnantibus et nutrientibus in illa die. Itaque uirginei sensus pro filiis reputantur. Quid ergo querit quos pariendo doleat, que pios habet sensus, quibus meditando congaudeat? Propter timorem tuum, Domine, inquit, in utero accepimus, et parturiuimus Spiritum salutis . Ecce felix conceptio,  incorrupta progenies, utilis partus: ubi et proles bone cogitationis editur, et ignoratur dolor. Tot felicia germina, quot sancte cogitationes, toties concipit, quoties sancta meditatione Spiritum diuinum capit. Conceptio enim superna uirtutes parit. Et ne putes te esse sterilem, tot filios habebis, quot uirtutes protuleris. Una sancti Spiritus conceptione multos edes partus. Primus partus uirginis, uerecundie uirtus; secundus patientie, tertius sobrietatis, quartus temperantie, quintus caritatis, sextus humilitatis, septimus castitatis, ut impleatur quod legitur, quia sterilis peperit septem . Ecce una septiformis Spiritus conceptione septem partus edidisti. Non dicas: Ecce ego lignum aridum, quia hec dicit Dominus eunuchis: Qui custodierint requiem  meam, et elegerint que uolui, et tenuerint fedus meum, dabo eis in domo mea et in muris meis locum, et nomen melius a filiis et a filiabus; nomen sempiternum dabo eis, quod non peribit . uides, amantissima soror, quod principalem in regno Dei uirgines tenent locum? Et non immerito. Mundi enim contempserunt habitum, ideo peruenerunt ad celeste regnum. uite celestis beatitudinem hic incipiunt, que generare in doloribus filios nesciuerunt; et que contagia libidinis et feda coniugum figmenta respuunt, recte Christi nuptias impetrarunt. Nolo mouearis pompaticis nuptarum incessibus, clientumque stipato comitatu. Hos incurrunt plerumque insidiatores pudicitie, quos custodes castitatis putabant. Et  cum se ambiri tot uirorum formis uident, hoc in mentem uenit, quod cum uiris in lectulis agunt propriis; et quod experte sunt in singulis, hoc in plurimis meditantur. Non uerebor inuidiam, si locutus fuero ueritatem. Feriant me liuore quas momorderit conscientia, dummodo proficientibus loquar quid cauere debeant in eis que solo nitent opere carnis. Certum est, mi soror, que nitorem uestium composuerit, odore peregrino fragrauerit, fuco mutauerit oculos, faciem candore alieno obduxerit, brachia circulis instruxerit aureis, digitis annulos inseruerit, et distinctione gemmarum sidereo radiauerit fulgore manibus, aures metallo aggrauauerit, colla margaritis et uario gemmarum absconderit tegmine, caput ponderauerit auro; certum, inquam, est, hanc non  esse castam: que ad hoc se ita composuit, ut multorum feriat oculos, multorum animos moueat, illiciatque mentes. Que etsi metu uiri non gerat stuprum in aperto, fornicatur tamen interius animo. Illa uero casta est, que de simplici habitu bonisque moribus placet uiro, et de bono castimonie Deo. Harum habitum exprimit Petrus apostolus, et cultum uestium, uel equitatem morum sua pingit preceptione, cum dicit: Sit in muliere non exterior ornamenti aut auri, aut uestis cultus, sed cultus cordis . Eadem ergo et Paulus apostolus intulit, dicens: Similiter et mulieres cum uerecundia et sobrietate ornantes se, non in tortis crinibus, aut auro, aut margaritis, uel ueste pretiosa; sed quod decet mulieres, promittentes pietatem per opera bona .  Quas dissonare ab iis preceptionibus et discrepare compereris, uelut gehenne duces et inferni comites fuge. Hoc enim suadebunt quo plene sunt, que etsi non uerbo, ipso tamen habitu loquuntur flagitia. Et que auro coruscauerit, et radiauerit gemmis, tanquam simulacra declina; idolumque estimato, non hominem, que a Deo bene conditam formam uario presumpsit stuprare figmento. Unde et Scriptura dicit: Fallax imago, et uana est pulchritudo, mulier timens Deum ipsa laudabitur .



CAPUT PRIMUM. Ut uitentur laice mulieres.

Precor te, soror Florentina, ut femine, que tecum non tenent professionem unam, ad tuam non accedant societatem. Quod enim amant, hoc suggerunt:  et eas res tuis insinuabunt auribus, que in eorum uersantur desideriis. Heu mihi, soror, corrumpunt mores bonos colloquia mala . Cum sancto sanctus eris: longe a te sit, soror, et cum peruerso peruerteris . Quid in unum agit nupta, et uirgo? Illa te non sequitur, que uirum diligit. Propositum tuum fugit; quod etsi amare se finxerit, mentitur ut decipiat. Quid tecum agit, cum qua communi collo Christi iugum non ducis? dispar habitu, dispar affectu. Organum Satane hoc tibi canet, quod illecebris seculi moueat, et semitas diaboli impinguat. Fuge Sirenum cantus, mi soror: ne dum prurientibus auribus oblectamenta delectaris audire terrena, auertaris a recto itinere, et aut in dexteram  illidaris scopulo, aut in sinistram Charybdis deglutiaris rictu. Fuge Sirenum cantus, et a lingua malesuadentis sepi aures tuas. Muni cor tuum scuto fidei, dum tui propositi disparem uideris; et frontem tuam tropheo arma crucis contra eam que professioni tue dispar est.



CAPUT II. Ut uiri sancti uitentur.

Iam quali fuga uiros fugias, soror Florentina, tu iudica, si tam sollicite feminas seculi declinabis. Quisque uir, si sanctus est, nullum tecum gerat familiaritatem; ne uidendi iugitate aut infametur utriusque sanctitas, aut pereat. Decidet enim a caritate Dei, que perpetrandi mali operis occasionem prebuerit; decidet a caritate proximi, que etsi malum non agit, opinione tamen pessimam famam nutrit.  Dispar enim sexus in unum locatus, eo titillatur instinctu quo nascitur; et naturalis mouetur flamma, si composita attigerit. Quis colligauit ignem in sinu suo, et non comburetur? Ignis et stupa sibi utraque contraria, in unum redacta flammas nutriunt. uiri sexus et femine diuersus, si coniungitur, quod lex nature prouocat, commouetur.



CAPUT III. Ut declinare uirgo debeat iuuenes.

Et si taliter uiri declinandi sunt sancti, ne utrorumque bonis moribus offensio subrepat, qualiter fugiendi sunt iuuenes, et tenebrosas uias temporalis uite sequentes? quos ad hoc diabolus obiicit, et uirgineis opponit oculis, ut formas eorum, quos per  diem uiderit, uirgo meditetur in nocte. Quod si et contradicat mentis ratio, talesque imaginationes ab animo respuat, recens tamen uisio et corporalis inspectio exhibet memorie formas: quas uidendo didicit, ut etsi paululum talis imaginatio oblectet mentem, occurret etiam per somnium, quod uiderit oculis. Sic diaboli sagittis pectus uirginis uulneratur, et infigitur cordi amor noxius; ut quod in nocte recordata est, cum amore uelit iterum uidere in crastinum. Et sic intrat Satane sagitta usque ad intimum cordis per ianuas oculorum, sicut dicit Propheta: Intrauit mors per fenestras nostras . Nec enim subrepit diabolus ad interiora mentis, nisi per sensus cordis. Si pulchrum aliquid uideas quod concupiscentiam moueat, si oblectet aures turpis  cantus, si odoratum nidor attigerit fragrans, si gustum illecebrosus sapor commouerit, si tactus mollem et nitidam contigerit formam, tunc oblectatione sensibili carnis mouetur illecebra. Dei enim opus uterque est sexus. Amandi sunt certe uiri, ut opus Dei; sed absentes, pro operibus bonis, et propter Deum qui eos fecit, non propter pulchritudinem corporis.



CAPUT Iu. De abstinentia.

Quid ad te de cibis, soror Florentina, puto, loquar, que fragilitate corporis nec tantum accipis quantum ratione doceris? Maneat tamen in animo ut etsi infirmo corpori aliquid relaxandum est a rigore, interim  non soluatur animus, si corpus infirmum meretur aliquid indulgentius. Nullus est enim usus edendi culpabilis, sed concupiscentia, sed immoderatio, si plus quam opus est sumpseris, si desideres sine quo uiuere possis. Triplex certe est gule intemperantia: si quod non licet, auidius appetas, si licita queque exquisitis impendiis preparata accuratius queras, si tempus edendi licitum non sustineas. Primi generis homines ob hoc paradisi delicias et immortalitatis premia perdiderunt, quia illicita concupierunt. Esau uero pro eo quod auidius ambiit licita, primogeniti perdidit primitiua. Et quia edendi tempus non seruant animalia, ideo sunt irrationabilia. Probauimus ergo triplicem excessum intemperantie: dum primi homines gustauerunt  de illicito; dum Esau lenticule appetitu perdidit primogenita; dum edendi tempus non seruant animalia, et sunt irrationabilia. Non est igitur abstinens, auide uorans etiam uiles cibos. Sepulcrum patens est guttur eorum, ait Psalmista . Namque et ille mollis et dissolutus est qui, contemptis presentibus, pretiosis ac peregrinis epulis delectatur. Piscis per illecebram hamo capitur. Auis obiecta esce in decipulam cadit. Bestie que naturali uirtute sunt rigide, cupiditate cibi in foueam proruunt; et quas non emollit natura, decipit esca. Tu uero temperantiam, et parcimoniam, seu oraculo seu exemplis disce maiorum. Oraculo, quia dicit Dominus: Non grauentur corda uestra in crapula et ebrietate . Exemplis, quia Dauid  cupitam aquam noluit bibere, quam periculum alieni esse sanguinis intellexit ; uel quia Daniel, contemptis dapibus regis, leguminibus uixit . Sint tibi accepta que sunt comitibus tuis communia, et aliorum non sis intemperationis causa; et quibus forma esse debes hortamento ac uite bone documento, scandali non efficiaris occasio.



CAPUT u. Ut uirgo singula non loquatur cum singulo.

Nullus te singularem alloquatur, nec tu preter duarum aut trium testimonium alloquaris aliquem singularem. Memento sponsi tui Saluatoris nostri, qui certe non uerebatur labem peccandi, attamen in montibus cum Moyse et Elia coram tribus, Petro et Iacobo et Ioanne, locutus est testibus. Sic et cum  suscitaret archisynagogi filiam, eos adhibuit testes, ut falsi rumoris non daret occasionem. Mirabantur autem et discipuli, quod ad puteum Iacob loqueretur cum muliere. Et reuera non mirarentur, nisi quid uiderent inusitatum; et nisi illi abiissent cibos emere, non loqueretur citra eos Christus cum muliere.



CAPUT uI. Ut iugiter uirgo oret et legat.

Lectio tibi sit assidua, iugisque oratio. Diuidantur tibi tempora et officia, ut postquam legeris ores, postquam oraueris legas. Sic alternes perpetim hec duo bona, ut ab iisdem nullo sis tempore otiosa. Quod si aliquid manibus operandum est, uel certe  sustentaculis ciborum corpus reficiendum, alia tibi legat: ut dum manus uel oculi intenti sunt operi, pascat aures gratia sermonis diuini. Si quidem oramus et legimus, et lubricam mentem a surreptionibus diaboli uix retrahimus; quanto procliuius humanus animus reptat ad uitia, si lectionis et orationis assidue retentaculo non frenetur? Lectio te doceat, aliquid orando petas; postquam uero oraueris, iterum legendo inquire quod postules.



CAPUT uII. Ut carnaliter non legi debeat uetus Testamentum.

uetus Testamentum legens non temporis illius nuptias, sed prolis numerositatem considera; non esum carnium et sacrificia sanguinolenta crimina  morte carnis expiata, uni uiro multarum uxorum permissa consortia. Licuit enim illo tempore quod isto non licet, et sicut per legem concesse sunt nuptie, sic per Euangelium uirginitas predicata. Gens enim erat Hebrea ab omni discreta consortio populorum, et ad prophetandum Christum Ecclesia deputata. Ne periret, cunctis permisse sunt nuptie, causa prolis propagande. Et quia carnalis erat populus, carnium crapula pascebatur. Sacrificia certe idcirco pecudum litabantur, quia uerum sacrificium, hoc est, Christi corpus et sanguinem figurabant. uenit ueritas, umbra discessit; uenit uerum sacrificium, et cessauit hostia pecudum. uenit uirgo uirginis filius, et uirginitatis prebuit documentum. Omne enim quod in ueteri Testamento legeris,  quamuis opere gestum fuerit, spiritualiter tamen intellige, et de historie ueritate intelligentie spiritalis sensum cape. Iam pro peccato non occiditur homo corpore; sed necem quam illi carni dabant per gladium, nos carnalibus uitiis imponimus per penitentie usum. Cantica canticorum iuxta auditum aurium ne sentias, quia carnalem illecebram terreni amoris insinuant, que per species actionis Christi et Ecclesie caritatem figurant. Merito a ueteribus isti libri prohibiti sunt legere carnalibus, hoc est, Heptateuchum, et Cantica canticorum: ne dum eos spiritaliter nesciunt, libidinis ac uoluptatum incitamento soluantur.



CAPUT uIII. De ieiunii modo.

 Ieiunia certe ualido corpori imponenda sunt; et quos rebellis caro lege uitiorum impugnat, ieiunio attenuandi sunt iugi. Subiuganda est ieiuniis caro rigida, et eatenus refrenanda, ut legi mentis et imperiis anime subiaceat ut ancilla. Et quam debilitauit iugis infirmitas, si eam ieiuniis temperes, tantumque sumas quantum saluti sufficiat, non peccabis. Meliorem tamen iudica eam que salutis robore infirmitatis non egeat remedio. Nec debet scandalizari que sana est, si remissius uel indulgentius que infirma est alitur; sed magis eo se meliorem sanctioremque esse consideret, quod fragilibus rebus non indiget, quibus eget infirmitas. Illa autem que infirmitatis obtentu meretur aliquid lenius, sit pre ceteris humilis  doleatque se non posse que alie possunt; et abstinentiam tempore laxatam non reputet uirtuti, sed infirmitati.



CAPUT IX De usu uini.

uino secundum Apostoli utere regulam. Ait enim Timotheo: Modico uino utere propter stomachum tuum, et frequentes tuas infirmitates . Dum enim dicit modicum, medicinaliter bibendum fore monstratur, non ad ebrietatem. Nam alio loco idem sic dicit Apostolus: uinum dixisti, omne uitium dixisti . Ebrietas enim mortale est crimen: inter homicidia, et adulteria, uel fornicationes reputatur. Sic eiicit a regno Dei uini temulentia, quemadmodum facinus adulterii, uel homicidii, uel aliorum criminum  flagitia. Confirmat hoc dum dicit Apostolus: Nolite errare: neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt . uide quantum sit execranda ebrietas, ut etiam a regno Dei suos amatores eiiciat. Quam etiam terribiliter propheta increpet uino deditos uide, dicit enim: ue qui potentes estis ad bibendum uinum, et uiri fortes ad miscendam ebrietatem. ue qui consurgitis mane ad ebrietatem sectandam, et potandum usque ad uesperam, ut uino estuetis . Bibit uinum Ne, atque ebrietate sopitus, parte corporis uerecundiori denudatus est : ut noueris sic consternari animum humanum uino, et rationem  humane mentis obtundi, ne seipsum quidem meminerit, multo minus etiam Deum. Et licet illa Ne ebrietas ac nudatio mysterium Christi passionis et mortis contineat, tamen ad litteram errorem facti insinuat. Loth uino crapulatus incestum intulit filiarum , nec sensit errorem; de quo incentiuo concubitu nascuntur Moabite et Ammonite. Et Dominus dicit: Moabite et Ammonite non intrabunt in Ecclesiam meam usque in decimam generationem . Senti quantum sit fugienda uini satietas, ut etiam patriarchis scandali et culpe causa exstiterit. Ergo et uirgo que uirtute corporis uiget, bene facit si omnino se a uino abstinuerit. Inualidam uero et imbecillem pro medicina decet uti uino, non pro temulentia.



CAPUT X. Quatenus uti uirgo lauacro debeat.


Balneo non pro studio uel nitore utaris corporis, sed tantum pro remedio salutis. Utere, inquam, lauacro quando poscit infirmitas, non quando suaserit uoluntas. Quod enim necesse non est, si egeris, peccabis. Scriptum est: Et carnis curam ne feceritis in concupiscentiis . Cura carnis ueniens ex concupiscentia habetur in uitio; non ea que saluti reparande conuenit. Quapropter non te illiciat lauare sepius carnis uoluntas, sed infirmitatis imperet necessitas. Cares enim culpa, si quod necesse est egeris.



CAPUT XI. Quod peccatum sit uirgini ridere.


Esto in Deo gaudens letitia animi tranquilla et moderata, iuxta quod ait Apostolus: Gaudete in Domino semper, iterum dico gaudete . Et alio loco dicit: Fructus autem Spiritus est gaudium . Talis iucunditas non perturbat mentem ridendi feditate, sed subleuat desideriis animam ad supernam quietem; ubi possis audire: Intra in gaudium Domini tui . Quale sit cor uirginis plerumque risu monstratur. Neque enim impudenter uirgo rideret, si cor castum haberet. Speculum cordis facies est hominis: non ridet lasciue, nisi que corde lasciua est. Ex abundantia enim cordis, ait Dominus, os loquitur , ergo ex abundantia  uanissimi pectoris ridet facies uirginis. Quid de hoc legitur uide: Risum reputaui errorem; et gaudio dixi, quod frustra decipis ? Et iterum ibidem: Risus dolore miscetur: et extrema gaudii luctus occupat. Et Dominus ait: Beati qui lugent, quoniam ipsi consolabuntur . uerum et apostolus insane letantibus dicit: Risus uester uertatur in luctum . Risum ergo, soror, ut errorem fuge, et temporalem letitiam commuta in luctum; ut beatificeris, si peregrina in mundo luxeris: quoniam qui secundum Deum lugent, beati sunt, et ipsi consolabuntur. Peregrinari te in mundo scito; nec hic habere patriam, sed in celo. Si tali desiderio ardebat Christi seruus, ut diceret: Cupio dissolui, et esse eum Christo ; quanta amoris flagrantia uirgo debet  accendi, quam uberes lacrymas desiderio sponsi sui effundere, donec ad amplexum Christi ualeat peruenire, et ubertim flere non desinat, usquequo Christum, quem uidere cupit, attingat. Lugebat ille se peregrinum in hac uita, qui merens dicebat: Heu me! quod incolatus meus prolongatus est a me . Nam exsultans te celestis sponsus et karissimis excipiet amplexibus, si te sui desiderio flagrare didicerit, et si absente eo fleueris, ille te presens consolabitur.



CAPUT XII. Qualiter habeantur ancille uirginitatem professe.

Quas tibi fecit, aut fecerit ancillas conditio, et sorores professio, iam non pro nexu seruitutis exulceres, sed pro paritate professionis honores. Que ergo  tecum in Christo uirginitatis stipendiis militat, pari tecum libertate exsultat. Nec sic uos prouocamus ad humilitatem, ut illas superbia erigamus: quas dum tu accipis ut sorores, gratius ille tibi sint famule, prebeantque obsequium non seruitute addicte, sed libere caritate. Quoniam quidem non est personarum acceptio apud Dominum , scilicet, in distribuenda fide, ubi pariter consulitur domine et ancille, ubi non eligitur domina, et reprobatur ancilla, equaliter baptizate, simul Christi corpus et sanguinem sumunt. Nam et patriarche dum essent sanctissimi, quantum ad res terrenas et temporales, discernebant inter seruos et filios: illos famulos, hos dominos iudicabant; quod uero ad spei future munus  attinet, ex equo filiis et uernaculis consulebant, quos una circumcisione signabant.



CAPUT XIII. De discretione senioris erga personas singulas.

Quod quidem sub una professione manentibus omnia erunt communia omnibus, uerum est, et legitur : scilicet, si omnes equaliter ualeant. Attamen interest quedam discretio senioris prouidentis quid unaqueque poscit. Sic enim diuidendum est, prout unicuique opus est. Que potuit honorari in mundo, et diues fuit in seculo, blandius fouenda est in monasterio; et que reliquit in seculo uestem pretiosam, cultiorem in monasterio meretur. Que uero sub penuria uixit in seculo, et tegumento uictuque  eguit, grate ferat in monasterio nec algeat, nec esuriat, nec murmuret, si ea tractetur indulgentius que dixit in seculo delicatius. Nam si prout cuique opus est non diuiditur, fit superba in monasterio, que fuit uilis in mundo; et que erat potens in seculo, humiliatur in monasterio. Sic agit, qui discrete non sapit, ut superbire faciat ex uili censu conuersas, et dolore stimules honesto loco natas. Et si sufficit unde omnibus tribuatur equaliter, nulla est unde murmuret: quoniam discretio senioris diuidet unicuique prout opus est. Sed dicis: Cur conuersa est, nisi ut fiat humilis ex potente? Si ergo ista ex inclyto ad humilitatem descendit, illa ex paupere quod humiliaretur non habuit, forsitan si superbit. Charitas autem omnia temperat, atque ad eumdem pacis pertrahit  limitem; ut nec illa infletur, que reliquit potentiam; nec illa frangatur, que fuit pauper, uel ancilla. Laudanda tamen est senior, si discrete cum singulis se gesserit, et unicuique prout opus est, diuiserit. Ista sint dicta de ueste, cibo, potu, uel opere pro inualidis ac delicatis, ut que durius ferre non potest, tractetur lenius. Ceterum si circa eas que ferre potuerint, factura est senior prout uiderit, et quibus consulit pro usu delicate uite, uel corporis fragilitate, non eas preferas honore seniorum, si posteriore conuerse sunt tempore. Dum ergo ad te meus, soror Florentina, sermo dirigitur, deriuauimus orationem studiis plurimum; nulli tamen iugum imponimus, sed quod honestum est suademus.



CAPUT XIu. Ut uirgo equalis sit et in paupertate et in abundantia.


Nunc ad te loquendo reuertar, soror Florentina, pro qua me familiaris cura sollicitat. Hortor itaque equalem te et uniformem habere semper animum, ut nec aduersitate frangaris, que patientiam et penuriam Iob sapis; nec eleueris prosperitate, que patriarchas diuites opibus, sed humiles animo fuisse legis. Beata enim eris, si et in aduersis et prosperis semper Deo gratias egeris; et uite istius prosperitatem fumum uaporemque illico euanescentem credideris. Dauid certe regnabat, et cum abundaret thesauris, ac manu forti infinitis populis imperaret, humilem se canit, et dicit: Pauper sum ego, et in laboribus a iuuentute mea . Et ipse  iterum ad filiam Saul dicit : uilis incedam, et uilis apparebo ante Deum qui elegit me, potius quam patrem tuum . Similiter idem dicit: Incola ego sum in terra et peregrinus, sicut omnes patres mei. Terrenis ergo nunquam delectata rebus, etiamsi se uite commoda ingerant, non eis animo innitaris, nec de mundanis gaudeas lucris; et non contristaberis damnis. Etenim scriptum est: Diuitie si affluant, nolite cor apponere . Cum amore enim possessa cum dolore utentis pereunt; et inde tribulari quemquam necesse est, unde carnaliter gaudet. Tu ad instar celestis sponsi honorari in seculo fuge. Ne uelis ab aliis dici, aut esse prelatior, que legis: Si quis uult inter uos esse maior, sit uester seruus , quoniam et ipse  Saluator dum a turbis ut rex fieret quereretur, seipsum abscondit. Quomodo enim ab homine regnum acciperet, cui cum Patre regnum perpetuum manet? Sed quia uenerat docere humilitatem, hominum declinauit honorem. In forma enim Dei manens semetipsum pro nobis humiliauit ; et cui celestia seruiunt ac terrestria, pro mortalibus factus est pauper, ut eius inopia nos ditaremur. Tu ergo insiste uestigiis, quibus precessit sponsus; et passibus indefessis ducem sequere celestem: ne dum factis suis probat esse dissimilem, in celestibus regnis nolit habere consortem. Etenim ista dicimus, ut paruipendas, aut ne pro magno cupias lucra terrena; uel ne estimes magnos, quos in seculo prospicis diuites. Quod enim habere possunt et mali,  libenter debent contemnere boni. Dat enim malis Deus temporales diuitias, quibus negat eternas, dat eas certe et bonis, sed quos nouit non superbisse ex eis. Boni propitio Deo fiunt diuites, propitio Deo fiunt pauperes: in utroque Deo gratias agunt, qui uoluntatem Dei libenter accipiunt. Malis quando tribuuntur diuitie, penaliter tribuuntur, ut male de eis gaudeant; et quando subtrahuntur, penaliter auferuntur, ut male de eis doleant, utraque iusto ad gloriam; utraque impio ad uindictam. Quid ad te, que habes Regulam quam sequaris? uirginitatem itaque et paupertatem Marie prospice: que tam diues in Domino fuit, ut mater Domini esse mereretur, et tanto rebus paupercula, ut partus tempore nec obstetricis, nec ancille uteretur solatio, ipsum quoque diuersorium  tam angustum, ut presepe assumeret pro cunabulo. Sed et Ioseph, cui fuerat desponsata, cum esset iustus, erat tamen et pauper, ita ut uictum et uestitum artificio quereret. Certe faber ferrarius fuisse legitur. Habes exempla, normam sequere, ne te uelis diuitiarum periculis committere. Quoniam qui uolunt diuites fieri, incidunt in tentationem et laqueum diaboli , et desideria multa inutilia et nociua, que mergunt hominem in interitum. Has a se sponte auferunt, quibus in Domino deuotus est animus. Et plerumque contemptores suos magis appetunt diuitie, quam sequaces. Querite, inquit, regnum Dei, et hec omnia apponentur uobis .



CAPUT Xu. De indulgentia et prohibitione carnium.


Esum carnium infirmitatis tue obtentu nec prohibere tibi audeo nec permittere. Cui tamen suppetit uirtus, a carnibus se abstineat. Nam dura est conditio, nutrire contra quem dimices; et earnem propriam sic alere, ut sentias contumacem. Quod si talibus utitur uirgo, qualibus et seculares utuntur, dat sensum, ut ea agat que a secularibus aguntur. Quid poterit caro nutrita carnibus nisi erumpere ad libidinem, miseramque animam crudelitate luxurie debacchare? Unde et quidam auctor ait, Deliciarum finis corruptio. Et Apostolus uoluptuosam uiduam sic notat: ut dicat: Que autem in deliciis est, uiuens mortua est  Quod si abstinentia marcidum corpus uix a lege  peccati, que habitat in membris nostris, prohibemus; quid faciet que sic obruit terram carnis sue, ut et possit spinas et tribulos germinare? Fomenta uitiorum, esus carnium: nec solum carnium, sed et nimia satietas aliorum ciborum. Quoniam non culpatur esce qualitas, sed quantitas reputatur in uitio. Quidquid enim accipitur nimis, hoc aggrauat animam, et abundantiori cibo extensus stomachus obtundit anime sensus. uirgo tantum sana debet esse, non rigida; pallida gestare ora, non rubentia; que suspiria cordis emittat ad Deum, non ructet cruditates ciborum. Quibus ergo uires corporis opus sunt, habeant carnis usum: scilicet, qui metalla effodiunt; qui in agone terreno certant; qui construunt celsorum culmina edificiorum, uel in diuersis opificiis labore desudant  corporis; his reparandarum uirium aptus est usus carnis. uirgo que magis defectus sustinet corporis, bona uirgo est. Ad quos usus carnes sumet, nisi ut miserum corpus fece uitiorum inundet? uerum si cogit infirmitas, medicinaliter sumende sunt carnes. Medicinaliter enim est, quod non grauat, sed releuat: quoniam et ipsam medicinam ita artis ipsius periti impendunt, ut sensim adhibita non onerent infirmum, sed alleuent. Unde et illa uera est sententia philosophorum: Ne quid nimis.



CAPUT XuI. Ut in Monasterio quo cepit uirgo permaneat.

Ut enim in monasterio permaneas sollicite admoneo, multarum enim societate proficies; et uirtutes  aliarum uidendo eris uirgo uirtutum. Et si interdum pro uarietate uoluntatum oriatur quedam congregationi simultas, et nonnunquam murmurationibus carnalium tristentur spirituales, non tamen deerunt quas in bonis actibus imiteris. Et certe tolerare carnales, probate uirtutis est; imitari uero spirituales, spei est maxime. Erudiunt carnales spiritualium patientiam, et dant que sancte sunt bonarum documenta uirtutum: ac sic anime proficienti utreque sunt utiles, et quas patienter tolerat, et quas imitatur suauiter. Libenter, inquit Apostolus, sustinetis insipientes, cum sitis sapientes . Et ipse idem dicit: Debetis autem uos qui firmiores estis imbecillitates infirmorum sustinere, et non uobis placere. Unusquisque  autem proximo suo placeat in bonum ad edificationem . Non enim te carnalium scandalizent murmurationes; sed consoletur proficientium uita; et que nescis quantum demoreris in seculo, debes esse patiens pro celestis glorie dono.



CAPUT XuII. Qualiter uita fugiatur priuata.

Fuge queso priuatam uitam; nec uelis imitari eas uirgines que in urbibus per cellulas demorantur: quas multimoda cura constringit; prius placendi seculo, ne fedo prodeant amictu; et domestica oppresse sollicitudine, dum pro uite subsidio satagunt, minus que ad Deum pertinent querunt. Priuatam enim uitam de usu gentilium traxit Ecclesia, quos dum non quiuerunt apostoli ad normam sue uite  traducere, Ecclesie uenienti ex gentibus permiserunt priuate uiuere, propriisque rebus uti. Ceterum qui sub apostolis crediderunt ex Hebreis, eamdem normam, quam nunc tenent monasteria, seruauerunt. Quere quod legitur in Actibus apostolorum, et uerum esse quod dico probabis: Multitudinis, inquit, credentium erat cor unum, et anima una. Nec quisquam eorum que possidebat, suum aliquid esse dicebat, sed quotquot possessores agrorum erant, uendebant, et pretia eorum ponebant ante pedes apostolorum, et distribuebatur prout unicuique opus erat . uide, quod uiuentes in monasterio regulariter apostolorum teneant uitam; nec dubitent eorum assequi merita, quorum imitantur exempla.



CAPUT XuIII. Ne peculiare uirgo in monasterio quid possideat.


Peculiare, quod in cenobiis pro magno habetur crimine, tu pro grandi uite contagione. Adulterium certe est, quia conscientie integritatem usurpate rei prauitate maculat. Furti crimen est; quoniam dum omnia que habentur in monasterio, omnibus sunt communia, habere una latenter presumit, quod a ceteris ignoratur, et aliud publice cum omnibus utitur, aliud furtiue abscondit. Fraus est manifesta, quia non reponit in commune quod possidet, sed exiguam paruitatem priuatim occultat fraude. Unum crimen, sed plura contagia. Tante nequitie malum uelut gehenne euita precipitium, et quasi iter caue ducens ad infernum. Inde usque ad malum proditionis et Domini traditionem Iudas erupit, quod furti crimen  tractus cupiditate commisit. Denique cum haberet cum apostolis quidquid illis esset commune, non fuit contentus communionis sufficientia. Sed quid dicit de eo Euangelium? Fur erat, et loculos habens, ea que mittebantur portabat . Nec non Ananie et Saphire exempla recole; qui offerentes Apostolo partem pretii, partem uero celantes, presenti sunt iudicio damnati ; et pro terrore sequentium non est dilata facinoris ultio. Que autem a communione monasterii priuata secernitur, necesse est ut a celestis uite consortio separetur. Quidquid manus tua attigerit, seniori ostende; in commune repone. Noli quidquam transportare seorsum, quia nimium Iude proditoris exempla cauenda sunt.



CAPUT XIX. Ne uirgo iurare debeat.


Nunquam iurare, sed semper uerum dicere, pari obserua studio. Nam sicut carnalibus pro terrore fraudis iurare permissum est, sic prohibita sunt spiritualibus, etiam dum sibi bene conscii sunt, sacramenta. Sit, inquit, sermo uester, Est, est; Non, non; quod autem plus est, a malo est . Caue itaque iurare in bono, quia de malo est. Et propterea dicitur esse a malo, eo quod iurandi necessitas ex infideli sit conscientia. Eius autem hominis iurandi extorquetur necessitas, cuius fides manet in dubio. Tu uero, que simplicitatem cordis debes ostendere labiis, cur te spontaneo alliges sacramento? Tolle iurandi usum in bono, et non periurabis in malo. Loquere  ueritatem ex corde, et aberit iurandi necessitas. Legimus enim: Ne assuescas iurationi, quoniam multi casus in illa .



CAPUT XX. Ne sola uirgo cum sola loquatur.

Noli assumere unam loquendi familiaritatem, et declinare alias. Sed quod scire uni utile est, sciatur ab omnibus. Audi Dominum quid dicat: Quod dico uobis in tenebris, dicite in lumine; quod in aure auditis, predicate super tecta . Hoc est, si quid uobis in secreto mentis fuerit reuelatum, palam dicite: et quod corde concepistis, omnibus manifestate. Si bonum est quod loqueris, cur una tantum et non omnes potius informentur? Si turpe est, nec cogitare, nec loqui debes, quod alias erubescis scire.  Non iam de bono est, quod singulariter uirgo loquitur. Omnis enim qui male agit, ait Dominus odit lucem . Unde et ille philosophorum prudentissimus dixit: »Omnia recte facta in luce se amant collocari.« O uirgo ideo occulte loqueris, quia non est unde publice glorieris. Sed si aures et oculos humanos fallis, nunquid Dei cognitionem fallere poteris? Pulchre et alius ait: »Quod uis Deum nescire, nec agas, nec cogites.« Sit ergo tibi conscientia innocua, sermo liber a culpa. Respuenda nec audire te, nec cogitare delectet; multo minus loqui, uel agere.



CAPUT XXI. Ne uelit uirgo reuerti ad seculum.

 Iam ad portum nauem orationis dirigimus, et emenso dictorum pelago in littore quiescendi anchoram ponimus, flatu tamen caritatis tue iterum in fluctibus uerborum reuehor. Te queso, soror Florentina, per beatam quoque Trinitatem unice diuinitatis obtestor, ut que de terra tua et de cognatione tua cum Abraham egressa es, cum uxore Loth non respicias retro ; ne efficiaris exemplo malo documentum aliarum ad bonum, et ne in te alie uideant quod in se caueant. Illa uero aliis facta est condimentum sapientie, sibi uero simulacrum stultitie, sibi enim nocuit malefactum, aliis profuit exemplum contrarium. Ne te unquam reuerti ad genitale solum sollicitet cogitatio; ubi si te Deus habitare  uoluisset, non inde eiiceret. Sed quia utile proposito tuo fore prospexit, bene sicut Abraham a Cheldeis, et tanquam Loth te abstraxit a Sodomis. Denique errorem meum ipse fateor, ne communem matrem sepe allocutum, nosse cupiens si uellet reuerti ad patriam; illa autem, que se nouerat Dei uoluntate causa inde salutis exiisse, sub diuina obtestatione dicebat, nec uelle se uidere, nec unquam uisuram illam patriam esse, et cum magnis dicebat fletibus: Peregrinatio me Deum fecit agnoscere, peregrina moriar; et ibi sepulcrum habeam, ubi Dei cognitionem accepi. Teste Iesu hoc in eius experiisse desideriis memor sum, ut etiamsi diu uiueret, patriam illam non reuiseret. Tu, queso, caue, soror Florentina, quod mater timuit, et malum quod illa  experta fuit, tu prudenter euita. Miserum me doleo, qui ibidem communem fratrem transmisi Fulgentium, cuius pericula iugi formidine pertimesco. Tutior tamen erit, si tu securior et absens pro illo oraueris. Ea inde etate abstracta es, ut uel si ibidem nata fueris, non memineris. Nulla est recordatio que moueat desideriis animam; et beata es, que ignoras quod doleas. Ego tamen expertus loquor, sic perdidisse statum et speciem illam patriam, ut nec liber quisquam in ea supersit, nec terra ipsa solita sit ubertate fecunda, et non sine Dei iudicio. Terra enim cui ciues erepti sunt, et concessi extraneo, mox ut dignitatem perdidit, caruit et fecunditate. uide, soror Florentina, quod te pauens merensque conueniam, ne te serpens preripiat a paradiso, et in eam ponat  terram que spinas et tribulos germinat, de qua rursum si uelis manum extendere, et lignum uite edendum assumere, non permittatis attingere. Testor enim te cum Propheta, et conscio Iesu Christo admoneo, dicens: Audi, filia, et uide: et inclina aurem tuam, et obliuiscere populum tuum, et domum patris tui, quia concupiuit Rex speciem tuam, et ipse est Dominus Deus tuus . Nemo mittens manum suam in aratrum, et respiciens retro, aptus est regno Dei . Noli ab eo auolare nido, quod inuenit turtur, ubi reponat pullos suos . Simplicitatis filia es, que turture matre nata es. In eadem una persona complurium necessitudinum uteris officio. Turturem pro matre respice. Turturem pro magistra attende, et que te Christo quotidie affectibus generat, cariorem  qua nata es reputa matrem: ab omni procella, ab omni mundano turbine in eius te sinibus conde. Sit tibi suaue eius lateri adherere. Sit tibi dulce eius gremium iam prouecte, quod erat infanti gratissimum. Postremo carissimam te germanam queso, ut mei orando memineris, nec iunioris fratris Isidori obliuiscaris: quem quia sub Dei tuitione, et tribus germanis superstitibus parentes reliquerunt communes, leti, et de eius nichil formidantes infantia, ad Dominum commearunt. Quem cum ego ut uere filium habeam, nec temporale aliquid eius caritati preponam, atque in eius pronus dilectione recumbam, tanto eum carius dilige, tantoque Iesum exora pro illo, quanto nosti eum a parentibus terrenis fuisse dilectum.  Certus sum quod flectat pro nobis aures diuinas tua uirginalis oratio. Et si pactum quod cum Christo pepigisti seruaueris, bene agenti tibi debetur  corona, et exhortanti Leandro prestabitur uenia; et si perseueraueris usque in finem, salua eris. Amen.





BEATORUM LEANDRI, ISIDORI ET FLORENTINAE.


Crux hec alma gerit sanctorum corpora fratrum,
Leandri Isidorique piorum ex ordine uatum.
Tertia Florentina soror deuota perennis
Et posita amborum consors sic digna quiescit.
Isidorus medio disiungit membra duorum.
Hi quales fuerint libris inquirito, lector,
Et cognosce illos bene cuncta fuisse locutos,
 Dogmate sanctorum cernens creuisse fideles
Aeterno Domino, quos impia iura tenebant.
Utque uiros credas sublimes uiuere semper
Aspiciens sursum pictos contende uidere.


Obiit felicis memorie Leander episcopus die III Kalend. Martias, era DCXLI.





SANCTI LEANDRI, HISPALENSIS EPISCOPI, HOMILIA IN LAUDEM ECCLESIAE, Ob conuersionem gentis, post concilium et confirmationem canonum edita



 Festiuitatem hanc omnium esse solemniorem festiuitatem, nouitas ipsa significat. Quoniam sicut noua est conuersio tantarum plebium causa, et nobiliora sunt solito Ecclesie gaudia: nam multas solemnitates per anni discursum celebrat Ecclesia, in quibus tametsi habet gaudia consueta, noua uero sicut in hac non habet. Aliter enim gaudet de rebus semper possessis, aliter de lucris magnis his nuper inuentis. Pro qua re et nos maioribus gaudiis eleuamur, quia repente nouos Ecclesiam parturisse populos intuemur; et quorum asperitatem quondam gemebamus, de eorum nunc gaudemus credulitate. Ergo materia gaudii nostri tribulationis preterite occasio fuit. Gemebamus dum grauaremur, dum exprobaremur; sed gemitus illi id egerunt, ut hi,  qui per infidelitatem nobis erant sarcina, fierent nostra per suam conuersionem corona. Hoc enim gratulatiue profert in Psalmis Ecclesia dicens: In tribulatione dilatasti me ; et Sara dum sepe a regibus concupiscitur, nec maculam pudicitie sentit, et Abraham causa pulchritudinis sue diuitem facit ; ab ipsis enim regibus Abraham ditatur, a quibus Sara concupiscitur. Condigne ergo Ecclesia catholica gentes, quas simul senserit fidei sue decore, ad sui eas sponsi, hoc est, Christi lucra transducit, et per ea regna suum uirum diuitem reddit, per que se inquietari persenserit; sic enim dum ex initio lacessitur, uel inuidentium dentibus mordetur, dum premitur, eruditur; et dum insectatur, dilatatur. Quoniam patientia sua emulatores suos aut  superat aut lucratur. Dicit enim ad eam diuinus sermo: Multe filie congregauerunt diuitias, tu autem supergressa es uniuersas . Si non mirum quod hereses filie dicuntur, sed attendendum quod loco spinarum ponuntur: filie sunt, eo quod ex semine Christiano generantur; spine sunt, eo quod foris a  Dei paradiso, hoc est, extra catholicam Ecclesiam nutriuntur; et hoc non lectura [coniectura] sensus nostri, sed Scripture diuine auctoritate probatur, dicente Salomone: Sicut lilium inter spinas, sic amica mea inter filias . Ergo ne magnum uobis uideretur quod hereses direxit filias, continuo eas numerat [nominat] esse spinas; hereses, inquam, aut in aliquem angulum mundi, aut in unam gentem inueniuntur uersari. Ecclesia uero catholica, sicut per totum mundum tenditur ita, et omnium gentium societate constituitur. Recte ergo hereses in cauernis, quibus latent, congregant ex parte diuitias: Ecclesia autem catholica in speculo [specula] totius mundi locupleta supergreditur uniuersi. Exsulta ergo, et letare, Ecclesia Dei, gaude, et consurge  unum corpus Christi, induere fortitudine, et iubila exsultatione; quoniam tui merores in gaudium sunt mutati, tristitie habitum in amictum letitie uersum est. Ecce repente oblita sterilitatis et paupertatis tue, uno partu populos innumeros genuisti Christo tuo. Nam dispendiis tuis proficis, tuoque damno suberescis: tantus denique est sponsus tuus, cuius imperio regeris, ut dum te patiatur depredari ad modicum, rursum predam tuam ad te reducat, et hostes tuos tibi conquirat. Sic autem agricola, sic piscator, dum lucra attendit futura, que seminat, et que amodo incesserit, non imputat damna. Tu proinde iam ne fleas, ne lugeas, temporaliter quosdam recessisse a te, quos cernis cum magnis lucris rediisse ad te. Exsulta ergo fidei confidentia, et tui capitis merito, fide esto robusta; dum que recolis olim repromissa,  nunc cernis fuisse completa. Ait enim in Euangelio ipsa ueritas: Oportebat Christum mori pro gente, et non tantum pro gente, sed ut filios Dei, qui erant dispersi, congregaret in unum . Tu profecto in Psalmis proclamas, odientibus pacem dicens: Magnificate  Dominum mecum, et exaltemus nomen eius in unum ; et rursum: In conueniendo populos in unum, et regna, ut seruiant Domino .

Quam dulcis sit caritas, quam delectabilis unitas non nesciens per prophetica uaticinia, per euangelica oracula, per apostolica documenta, non nisi connexionem gentium predicas, non nisi unitatem populorum suspiras, non nisi pacis, et caritatis bona disseminas. Letare ergo in Domino, eo quod non sis fraudata desiderio tuo; nam quos tanto tempore, gemitu teste, et oratione continua concepisti, nunc post glaciem, post hiemem, post duritiam frigoris, post austeritatem niuis, uelut iucunditatem agrorum, frugem, et letos uerni flores [Forte, ueris, aut temporis uerni], uel arridentes uinearum, stipitibus palmites,  repente in gaudio peperisti. Ergo, fratres, tota caritate animi exsultemus in Domino, et iubilemus Deo salutari nostro. Hoc de cetero per ea que iam sublata sunt, ea que adhuc exspectantur implenda uera esse credamus. Que enim prefata sunt, Domino dicente: Alias oues habeo, que non sunt ex hoc ouili, et illas oportet me [ad me] adducere, ut sit unus grex, et unus pastor , ecce contuemur fuisse completa. Pro qua re non dubitemus totum mundum posse in Christo credere, atque ad unam ecclesiam conuenire. Quoniam rursus ipso testificante didicimus in Euangelio: Et predicabitur  hoc Euangelium regni in uniuerso orbe, in testimonium omnibus gentibus; et tunc  ueniet consummatio . Si ergo remansit pars aliqua mundi, uel gens  barbara, quam fides non iradiauerit Christi, profecto credituram, atque in unam Ecclesiam esse uenturam nullo modo dubitemus, si ea que Dominus dixit uera esse putamus. Ergo, fratres, reposita est loco malignitatis bonitas, et errori occurrit ueritas: ut quia superbia linguarum diuersitate ab unione gentes separauerat, eas rursus gremio germinatis colligeret caritas; et quemadmodum unus possessor est totius mundi Dominus, ita ut [ita, et] possessionis eius esset unum cor, et animus unus: Pete a me  et dabo tibi gentes hereditatem tuam, et possessionem tuam terminos terre ; propterea et ex uno homine propagatum est omne hominum genus, ut qui ex uno illo procederent unum saperent, unitatem quererent et diligerent. Ordo ergo naturalis exposcit  ut qui ex uno homine trahunt originem, mutuam tenant caritatem; nec dissentiant a fidei ueritate, qui non disiunguntur naturali propagine. Hereses uero, et diuisiones e fonte manant uitiorum; unde quisquis ad lenitatem uenit, ex uitio ad naturam redit: quia sicut nature est fieri ex pluribus unitatem [Forte, ad unitatem], sic est uitii, fraternitatis declinare dulcedinem. Erigamur ergo tota mente, in gaudio; ut quia gentes studio decertandi perierant, sibimet in amicitiam Christus unam Ecclesiam procuraret, in qua eas rursus reduceret concordia caritatis. De hac profecto Ecclesia uaticinatur propheta, dicens: Domus mea domus orationis uocabitur omnibus gentibus ; et iterum: Erit  in  nouissimis diebus preparatus mons domus Domini in uertice montium, et eleuabitur super colles, et fluent ad eum omnes gentes, et ibunt populi multi, et dicent: uenite ascendamus ad montem Domini, et ad domum Dei Iacob . Mons enim Christus est, et domus Dei Iacob, una Ecclesia est eius, ad quam, et gentium concursum, et populorum pronuntiat confluere conuentum; de qua rursum in alio loco dicit propheta; Surge, illuminare Ierusalem, quia uenit lumen tuum, et gloria Domini super te orta est; et ambulabunt  gentes in lumine tuo, et reges in splendore ortus tui. Leua in circuitum oculos tuos, et uide: omnes isti congregati sunt, et uenerunt tibi; et edificabunt  filii peregrinorum muros tuos, et reges eorum ministrabunt tibi . Qui, ut notesceret que  uentura essent genti, uel populo, que ab unius Ecclesie communione recidissent , secutus est: gens enim, et regnum, quod non seruierit tibi, peribit . Alio denique loco similiter ait: Ecce gentem, quam nesciebas, uocabis; et gentes, que non cognouerunt te, ad te current. Unus enim est Christus Dominus, cuius est una per totum mundum Ecclesia, sancta possessio; ille igitur caput, et ista corpus, de quibus in principio Genesis dicitur: Erunt duo in carne una ; quod apostolus in Christo intelligit et in Ecclesia. Dum ergo ex omnibus gentibus unam uult Christus habere Ecclesiam, quicunque extraneus est ab ea, licet Christi nomine nuncupetur, Christi tamen corporis compage non continetur . Heresis enim, que respuit catholice Ecclesie unitatem,  eo quod adulterino amore diligat Christum, non uxoris, sed concubine obtinet locum. Quoniam reuera duos dicit Scriptura esse in carne una; uidelicet Christum et ecclesiam, quo locum meretrix nullum inuenit tertium. Una est enim  amica mea, una est sponsa mea, una est genitricis sue filia . De quo item eadem Ecclesia pronuntiat dicens? Ego dilecto meo; et dilectus meus mihi . Querant nunc hereses, a quo constuprentur uel cuius sint prostibulum facte: quoniam ab immaculato toro recesserunt Christi; a quo quanto pretiosam esse nouimus copulam caritatis, tanto Deum hac celebritate laudemus: quod gentes, pro quibus sanguis fusus Unigeniti sui, non passus est extra unum ouile  diaboli dentibus deuorari. Lugeat igitur ueternosus predo suam predam amisisse, quia impletum uidemus quod propheta uaticinante audiuimus : Equidem  hec captiuitas a forti tollitur [tolletur], et quod ablatum fuerat a robusto, saluatur [saluabitur]; parietem enim discordie, quem fabricauerat diabolus, pax Christi destruxit; et domus, que diuisione in mutuam certabat cedem, uno iam Christo lapide angulari coniungitur. Dicamus ergo omnes: Gloria in excelsis Deo, et in terra pax hominibus bone uoluntatis . Nullum enim premium caritati compensatur. Inde omni gaudio preponitur, quia et caritas facta est, que omnium  uirtutum obtinet principatum. Superest autem ut unanimiter unum omnes regnum effecti, tam pro stabilitate regni terreni, quam felicitate regni celestis,  Deum precibus adeamus; ut regnum, et gens, que Christum glorificauit in terris, glorificetur ab illo non solum in terris, sed etiam in celis. Amen.



AUCTORES INCERTI ANNI.



ANTONINUS PLACENTINUS [* 1Kb] .





ANTONINI PLACENTINI ITINERARIUM.

PROLOGUS.

 Tornacense ms. titulum hunc prefert: De locis sanctis que perambulauit beatus Antoninus martyr. Bibliothece autem uaticane Codex sub numero 636, cui titulus Bede et aliorum, opusculum idem sic inscribit: Relatio Beati Antonini martyris. De hoc, inquit Pater Daniel a uirgine Maria in uinea Carmeli num. 1331, Molanus in Martyrologio ad diem 13 Nouembris, Placentie Reuelatio sancti Antonini martyris. Sed addiderat notulam, ut significaret festum hoc esse minus principale istius sancti, nec in Usuardo repertum, sed aliunde acceptum. Principale autem festum tam apud antiquos, quam in Romano hodierno notatur die 30 Septembris; ubi Baronius lectorem remittit ad Petrum de Natalibus lib. uIII, cap. 133. Cur huc non remisit nos Pater Daniel? Legissemus ibi quod »Sanctus Antoninus martyr . . . de Placentinis finibus egressus, per orientales prouincias pertransiuit, et multa miracula fecit, demum ab infidelibus tentus, et capite cesus glorioso martyrio coronatus est?« Sed ista legentes, etiam legissemus, quod iste »sanctus Antoninus fuit ex sacra legione Thebeorum, et socius beati Mauritii martyris.« Hoc autem indicare lectori, erat euertere totam auctoritatem eius scripti, cui summa fides postulabatur. Fieri enim non poterat, ut idem sub Diocletiano ac Maximiano imperatoribus militasset, duce sancto Mauritio, cuius martyrium anno 297 ascribit Baronius; et ea omnia reperisset in Terra Sancta, que hic narrantur, queque non nisi sub Constantino Magno ceperunt innotescere; ut de Iustiniano nichil dicam, cuius hic mentio fit aliquoties, et cuius imperium cepit anno 527. Ego ut neminem hic accuso, sic nec puto mihi sequendum exemplum tale; et Leonis Allatii iudicium laudo, qui uaticane Bibliothece monumenta omnia notissima habens, alia quidem inde excerpsit Symmictis suis adiungenda; sed Itinerarium S. Antonini martyris nomen preferens, luce publica indignum censuit. Sic autem censuit, non tantum quia tempori non suo ascriptum, sed quia ipsum inueniebat, pre aliis similis argumenti Latinis scriptis, refertum fabellis plane anilibus, quas nobis satis erit asterisco [* 1Kb] notare, ut animum aduertat lector. Iis porro, qui paulo notiorem habent locorum situm, quique alias legerunt itineraria sacra atque profana, considerandum relinquo, utrum in hac relatione inueniri possit uerisimilis ratio itineris alicuius; ubi nichil ordinatum digestumque, ex more eorum qui prudenter et certo ductu peregrinantur; sed confusa omnia, uelut si per somnium res agatur in mente, non autem corporeo motu super terram. Antonini Placentini Itinerarium simpliciter uocaui, ut neque errorem euidentem secutus uidear, si scripsero Martyrem; neque prorsus a iam nota appellatione recedam, si omisso nomine Antonini uocauero Anonymi Itinerarium, respectu auctoris nomen suum non exprimentis. Nunc ipsum lege, et adnotationes sub textu appositas. Ut uero etiam discernere ualeas ea loca que hinc excerpta nobis obiiciuntur, tanquam luculenta pretense antiquitatis documenta, placuit illa Italico charactere representare.





ITINERARIUM.

*

 1. Procedente beato Antonino martyre una cum collegis [a 1Kb] suis, ex eo quod ciuitatem Placentiam egressus est, in quibus locis peregrinatus est, ire uestigia Christi sequentes, et miracula sanctorum prophetarum peruidere ceperunt. Ita exeuntibus nobis de Constantinopoli peruenimus Cyprum [b 1Kb] in ciuitatem Constantiam, in qua requiescit sanctus Epiphanius: ciuitas pulchra, deliciosa, ornata palmis dactylorum. Deinde uenimus partibus Syrie, in insulam Santaricus [c 1Kb] ad Tyrum. Tunc uenimus Tholomaidam ciuitatem: millia sex in castra Samaritanorum [d 1Kb] milliario a Sugamia sub monte Carmelo. Super ipsa castra milliario semis, monasterium Elisei prophete, ubi occurrit mulier, cuius filium suscitauit, in monte Carmelo. Ibique est petra modica rotunda *: quando exagitatur sonat, quia solida est. Talis autem petre illius [Supple uirtus],  ut si suspensa fuerit mulieri uel alicui animali, iactum [e 1Kb] nunquam faciet: et a ciuitate uI aut uII millia personat.

2. De Tholomaida maritima uenimus in fines Galilee, in ciuitatem que uocatur Neocesarea [f 1Kb] : in qua adorauimus amulam et canistellum sancte Marie: in quo loco erat cathedra ubi sedebat quando ad eam angelus ueniebat. Deinde millia tria uenimus in Cana, ubi Dominus fuit ad nuptias: et accubuimus in ipso accubitu, ubi ego indignus parentum meorum nomina scripsi. Ex quibus hydrie due ibi sunt. Impleui aqua unam *, et protuli ex ea uinum: et in humero plenam leuaui, et obtuli ad altare, et ipso in fonte lauauimus pro benedictione.

 3. Et inde uenimus in partes Syrie [et ciuitatem Tripolim], ubi requiescit sanctus Leontius [g 1Kb] : que quidem ciuitas tempore Iustiniani imperatoris subuersa est a terremotu [h 1Kb] cum aliis ciuitatibus. uenimus inde uibilum [i 1Kb] , que et ipsa ciuitas cum hominibus subuersa est; post in ciuitatem Tani, que et ipsa subuersa est. Deinde uenimus in ciuitatem splendidissimam Berytho, in qua nuper fuit studium litterarum [i 1Kb] , que ciuitas subuersa fuit, dicente nobis episcopo ciuitatis, quia cognite fuerunt persone, exceptis peregrinis, que ibi perierant. Ipsa ciuitas posita est sub montana Libani.

4. A Berytho uenimus Sidonem, que ex parte ruit; et ipsa adheret Libano. Homines in ea pessimi. Illic currit fluuius Asclepius [k 1Kb] : et fons, unde surgit, stat.  De Sidone uenimus Sareptam: que ciuitas modica et ualde Christiana est: in qua est cenaculum illud quod factum fuerat Elie, et lectus ubi recubuit, et alueus marmoreus ubi uidua illa fermentauit: in quo loco multa offeruntur et multe uirtutes fiunt. Exeuntes de Sarepta uenimus in ciuitatem Tyrum. A Tyro usque ad Sareptam continue millia uII [l 1Kb] . Tyrus ciuitas homines habet potentes, uita pessima, tanta luxuria, quod dici non potest; gynecea publica, holosericum, et diuersa genera telarum.

5. At uero de Tyro uenimus in ciuitatem Nazareth, in qua sunt multe uirtutes. Ibi et pendet tomus in quo Dominus A B C * habuit impositum [m 1Kb] : in qua est synagoga posita, et trabs ubi cum aliis sedebat  infantibus: que trabs * a Christianis agitatur et subleuatur; Iudei uero eam nullo modo agitare possunt: sed nec permittit se foras tolli. Domus sancta, basilica est; et multa sunt ibi beneficia de uestimentis eius. In ciuitate uero lanta est gratia mulierum Hebrearum, ut intra illam inter Hebreas pulchriores non inueniantur: et hoc * a sancta Maria sibi concessum dicunt , et dum nulla sit caritas Hebreis erga Christianos, ille sunt omni caritate plene. Prouincia paradiso similis in tritico, in frugibus similis Aegypto; sed precellit in uino et oleo et pomis ac melle. Sed et milium extra naturam altum nimis, supra naturam hominis talea grossa [a 1Kb] .

6. De Nazareth uenimus in montem Thabor: qui  mons exit in medio campestri, terra uiua, tenens circuitum millia uI, ascensum millia III, sursum ad I milliarium planum, in quo sunt tres ecclesie, ubi dictum est a discipulis: Faciamus hic tria tabernacula. In circuitu diuerse ciuitates que in libro Regum leguntur. De Thabor uenimus ad mare Tiberiadis, in ciuitatem que alio tempore est appellata Samaria, nunc uero dicitur Neapolis [b 1Kb] , in qua puteus est ex quo Dominus aquam a muliere Samaritana petiit; et ibi basilica est sancti Ioannis Baptiste; et ipse puteus est ante cancellos altaris; et situla de qua dicitur Dominus bibisse, et multi egri ibi ueniunt et sanantur.

7. Deinde uenimus in ciuitatem Tiberiadem, in qua sunt therme salse. Hic aqua maris illius dulcis  est, quod mare circuit millia uIII. Deinde uenimus in Capharnaum in domum beati Petri, que est in basilica. Inde uenientes per castra, uel uicos, uel ciuitates, ad duos fontes uenimus, scilicet Ior [c 1Kb] et Dan, qui in unum effluunt, et uocitatur Iordanis. Paruus ingreditur mare, et pertransit totum maris pelagus usque ad littus maris. Reuertentes post nos uenimus ad locum ubi Iordanis egreditur mare. Et in ipso loco transiuimus Iordanem, et uenimus in ciuitatem que uocatur Gaddera [d 1Kb] que et Gabaon dicitur. In ista parte ciuitatis, milliario III ab urbe, sunt aque calide, que appellantur therme Elie, ubi leprosi mundantur. Ibi est xenodochium, delicias de publico habens, et hora  uespertina mundantur therme. Ante ipsum uero clibanum grande est solium, quod dum impletum fuerit, omnia ostia clauduntur; et per ostium mittuntur intus luminaria et incensum; et sedent in isto solio tota nocte: et dum soporati fuerint, uidet ille qui mundatus est aliquam * uisionem: et dum ipsam recitauerit, mundantur therme per septem dies. Ibi uero defunctus est collega noster Ioannes de Placentia. Ipse fluuius calidus, qui Gaddera dicitur, descendit torrens et intrat Iordanem, et ex ipso ampliatur Iordanis est maior fit.

8. Et tunc descendimus per Galileam iuxta Iordanem, transeuntes multas ciuitates que leguntur; et uenimus in ciuitatem metropolim Galilee que uocatur Scythopolis [e 1Kb] , in monte posita, ubi sanctus . . . . .  multas operatus est uirtutes. Deinde descendimus per alia loca Samarie et Iudee in ciuitatem Sebasteam [f 1Kb] , in qua requiescit Eliseus propheta. Descendentes per campestria, [per] ciuitates uel uicos Samaritanorum et plateas unde transiuimus [uidimus] uenientes Iudeos post nos cum paleis, uestigia nostra * incendentes, tanta est illorum exsecratio [g 1Kb] . Utique Christianis quidem responsum faciunt: at cauent, quod ab illis emere uis, non tangas priusquam pretium des: quod si tetigeris, et non comparaueris [h 1Kb] mox scandalizabuntur. Nam foris in uico habent cum domo una posita [i 1Kb] quod ipsum facium responsum. Nummos de manu tua non accipient, * sed tu in aquam proiicies eos; et denuntiant tibi quod [non] ingrediaris. Tu uero noli exspuere; si autem  exspueris, scandalizabuntur. Sero autem purificant se in aqua: et sic ingrediuntur in uicum aut in ciuitatem.

9. Deinde uenimus in locum ubi Dominus de quinque panibus et duobus piscibus quinque hominum millia satiauit, extra mulieres et paruulos: extenta campania, oliueta et palmeta. Inde uenimus ad locum ubi baptizatus est Dominus. In illo loco filii Isrel transiuerunt Iordanem, et filii prophetarum perdiderunt securim; et ex ipso loco Elias assumptus est in celum. Ibique mons Hermon [i 1Kb] modicus, qui legitur in Psalmo. Ad pedes montis ipsius ascendit de fluuio nubes, et hora prima oriente sole Hierosolymam uenit * super  basilicam sancte Marie ad sanctam Sophiam [a 1Kb] , que fuit pretorium ubi auditus est Dominus. Super his locis descendit * ros sicut pluuia, et colligunt eum medici; et in ipso coquuntur omnes confectiones per xenodochia: nam multi languores sanantur ibi, ubi cadit ipse ros. Ipse est ros de quo canitur: »sicut ros Hermon qui descendit in Sion.« In ipsa ripa est fons ubi baptizauit sanctus Ioannes. Inde usque ad Iordanem millia duo. In ipsa ualle inuentus est Elias, quando coruus [b 1Kb] ei deferebat panem et carnes. In circuitu autem uallis ipsius multitudo eremitarum.

10. Et ibi prope est ciuitas que uocatur Salamiada [c 1Kb] , ubi remanserunt due et semis tribus Isrel, priusquam transirent Iordanem: in quo loco sunt therme ex se lauantes, * que uocantur Therme  Moysis: ubi etiam leprosi mundantur, et ibi est dulcissimus aque fons, cui bibitur pro catarrho, et multos sanat languores. Non longe a mari Salinarum, ad quod Iordanis ingreditur. Subtus est Gomorrha et Sodoma, ad cuius littus bitumen et sulphur colligitur: in quo mari, mense Iulio et Augusto et usque ad medium Septembris, tota die iacent leprosi * et ad uesperum lauantur in ipsis thermis: et aliquoties. Dominus, quem uult, mundat: nam in generalitate est aliqua primitia. In quo mari nichil uiuificatur, nec ligna ibi natant, nec palee, neque homo; sed quidquid ibi proiectum fuerit, in profundum demergitur. De Iordane usque ad locum in quo Moyses de corpore exiuit, sunt millia uIII. Exinde a Segor, in quibus locis sunt multi eremite. uidimus ibi et monumentum  Absalon [d 1Kb] filii Dauid.

11. uenimus  Theophania iuxta Iordanem: et ibi fiunt mirabilia, ubi baptizatus est Dominus, in ipsa nocte: et ibi tumulus cancellis circumdatur: et in loco ubi redundat aqua in alueum suum, posita est crux lignea. Itur in aquam ex utraque parte marmoris. In uigilia Theophanie grandes fiunt uigilie: populus infinitus; et quarta aut quinta uice gallo cantante fiunt uigilie. Completis matutinis primo diluculo surgentes, procedunt ministri sub diuo et diaconi, tenentes sacerdotem. Ter descendit sacerdos in fluuium; et hora qua ceperit benedicere aquam, mox Iordanis * cum magno rugitu reuertitur post se, et stat aqua superior in se usque dum baptismus.  perficitur; inferior uero fugit in mare, dicente Psalmista: Mare uidit et fugit, Iordanis conuersus est retrorsum. Tunc omnes Alexandrini habent ibi * naues [e 1Kb] suas cum hominibus, habentes calathos plenos aromatibus et balsamo: et hora qua benedixerunt fontem, antequam incipiant baptizare, fundunt illos calathos in fluuium et tollunt aquam benedictam, et exinde faciunt aquam aspersionis in suis nauibus, antequam exeant ad nauigandum. Baptismo completo, omnes in fluuium pro benedictione descendunt, induti sindones; et alias multas sindones [intingunt aque], quas sibi ad sepulturas seruant. Post hec omnia perfecta, statim aqua in proprio reuertitur alueo: nam unde surgit Iordanis a mare Tiberiadis usque ad mare Sabinarum sunt millia CXXX [f 1Kb] .

 12. In ipsa uero ripa Iordanis est spelunca, in qua sunt septem cellule cum septem puellis, * que ibi infantule mittuntur: et cum aliqua ex eis mortua fuerit, in ipsa cellula sepelitur; et alia cellula inciditur, et alia ibi mittitur puella ut numerus stet; et habent foris qui eis cibaria preparet. In quo loco cum magno timore ingressi sumus ad orationem: nullius ibi faciem uidimus. In ipso loco dicitur esse sudarium quod fuit super caput Iesu. Non multum longe a Iordane, ubi baptizatus est Dominus, est monasterium sancti Ioannis ualde magnum, in quo sunt xenodochia duo. In ista uero . . . . illa ripa Iordanis inuenimus serpentes de quibus theriaca conficitur. Inde uenimus ad Iordanem.

13. De Iordane usque ad Iericho millia uI. Iericho  autem in oculis hominum ita uidetur esse ut paradisus, a terremotu muri diruti; domus Raab restat, et est xenodochium, sed et cubiculum, de quo exploratores deposuit, oratorium est sancte Marie. Lapides uero illi quos leuauerunt filii Isrel de Iordane, non longe a ciuitate Iericho positi sunt in basilica post altare; et ante basilicam est campus qui dicitur Ager Domini: * in quo Dominus manu propria seminauit, ferens satum tritici tria modia qui et colligitur, et nunquam seritur, sed ex se profert semen. Colligitur a mense Februario, et inde communicatur in Pascha. Cum collectum fuerit, aratur, et iterum cum reliquis messibus colligitur.

14. At uero fons aque quem indulcauit Eliseus  propheta, irrigat omnem Iericho, ubi nascitur uinum potens quod febricitantibus datur. Ibi nascitur dactylum [a 1Kb] de libra: ex quibus mecum adduxi in prouinciam, et dedi unum domino Paterio Tributio patricio. Ibi nascitur cedrus de cubitis quadraginta, et uirga fasioli duos pedes longa. Ibi est uitis unde in Ascensione Domini plene ciste racemis in monte Oliueti uenales, et in die Pentecoste mixtim exinde plena calatha proponuntur.

15. Exeuntes de Iericho uenimus contra Hierosolymam. Non longe a Iericho est illa arbor ubi Zaccheus ascendit ut uideret Dominum: que arbor infra oratorium inclusa est, et per tectum desuper sicca uidetur. Igitur exeuntes de Iericho, uenimus contra occidentalem [b 1Kb] in sinistra manu: et intrauimus  uillas Sodome et Gomorrhe: super quam prouinciam semper ascendit nubes cum odore sulphureo. Quod dicunt homines de uxore Loth, et quod lingendo ab animalibus minuatur, mendacium est: sed stat in statu suo in quo fuit.

16. Ascendentes de montanis Hierosolymorum Barrideum [c 1Kb] , indeque reuertentes ad sinistram ad oppida montis Oliueti, uenimus in Bethaniam ad monumentum Lazari, respicientes ualles illas et perambulantes monasteria multa et mirabiliorum loca, uidimus clausam multitudinem in monte uirorum et mulierum. Et rursum in monte unde Dominus ascendit ad Patrem, ubi et iudicare ueniet, uidimus monasteria copiosa et cellulam ubi inclusa fuit uel iacet in corpore sancta Pelagia, et in ipso monte iacet Iacobus  Zebedei, et Cleophas et multa sanctorum corpora.

17. Descendentes de monte Oliueti uenimus in uillam Gethzemani, in loco ubi traditus est Dominus: in quo sunt tria accubita, in quibus ille accubuit, et nos pro benedictione accubuimus: et in ipsa est domus sancte Marie, de qua eam dicunt ad celos fuisse sublatam. Et in ipsa ualle Gethzemani ibidem uocatur uallis Iosaphat. In dextera porte est oliuetum et ficulnea in qua se Iudas laqueo suspendit, hoc est ad portam Ierusalem, cuius talea stat munita perticis. Portam ciuitatis  inclinanter proni in terram ingressi sumus in sanctam ciuitatem, in qua adorauimus Domini  monumentum.

18. Ipsum monumentum, in quo corpus Domini positum fuit, in naturalem excisum est petram. Lucerne hydria que illo tempore ad caput eius posita fuerat, ibidem ardet diu noctuque: ex qua benedictionem tulimus, et recomposuimus eam. In quo monumento de foris mittitur terra, et ingredientes benedictionem tollunt. Lapis uero unde clausum fuit monumentum ipsum, est ante illud monumentum.  Color uero petre, que excisa est de Golgotha non dignoscitur: nam petra ipsa ornata est auro et gemmis; et postmodum de ipsa petra factum est altare, in loco ubi crucifixus est Dominus. Petra uero monumenti uelut molaris est, et infinite ornata: uirgis ferreis pendent brachialia, dextrocheria, murene, monilia, annuli capitulares, cingella, baltei, corone, imperium ex auro uel gemmis, et ornamenta plurima. Et ipsum monumentum in modum ecclesie coopertum ex argento: et ante monumentum altare positum.

19. A monumento usque Golgotha sunt gressus octoginta. Ab una parte ascenditur per gradus, unde Dominus ascendit ad crucifigendum. Nam in loco ubi fuit crucifixus, apparet cruor sanguinis. Et in  ipso latere petre est altare patriarche Abraham, in quo ibat offerre Isaac, quando tentauit eum Dominus. Ibi et Melchisedech obtulit sacrificium Abrahe; quando reuertebatur cum uictoria a cede [d 1Kb] Amelech. Tunc ibidem dedit ei Abraham omnem decimationem in hostias. Iuxta ipsum altare est crypta, ubi ponis aurem, et audis flumina aquarum; et iactas * pomum aut aliud quod natare potest, et uadis ad Siloa fontem, ubi illud recipies. Intra Siloa et Golgotha credo est milliarium: nam Hierosolyma aquam uiuam non habet, preter in Siloa fonte.

20. De Golgotha usque ubi inuenta est crux sunt gressus L. In basilica Constantini coherente circa monumentum uel Golgotha, in atrio ipsius basilice, est cubiculum ubi lignum crucis reconditum est;  quam adorauimus et osculauimus. Nam et titulum, qui super caput eius positus fuerat, in quo scriptum est iehsu Nazarenus Rex Iudeorum, tenui in manu et osculatus sum. Lignum crucis de nuce est: procedente uero sancta cruce de cubiculo suo apparet * stella in celo, et uenit super locum ubi crux residet, et dum adoratur crux, stat super eam stella. Et affertur oleum ad benedicendum ampullis onychinis. Hora uero qua tetigerit lignum crucis ampullas *, mox ebullit foras. Reuertente cruce in locum suum, et stella pariter reuertitur, et post reclusam crucem non apparet stella. Etiam ibi est canna et spongia de quibus legitur in Euangelio, cum qua spongia aquam bibimus: et calix onychinus quem benedixit Dominus in cena, et alie multe uirtutes. Species beate  Marie in superiori loco, et zona ipsius, et ligamentum quo in capite utebatur: et ibi sunt septem cathedre marmoree seniorum.

21. Inde ascendimus in turrim Dauid, ubi decantauit Psalterium. Magna est ualde: in singulis cenaculis, que quadrangula, turris est; et opus sculptum, non habens tectum, in qua Christiani pro deuotione ascendunt ad mansionem; et circa medium noctis spatium surgentes, audiunt uoces * murmurantium  deorsum in ualle Iosaphat, ad loca que respiciunt contra Sodomam et Gomorrham.

22. Deinde uenimus in basilicam Sion, ubi sunt mirabilia multa: inter que est quod legitur de lapide angulari, qui reprobatus est ab edificantibus. Domino enim ingrediente in ipsam ecclesiam, que fuit domus sancti Iacobi, inuenit lapidem * deformem, in medio iacentem; tenuitque eum, et posuit in angulo. Quem tenens leuas et ponis aurem in ipso angulo *, et sonat in auribus tuis quasi murmuratio multorum hominum. In ipsa Ecclesia est columna, in qua tale est signum, ut dum eam quidam amplexus fuisset, in ipsa ei pectus adhesit et apparent in ea palme et digiti; ita ut inde per singulos languores tollatur, et qui circa collum habent, sanantur. In  ipsa columna est cornu illud de quo reges ungebantur, unde et Dauid in regno unctus est. Ibi est corona spinea de qua Dominus coronatus est, et lancea de qua in latere percussus est, et lapides multi, cum quibus fuit lapidatus Stephanus. Ibi columna in qua posita fuit crux beati Petri, ubi crucifixus est Rome; ibi et calix in quo post resurrectionem Domini missas celebrarunt apostoli; et multa alia mirabilia que non recolo. Ibi est monasterium puellarum: et ibi uidi testam hominis inclusam in loculo aureo ornato gemmis: quam dicunt esse caput martyris Theodote [a 1Kb] in qua multi aquam pro benedictione bibunt, et ego bibi.

23. De Sion usque basilicam sancte Marie, ibi est congregatio magna monachorum ac mulierum mense  innumerabiles, lecta languentium plus quinque millia *, ad minus tria. Et orauimus in pretorio ubi auditus est Dominus; et in eo basilica sancte Sophie. Ante ruinas templi Salomonis sub platea aqua decurrit a fonte Sile. Secus porticum Salomonis in ipsa basilica est sedes in qua sedit Pilatus, quando audiuit Dominum. Petra est quadrangula in qua reus leuabatur, ut ab omnibus audiretur et uideretur. In ea leuatus est Dominus, quando auditus est a Pilato, ibique illius remansit imago, pedem habens modicum, pulchrum, subtilem. Natura communis, pulchra facies, capillo subannulato, manus formosa, digiti longi, quantum imago designat, que illo uiuente et pedibus ambulante * picta est, et posita in ipso pretorio. Etiam de ipsa petra multe fiunt uirtutes: tollentes  mensuram de ipso uestigio, ligant per singulos languores et sanantur. Et ipsa porta ornata est ex auro et argento.

24. Inde uenimus ad aram ubi fuit antiquitus porta ciuitatis: in ipso loco sunt aque putride, in quas missus est Ieremias propheta. Ab arcu illo descendentibus nobis ad fontem Siloa per gradus multos,  est ibi basilica uolubilis, de sub qua surgit Siloa, clausura cancellorum; in quibus pro benedictione in uno lauantur uiri, in altero uero mulieres: in quibus aquis multa ostenduntur, imo et leprosi mundantur. Et ante atrium est piscina grandis, manu hominum munita, in qua lauatur populus assidue solis certis horis: nam ille fons irrigat aquas multas, que descendunt per uallem Iosaphat, que et Gethzemani, et ingrediuntur in Iordane fluuio, ubi Iordanis deficit in mare Salinarum, subtus Sodomam et Gomorrham.

25. Ipse fons Siloa infra ciuitatem inclusus est, quia Eudoxia [b 1Kb] uxor Iustiniani imperatoris addidit muros in ciuitate Ierusalem, et ipsa muniuit sepulcrum et basilicam beati Stephani, et ipsa suum habet  sepulcrum iuxta sepulcrum beati Stephani; et infra sepulcrum sunt gressus XXuI, et beatus Stephanus requiescit foris portam sagitte iactu, unaque modo porta ex nomine ipsius martyris uocatur, et est ad uiam que respicit ad Occidentem, que descendit ad Ioppem et Cesaream Palestine uel Diospolis ciuitatem, que antiquitus dicebatur Azotus [c 1Kb] , in qua requiescit sanctus Georgius martyr. In ipsa uia, non longe astat columna marmorea, in qua Dominus prius ducebatur ad flagellandum: que * fugiens leuata est ad nubes, et deposita est in ipso loco; et in tantum uerum cognoscitur esse, quia non habet basim ubi debet esse fundata, sed sic stat super terram et agitatur. In cuius summitate Crux ferrea posita est. Et rursus per scalam ascenditur,  et fiunt ibi luminaria et incensum, et demoniaci mundantur: nam et in ipsa prouincia est beatus martyr Georgius.

26. Itaque exeuntes ex Siloa fonte, uenimus in agrum qui comparatus est pretio sanguinis Domini, qui uocatur Haceldama, id est Ager sanguinis, in quo sepeliuntur omnes peregrini. Et intra ipsa sepulcra sunt cellule seruorum Dei, ubi fiunt multe uirtutes: et per loca infra ipsa sepulcra sunt uinee et poma.

27. Reuertentes in ciuitatem, uenimus ad piscinam natatoriam, que quinque porticus habet, et in una earum est basilica sancte Marie, ubi multe fiunt uirtutes. Ipsa uero piscina modo iactata est in stercore, et ibi lauantur omnia que necessaria sunt.  uidimus et in uno angulo catenam ferream *, cum qua se illaqueauit infelix Iudas. Iterum exeuntes ad portam maiorem, uenimus ad locum in quo requiescit beatus Ysitius [d 1Kb] : ibique erogantur panes pauperibus, quos deputauit beata Helena.

28. uia que ducit ad Bethleem milliario tertio ab Ierusalem, iacet Rachel, uxor Iacob, mater scilicet  Ioseph et Beniamin, que requiescit in finibus Rama. In medio loco in media uia aqua surgit, habens quasi sextarios septem, unde omnes complent satietatem bibendi, et nec augetur nec minuitur, et est suauis ad bibendum; et dicunt quod fugiens beata Maria in Aegyptum, sederit ibi cum puero, et sitiens orauit, et continuo aqua emanauit; et ipso loco modo ecclesia constructa est.

29. Inde usque Bethleem milliaria III. Et Bethleem est locus splendidissimus, serui Dei multi. Ibi est spelunca ubi natus est Dominus, et presepium ex auro et argento ornatum, et iugiter ibi fiunt luminaria, os uero spelunce augustum. Hieronymus presbyter, in loquendo peritus, in interpretatione clarus, inter cunctos relator conspicuus, in ipsius ore  spelunce petram sculpsit, et ob deuotionem Saluatoris ibidem sibi monumentum fecit. Milliario semis de Bethleem in suburbe Dauid, iacet Dauid: sed et infantes quos occidit Herodes, ipso in loco habent sepulcra, et uidentur eorum sancta ossa. Ante Bethleem est monasterium muro cinctum, in quo multitudo est monachorum.

30. De Bethleem usque ad ilicem Mambre sunt millia XXIII [a 1Kb] ; in quo loco requiescunt Abraham, Isaac, et Iacob, et Sara, et simul ossa Ioseph; et basilica edificata est. In quadriporticu atrium in medio discoopertum; et per medium cancellorum ex uno latere intrant Christiani, ex alio Iudei, facientes incensa multa; nam depositio Dauid et Iacob [b 1Kb] in terra illa, die primo post Natale Domini deuotissime  ab omnibus celebratur, ita ut ex omni terra, Iudeorum conueniat innumerabilis multitudo, incensa ferentes uel luminaria, et dantes munera ac seruientes ibidem. Iterum reuertentes in Ierusalem, descendimus per uiam que uadit ad Gazam et Ascalon millia XX.

31. De Ierusalem uenimus in montem Gelbe, ubi occidit Dauid gigantem Goliat [c 1Kb] , et ubi mortuus est Saul et filius eius Ionathas. Iacet ibi Goliat in media uia, ligneum habens ad caput aceruum, et super eum congeries magna petrarum, ita ut a XX millibus non possis inuenire lapidem quem mouere possis, quia usus est talis. Quoties quis ibi transit, ternos lapides secum defert, et eos ibi proiicit; sed et nos similiter fecimus. In ipsos montes nec ros nec  pluuia descendit, postquam Dauid eos maledixit; et nocturnis horis secreto uidentur ibi uolui immundi spiritus, tanquam uellera lane uel unde maris.

32. Deinde uiantes ad latus, uenimus in ciuitatem que dicitur Heliopolis [d 1Kb] , in loco ubi Sampson fortissimus cum maxilla asini mille occidit uiros, ex qua maxilla ipso orante aqua profluxit, qui fons usque in hodiernum diem loca illa irrigat: nam in loco ubi surgit, fuimus. Deinde uenimus inter templum et altare ubi occisus est Zacarias, et ubi requiescit. Inde uenimus ad locum ubi Isaias propheta de lignea serra secatus est. Et ipse iacet ibi sub quercu Rogel iuxta aquarum decursum; et ipsa serra pro testimonio posita est ad sanctum Zacariam. Et inde uenimus ad locum ubi Abacuc propheta prandium  ferebat messoribus, quaudo eum angelus per uerticem tenens, duxit in locum ubi Daniel inter leones orabat. Et ibi surgit fons ubi Philippus baptizauit Eunuchum. In ipsis sunt putei quos foderunt Abraham et Isaac, et appellarunt Calumniam.

33. Inde ingressi sumus Ascalon. Ibidem est puteus Pacis, in modum theatri factus, in quo usque ad aquam descenditur per gradus; ubi requiescunt tres fratres martyres [e 1Kb] . Propria quidem habent nomina, sed uulgariter Aegyptii uocantur. Milliario a ciuitate, Herapia est, ciuitas Maxoni Ascalonite. Inde uenimus in ciuitatem Axomates, in qua requiescit sanctus uictor martyr [f 1Kb] . De Mazona uenimus usque Gazam milliarium: Gaza autem ciuitas splendida, deliciosa, homines honestissimi, omni liberalitate  decori, amatores peregrinorum. Inde milliario secundo requiescit sanctus Hilarion [g 1Kb] .

34. Inde uenimus in ciuitatem Dunaal [h 1Kb] , in caput eremi que uadit ad Sina montem: in qua ex relatione episcopi ipsius ciuitatis, unum audiuimus miraculum, quod silere non oportet. Puella quedam nobilissima nomine Maria, cum nupta fuisset, ipsa nocte nuptus sui mortuus est sponsus eius; ipsaque hanc rem patienter portauit, et infra septimanam omnia sua distribuit pauperibus. Celebrato die septimo, nocte ipsa ueste sponsi sublata, inuenta non est: de qua dictum est nobis quia esset in eremo trans Iordanem, inter calameta uel palmeta ante nos in finibus Segor, in mari Salinarum: in quibus locis inuenimus monasteria Xu uel XuIII puellarum,  que Christiani populabant; que habebant asellum qui eis cibaria deferebat, et nutriebant leonem terribilem ad uidendum. Cumque appropinquassemus cellule, omnia animalia que erant nobiscum * a rugitu illius minxerunt, et in terram corruerunt; et dicebatur nobis quod ipsum asellum leo ipse gubernaret in pascuis: quem offerebant nobis pro centum solidis. Sed Pater Antoninus suscipere noluit, sed misit in Ierusalem cito, et adduxit eis ternas tunicas et oleum ad luminaria, et legumina multa. Et ipse nobis dixerunt de uirtutibus Marie, cuius superius mentionem fecimus, que ambulauerat in Hierosolyma, sola portans legumina, sportellas plenas et tunicas; quas ei cupiebant auferre; sed nullus eam inuenire potuit [a 1Kb] attamen de iis que secum  duxit de eremo nichil reportauit reuertens. Cuius afflictionem uel ploratum nulla ratione consolari potuimus; sed tantum sepius dicebat flens: ue mihi misere! cuius causa me dico Christianam?

35. Proficiscentes de Eulatia introiuimus eremum milliario XX, in quo est castrum ubi est xenodochium sancti Gregorii, in quo habent transeuntes uel eremite refugium uel stipendia. Inde intrantes interiorem eremum, uenimus ad locum de quo dicitur in psalmo, Terra fructifera in salsugine , animalia habitantium in ea. Et ibi uidimus homines rasos, fugientes cum camelis. Nam et in Hierosolyma uidimus homines ex Aethiopia habentes fissas nares * et aures, caligulas calceati, et per digitos in pedes annulos missos. Interrogauimus quare  sic, et dixerunt: quia Traianus [b 1Kb] imperator signum hoc nobis reliquit.

36. Ambulantes per eremum dies uI, camelis nobis aquam portantibus, sextarium mane et sextariam uespere dabatur per hominem quotidie: amarescente aqua in utribus per modum fellis, mittebatur in eam * arenam, et dulcorabatur. Familie autem Saracenorum et uxores eorum uenientes de eremo . . . . in uia sedentes deposita sarcina, petebant panes a transeuntibus; et ueniebant uiri earum de interiori parte eremi, adducebantque utres cum aqua frigida, et accipiebant sibi panes, et adducebant restes cum radicibus, quarum odor suauissimus super aromata, et dies festos suos celebrabant. Populus autem qui per maiorem eremum ingrediebatur ad explorandum numero XII * millia DC.

 37. Perambulantes eremum octauo die uenimus ad montem Domini Horeb; et inde mouentes ut ascenderemus montem Sina, ecce multitudo monachorum eremitarum cum crucibus psallentes obuiauerunt nobis, et prostrati in terram adorauerunt: simili modo et nos  fecimus, et lacrymauimus. Tunc introduxerunt nos in uallem inter Horeb et Sina, ad cuius montis pedes est fons ubi Moyses adaquabat oues, quando uidit rubum ardentem. Qui fons est inclusus infra monasterium, in quo sunt tres abbates scientes linguas, id est Grecam, Latinam, Syram, Aegyptiacam [c 1Kb] et Bessam. Inde uenimus ad speluncam ubi absconditus fuit Elias propheta, quando fugit Iezabel mulierem perfidam. Ante ipsam speluncam surgit fons qui irrigat ipsum montem. Inde ascendimus summum cacumen montis, in quo est oratorium modicum, habens longitudinem sex pedum, similiter et latitudinem, in quo manere nullus presumit; sed orto iam die ascendunt monachi de supradicto monasterio, et celebrant ibi officium: in quo loco pro deuotione multi tondent capillos suos  et barbam; nam et ego totondi ibi barbam meam.

38. Mons uero Sina petrosus est, raro habet terram, et in circuitu eius cellule multe seruorum De similiter et in Horeb, et in parte illius montis habent Saraceni idolum * suum marmoreum positum, candidum tanquam niuem. Ibi et permanet sacerdos eorum ipsorum indutus dalmatica et pallio lineo. Quando uenit tempus festiuitatis eorum, percurrente luna antequam egrediatur a festo ipsorum, incipit marmor illud mutare colorem; et quando ceperunt adorare idolum, fit marmor illud nigrum tanquam pix; completo tempore festiuitatis eorum, reuertitur iterum in pristinum colorem, unde ualde miratus sum.

39. Inter Sina et Horeb est uallis in qua certis  temporibus ros de celo [cadit], quem manna appellant. Et coagulatur, et fit tanquam granum masticis; et habent inde plena dolia, et dant aliis pro benedictione, et nobis dederunt sextarios quinque: ex quo et perdite bibunt, et nobis dederunt bibere. Nam et in ipsis montibus leo et pardus *, capree et burdones simul pascunt: et ex eis nullus leditur a leone, propter eremi uastitatem. Et quia iam se complebant dies festi Ismelitarum, preco exiit ut nullus subsisteret per eremum, per quam ingressi sumus; [sed] alii per Aegyptum, alii per Arabiam reuerterentur in ciuitatem sanctam.

40. De monte Sina usque in Arabie ciuitatem que uocatur Abela [d 1Kb] , sunt mansiones uII; in Abela autem descendentes naues de India cum diuersis aromatibus,  uisum est nobis per Aegyptum reuerti. Et uenimus in ciuitatem in qua pugnauit Moyses cum Amalech, ubi est oratorium, cuius altare positum est super lapides illos quos posuerunt Moyse orante. In loco ipso est ciuitas munita de lateribus, locus sterilis ualde propter aquas. Ibi occurrerunt nobis mulieres  cum infantibus, palmas in manibus portantes, et ampullas cum rafano oleo, [que] prostrate pedibus nostris ungebant plantas nostras et capita nostra, lingua Aegyptiaca psallentes antiphonam: »Benedicti uos a Domino, et benedictus aduentus uester, Hosanna in excelsis.« Ipsa est terra Madian, et ipsi habitantes in ea ciuitate. Dicitur autem quia ex familia Iethro, soceri Moysis, descendunt LuIII [a 1Kb] condome, militantes in publico cum uxoribus suis, annonam et uestes accipientes ex Aegypto.

41. De quibus locis uenimus Magdalo [b 1Kb] et Sochot et ad LXX palmas et ad XII fontes; et applicuimus ibi per duos dies, fatigati per tantum laborem et eremi uastitatem. In quo loco est castellum modicum quod uocatur [c 1Kb] Surandela, et est infra ipsum  castellum ecclesia cum xenodochio propter transeuntes. Inde uenimus ad locum ubi filii Isrel transeuntes mare Rubrum castrametali, et ibi similiter castellum cum xenodochio, et in loco quo exierunt de mari est oratorium Elie. Et transeuntes uenimus in locum ubi intrauerunt in mare, ubi est oratorium Moysis. Ibi est ciuitas parua que appellatur Clysma [d 1Kb] , ubi de India naues ueniunt. In loco ubi transierunt * fulgur exit de pelago maiori et extenditur in multis millibus, quia accessus et recessus aque habetur. Recedente mari apparet omnis submersio Pharaonis, et omnia arma in marmora mutata uidentur. Ibi accipimus nuces uirides, que de India uenerunt, quas de paradiso credunt homines esse; et qui ex his gustauerit * sanatur.

 42. Intus autem in ipso pelago modica est insula, in qua est petra uiua, ubi pendent * molles, ut carnei, in modum dactylorum, qui fundunt unguentum quod oleum petrinum uocant, quod pro maxima benedictione tollitur. uas in quo portatur, si impletum fuerit, et uolueris rediterare ad tollendum, iam non eum capit. In quo loco quanticumque egroti pertingere possunt, * sanantur. Quem [liquorem] tollentes pro benedictione, non eum permittunt iterum introire  per Clysma antequam commisceatur cum oleo: nam si non adulteraretur, credo quia ipsam uirtutem semper faceret: nam liquor ipsius tenet [odorem] continuo per duo millia. Infra ciuitatem ipsam que dicitur Clysma, intus in basilica uidimus loculos ligneos sanctorum eremitarum Patrum XIu.

43. Et inde uenimus per eremum ad speluncam beati Pauli eremite [e 1Kb] , que uocatur Siracumba, quia fons ipsum locum irrigat. Exinde pergentes uenimus ad cataractas Nili, ubi ascendit aqua ad signum manus hominis facta, et habet gradus XII. Ex utraque parte cataractarum sunt due ciuitates, quas edificasse dicunt filias * Loth, et una earum dicitur Babylonia. Inde uenimus per campos Taneos et in Memphis ciuitatem, et Antinoum, in qua residebat  Pharao ex qua [f 1Kb] filii Isrel exierunt. In ipsis locis sunt horrea Ioseph XII * plena.

44. In Memphis fuit templum quod est modo ecclesia, cuius una porta se clausit * ante Dominum nostrum, quando beata Maria cum ipso fugit in Aegyptum; et adhuc non potest aperiri. Ibi uidimus pallium lineum in quo dicunt illum tempore * illo transisse, et idcirco ibi eius remansisse uestigia que imago ibi singulis temporibus adoratur, et nos adorauimus *, et propter splendorem non potuimus in eam intendere, quia quantum in ipsam intendis, immutatur in oculis tuis.

45. Descendentes per Aegyptum, uenimus in ciuitatem Alepi [g 1Kb] , ad sanctum Mennatum [h 1Kb] qui multas uirtutes ibi operatur. Inde per stagnum nauigantes,  Alexandriam uenimus. In ipso stagno uidi multitudinem crocodilorum. Alexandria ciuitas est pulchra, populus leuis, sed amatores peregrinorum, hereses multe. Ibi et requiescit Athanasius, ipsius ciuitatis episcopus, qui contra Arium ipsius ciuitatis presbyterum hereticum pro fide Christi certando, multa pericula mortis sustinuit, temporibus Constantii [filii] imperatoris Constantini, Helene filii. Ibidem requiescit sanctus Faustus et sanctus Epimachus,  et sanctus Antonius uel sanctus Maurus [a 1Kb] et alia multa sanctorum corpora.

46. Iterum uenimus Hierosolymam, ubi ego egrotus per multum tempus iacui, usque dum uidi per uisionem sanctum Antonium et beatam Euphemiam, qui me pariter sanauerunt. Egressi de Hierosolyma uenimus Ioppen, ubi iacet sancta Thabita, que dicitur Dorcas. Deinde Cesaream Philippi [b 1Kb] , que Turris Stratonis, que et Cesarea Palestine uocatur, in qua requiescit sanctus Pamphilus, et sanctus Procopius, et sanctus Cornelius, ex cuius lecto benedictionem tulimus. Inde per Galileam ascendimus, et uenimus Damascum, ubi est monasterium ubi sanctus Paulus conuersus est, in uico qui uocatur Rectus, ubi multe uirtutes fiunt. Deinde Heliopolim; et inde uenimus Emissam, ubi est caput sancti Ioannis  Baptiste in dolio uitreo: et nos ibidem ipsum uidimus et adorauimus. Et inde transeuntes per ciuitates,  hoc est, Arissam, Aristolam, Piphaniam [c 1Kb] , uenimus in ciuitatem splendidissimam Apamiam, in qua est omnis nobilitas Syrorum.

47. Inde exeuntes uenimus Antiochiam maiorem, in qua requiescit sanctus Babylas episcopus et tres paruuli, et sancta Iustina, et Iulianus, et fratres Machabei, hoc est septem sepulcra; et super uniuscuiusque sepulcrum scripte sunt passiones eorum. Exinde descendimus Mesopotamiam, in ciuitatem Chalcidam. Inde uenimus in ciuitatem Barbarissum, ubi requiescit sanctus Bacchus [d 5Kb] frater sancti Sergii. Inde uenimus in ciuitatem Suram per quam mediam descendit Euphrates, qui ibidem per pontem transitur. In ipsa ciuitate passi sunt sanctus Bacchus et sanctus Sergius, qui requiescit in ciuitate Tyro.

 48. Inde tanta alia uidimus loca, in miraculis posita, reuersi post nos per multa castella, per plateas,  uicos, uillas, uel ciuitates. Fatigati ex tam longo itinere cepimus iter carpere transeuntes mare, et uenimus in Italiam, adiuuante Domino Iesu Christo, pro cuius amore ab hoc loco egressi peruidere iuimus tanta eius mirabilia que ipse inter homines habitans  fecit, uel que ante tempus incarnationis sue olim per patriarchas et prophetas suos fecerat; uiuentes, ouantes, uenimus Placentiam ciuitatem nostram, positam super fluuium qui dicitur [Padus] infra iam dictam Italiam.



FLORIANUS, ABBAS ROMANI MONASTERII.





FLORIANI, ROMANI MONASTERII ABBATIS, EPISTOLA AD SANCTUM NICETIUM. 

 Domino suo Nicetio pape, Florianus ex monasterio Romano [Al., Remano].

Benedicitur una Trinitas, Deus noster, qui uos pontificalibus meritis pontificali locauit in uertice, ut non beatitatem dignitas, sed beatitudo precederet dignitatem. Nec immerito: cum ab ineunte pueritia dominicis militaueris in castris, ut illuc tutius et ualidius diseretis, quibus iaculis intelligibilis ille prosternitur Amalech, scilicet quando et ipse uictor es nomine. Sic enim estis Deo presule in statutis cenobialibus eruditi, ut per mare seculi sine secularibus fluctibus inoffenso uestigio transiretis, et triumphalem hymnum cum Moyse merito concinentes: Cantemus Domino, gloriose enim honorificatus est; equum et ascensorem proiecit in mare. Sic indiuiduus  comes Elie, ut nequaquam deserens altiora, quo humilitate conscenderas, unde cum apostolis in montem glorificatum aspiceres Dominum Saluatorem. Quia igitur tante sanctimonie uestre prerogatiue suffultat, queso ut pro me, qui impetrastis, oretis. Quoniam Deus prescius futurorum, qui fecit que uentura sunt, sciens me sanctorum solatio indigere uiuorum, ut bonus Dominus preparauit auxilia.

uide ergo quantis adiutoribus uteris, cum pro me ceperis obsecrare sancte memorie dominum Ennodium pontificem Ticinensis Ecclesie, qui generosi sanguinis nobilitatem humilitate preuexit ad gloriam, ut in celestis patrie senatu fieret et ibi senator, cuius incomparabilem doctrine facundiam non  solum testatur Occidens, sed et Oriens instructa miratur. Nestorii fulmen, Eutychis exstinctor, gloriosam dominam meam inuiolabilemque Mariam Christotocon et Theotocon, apostolica auctoritate perdocuit. Ipse ergo meus est pater ex lauacro, quem credo apud eternum Patrem per Filium interuenire  pro filio. Sed et corone uestre socium beate memorie dominum Cesarium Arelatensem episcopum, qui uixit inter barbaros pius, inter bella pacatus, pater orphanorum, pastor egentium, qui tanti census effusione nil perdidit, catholice regulam discipline dictis factisque demonstrans. Ipse igitur mihi Latinis elementis imposuit alphabetum, sed et hunc pro famulo discipuloque suo impetrare confido. Addo tertium, imparem quidem dignitate, sed meritis cequalem sancte memorie Theodatum abbatem meum, et archimandritam, seculi huius inimicum, cui crucifixus est mundus, templum uere dignissimum Trinitatis, plenum reuerentie Christianitatis, ex placida bonitate mitissimum, ieiuniis castigatum, orationibus refectum, puritate mundissimum, qui mihi sacras  exposuit Scripturas, et flores tenere lanuginis ipse suscepit; qui pro filio et discipulo, successoreque suo, licet indigno, non ambigo quod laus [Forte, letus] exoret. uincunt ergo, Domine mi, tanti iusti orationem peccatorum. Igitur quia conuersatio uestra in celis est, sicut dicit Apostolus: uestra autem conuersatio in celis est, orate cum his, et rogate illum meum sacratissimum confessorem Ambrosium, quatenus me ut peculiarem famulum tueatur, ut proprium ciuem foueat, ut familiarem alumnum eruat: qui apud Dominum Iesum quod orauerit exorabit. Quocirca salutationis obsequium famulanter insinuans, precor ut pro beatissimo uiro, domino meo Datio episcopo fratre uestro, semper oretis. Aequum est enim ut pro eo, quem monasterii septa  sacrarunt successorem, etiam confessorum successor egregius beatorum, exorare non desinas. Et hoc si dignum ducitis, supplicamus ut Beatitudinis uestre sospitati paruitatem nostram faciatis, sicut petimus, successorem [Forte, certiorem].



ANONYMUS.





ANONYMI AD EUSEBIANUM CHRONICON APPENDIX.

 



SAECULI SEXTI SUPPLEMENTUM. SYNTAGMA Decretorum, preceptionum ac editorum precipuorum quibus siue imperatores, siue reges sese rebus ecclesiasticis ingesserunt.



I. IUSTINIANUS IMPERATOR.





NOTITIA EX CAuE.

 Fl. Iustinianus, gente Illyricus, Sabbatii et Biglinize filius, Tauresii, hodie Achriduntis in Dardania natus est anno 483. Auunculum habuit Iustinum Augustum, a quo in Castello Bederiano summa cura educatus est, et in filium adoptatus. Nondum imperator Theodoram ortu Cypriam uxorem duxit, feminam insolentem et Eutychiane heresi perdite addictam. Anno 519, a Iustino imperatore magister militum factus est, et in Orientem cum exercitu missus, rem contra Persas bene gessit. Anno 521, consulatum obiit; mox patricius, deinde nobilissimus; ac tandem anno 527, Kalendis Aprilibus, Augustus renuntiatus, cum auunculo regnare cepit; quo defuncto Kalendis Augusti eiusdem anni, imperium deinceps solus tenuit. Anno 528, edictum promulgauit,  quo Nestorianos et Eutychianos, tanquam hereticos penis ciuilibus multandos decreuit, eodem post quinquennium renouato. Anno 541, Origenem ipse edicto damnauit, et habita mox sub Menna synodo Constantinopoli, illum cum sectatoribus anathemate percutiendum curauit. Anno 545, edita constitutione, tria Capitula damnauit, quod et exeunte sequente  anno synodus Constantinopolitana itidem fecit. Anno 553, concilium ecumenicum Constantinopoli habendum indixit: in quo a Patribus, ut tria Capitula damnarentur postulauit et obtinuit . Anno 563, fatiscentibus cum corpore animi uiribus, ab hereticis quibusdam delusus, edictum condidit, quo Christi corpus pari modo ante ac post resurrectionem corruptionis et naturalium affectionum expers fuisse docuit; utque sententie sue omnes episcopi subscriberent, mandauit. Episcopos Orientales ad Anastasii Antiocheni sententiam prouocantes grauissime afflixit; ipsum uero Anastasium et Eutychium patriarcham Constantinopolitanum constanter reluctantes sedibus suis exturbauit, et in exsilium deportari iussit. Huiusmodi deliriis intentus,  rebus humanis exemptus est anno 565, die 14 Nouembris, dierum, glorie, et triumphorum satur. Non deerant olim, nec desunt hodie, qui in sacratissimum principem, non minus doctrina, pietate, quam potentia et rerum gestarum gloria clarum, tota calumniarum et conuiciorum plaustra exonerant. Nemo uero unquam iniquiori censura, et inuerecundia  longe infra summi principis sortem, in augustissimos Iustiniani manes debacchatus est, quam cardinalis Baronius [* 1Kb] , omnes in hoc eloquentie neruos intendens, ut ex imperatore non hominem, sed diabolum nobis exhiberet. Ut fidem faciam, quedam lectori ob oculos ponam. »Fuit, inquit, homo penitus illiteratus; adeo ut nec alphabetum aliquando didicisset. Sacrilegus imperator, qui non leuem persecutionem excitauit, furore percitus, mente dimotus, corruptus maligno spiritu, agitatus a Satana, quique omnem in Ecclesia dissoluit ordinem, fecitque ex regno celorum ergastulum inferorum .« Infinitus essem, si omnia percurrerem. Non mihi in animo est, post Guinetum, Giphanium, Triuorium, Riuium nostratem,  aliosque, egregii principis uindicias agere. De eximiis Iustiniani uirtutibus unicum aut alterum ueterum testimonium proferam. De doctrina eius et pietate hec Procopius, in Iustinianum adhuc equus . Solitum eum tum libros de rebus diuinis agentes peruolutare, tum de iisdem colloquia cum episcopis et presbyteris in multam noctem pertrahere: in more ei semper fuisse multis ante Pascha dierum hebdomadibus corpus uigiliis et inediis plusquam asceticis macerare, semel in biduo cibum capere, uino, pane aliisque cibariis penitus abstinuisse, herbis tantum sale et aceto conditis, atque aqua contentum. De egregio autem illius erga fidem catholicam studio audiamus Agathonem papam ex episcoporum CXXu synodo testimonium ferentem:  »Et pre omnibus, inquit, emulator uere apostolice fidei pie memorie Iustinianus Augustus, cuius fidei rectitudo, quantum pro sincera confessione Deo placuit, tantum rempublicam Christianam exaltauit; et usque ab omnibus gentibus eius religiosa  memoria ueneratione digna censetur, cuius fidei rectitudo per augustissima eius edicta in toto orbe diffusa laudatur.«

Preter Corpus iuris Ciuilis , quod Triboniano atque aliis adiutoribus usus, anno 528, condere incepit, anno 535, ad exitum perduxit; et Nouellas post annum 535 editas, quarum plurime fori sunt ecclesiastici, seorsim typis excusas Grece per Haloandrum Paris. 1553, 8o; per Schringerum ibid. 1558; Gr. Lat. Antuerp. 1575; scripsit Iustinianus plurima ad rem ecclesiasticam spectantia, ex quibus hodie exstant: Constitutio contra Anthimum, Seuerum, Petrum, et Zoarum, anno 536  facta; que quidem, ex Nouellis desumpta, habetur Gr. Lat. Concil. tom. u, p. 264. Epistola ad Patres concilii u generalis, anno 553 scripta: exstat Lat. Concil. tom. u, pag. 419. Tractatus siue Edictum aduersus Origenem, et errores eius, ad Mennam patriarcham Constantinopolitanam anno 541, missus: exstat Concil. Tom. u, p. 635. Epistola ad Synodum Constantinopolitanam, anno 541 a Menna habitam aduersus Origenem et sectatores eius: habetur Gr. Lat. Concil. tom. u, p. 679. Confessio recte fidei  anno 545 scripta: exstat Gr. Lat. Concil. tom. u, p. 684. Epistola ad Patres synodi Constantinopolitane, anno 546 habite aduersus tria Capitula: exstat Gr. Lat. Concil. tom. u, p. 724. In scriptis hisce concinnandis si  modo Theologorum suorum consilio atque industria usus est Iustinianus, nec nouum id, nec mirum cuiquam uideri debeat, nec minus idcirco hec proprio Marte scripsisse dicendus erit.





IUSTINIANI IMPERATORIS NOuELLAE AD RELIGIONEM PERTINENTES. 



NOuELLA III. Ut determinatus sit numerus clericorum sanctissime maioris ecclesie, neque non ceterarum sanctissimarum ecclesiarum huius augustissime urbis.


Imperator Iustinianus Augustus Epiphanio regie huius urbis archiepiscopo, et uniuersi eius tractus patriarche.

Communi quidem ac generali lege iam pridem tam beatitudinem, o patriarcha, tuam, quam reliquos sanctissimos patriarchas de ordinatione sanctissimorum episcoporum, et reuerendissimorum clericorum, neque non mulierum, et diaconorum, et ne ordinatorum numerus ueterem modum excederet, conscripta disposuimus quecunque nobis honesta, et decora, sacrisque regulis conformia esse uidebantur. Pretem uero legem specialiter ad beatitudinem tuam  scribimus, digerentes item in ordinem ea que ad numerum reuerendissimorum clericorum in hac urbe pertinent.

Ac cum nichil pene eorum que honesta et pulchra sunt, si modum egrediantur, deceat, ne reuerendissimos quidem clericos aut reuerendissimas diaconissas tot ordinari conueniat, ut illis alendis sacrosancta maior ecclesia in necessitatem magni eris alieni incidat, et ad extremam paulatim inopiam deferatur. Siquidem compertum habemus sacrosanctam huius regie urbis maiorem ecclesiam nostri imperii matrem, per hanc occasionem tam magno alieno ere inquietari, ut singulatim erogationes in reuerendissimos clericos aliter facere nequeat, nisi prius immensam auri uim partim sub obligatione hypotecharum, partim datione pignorum in prestantissimis eius  prediis et suburbiis mutuo desumat. Ea propter uisum nobis est, ipsos nos ad cause inquisitionem demittere, ac perdiscere, quo se modo initio habuerit, quidue postea temporum series adinuenerit. Ex omni igitur parte ea peruestigantes, deprehendimus eos qui sacrosanctam aliquam ecclesiam in hac alma urbe exedificarunt, non solum curam edificii egisse, sed etiam ut sacris edibus, quas ipsi instituissent, sufficiens erogatio suppeteret, utque definirent quot per singulas uersari ecclesias presbyteros conueniret, quot diaconos uel mares uel feminas, quot subdiaconos, et item cantores simul et lectores, et ostiarios; ad hec edis sumptum determinasse, adiecisse preterea peculiares reditus, qui instituto huic suo satis essent; neque multitudinem aliquam adiectam, cui  exinde competens solutio fieri non posset. Atque hec sane in ea obseruatione longo temporis spatio permansisse, et quandiu manserunt, tandiu et sibi deputatis sacrosanctarum ecclesiarum res suffecisse. Simul ac uero Dei amantissimi episcopi assiduis nonnullorum precibus intenti, ad plures ordinandos effusi sunt, excreuisse quidem sumptus quantitatem in immensum, undique uero creditores et usuras, ac postremo ob uacillantem iam fidem ne creditores quidem de cetero, sed  necessitate extortas et legibus prohibitas alienationes extitisse, ut ex huiusmodi absurditate neque predia neque suburbia ad hypothecas et pignora sufficerent, eamque ob causam neque creditorum copia esset, et ad summam  ipsa inopiam deueniret, neque ipsis amplius ministris alimenta prebere posset, imo etiam ad conditionem omnium calamitosissimam delaberetur, ut creditoribus bonis uniuersis cederet, id quod etiam ueremur dicere, et ne in posterum fiat, prouidemus. Nam si nemo facile eum, qui ultra substantie sue modum sumptus faciat, equo animo ferat, quare non et nos ea ad sollicitudinem nostram reuocabimus? Preterea si non oportet undique ad sumptus possessiones conquirere , sed ex moderatis facultatibus sumptum temperare, ea propter conuenienter et que ista concernunt, lege includemus, et infinitatem manifeste ei rei medicina adhibita eiiciemus. Sancimus igitur, ut reuerendissimi clerici, et ministrantes  mulieres, et ostiarii, qui ad hunc usque diem in eadem sacrosancta maiore ecclesia ceterisque sacris edibus consistunt, in ea forma, in qua iam sunt permaneant. Neque enim quod modo est, minuimus, sed potius ista lege complectimur, ut futuro prospiciamus. Reliquo uero tempore nulla omnino ordinatio fiet, donec ad ueterem numerum ab ipsis sancte ecclesie edificatoribus institutum reuerendissimorum clericorum quantitas reuertatur.

Et sane reuerendissimorum clericorum sacrosancte maioris ecclesie regie urbis nostre mensura certis finibus descripta, et in arctum admodum contracta erat, quo tempore sola adhuc erat sacrosancta maior ecclesia. Postquam uero et ueneranda domus sancte  et gloriose uirginis Deique genitricis Marie in uicinia sacrosancte maioris ecclesie posita, ab ipsa pie memorie uerina cepit exstrui, item religiosa domus sancti martyris Theodori a Sphracio gloriose memorie consecrata, et ueneranda domus sancte Irenes sacrosancte maiori ecclesie copulata fuit, redigere plane numerum ad ueterem formam impossibile est. Neque enim tot simul ecclesiis pauci quidem sufficere possint, quandoquidem nulla harum trium edium peculiares clericos habeat, sed pro communibus utatur iis qui ad sacrosanctam maiorem ecclesiam pertinent, qui omnes eas ordine et ueluti in orbem obeuntes, sacra in eis officia concelebrant, presertim uero ingenti multitudine ex hereticorum conciliabulis ad sacrosanctam maiorem ecclesiam, partim  gratia beatissimi Dei et seruatoris nostri Iesu Christi, partim laboribus depulsionibusque nostris adducta, ut duplo plura, quam ab initio, ministeria ad christiane pietatis officium peragendum deputari oporteat. Quapropter sancimus ne quando in sacrosancta maiore ecclesia ultra LX presbyteros, diaconos uero mares centum, feminas XL, et subdiaconos XC, lectores autem ultra CX, cantores ultra XXu, existant, ut uniuersus reuerendissimorum clericorum maioris numerus in CCCCXXu personis, et centum preterea ostiariis  consistat. In sanctissima igitur maiore alme huius urbis nostre ecclesia, et tribus illis sacris edibus ei coadunatis, tanta clericorum multitudo esto, nemine eorum, qui nunc sunt, eiiciendo, tametsi multo maior numerus existat, quam  a nobis definitus est; nemine item de cetero per ullum ordinem, qui hoc tempore est, adiiciendo, donec intra hunc numerum mensura consistat. Illo etiam adiiciendo, ne quod hactenus indecore fieri consueuit, deinceps in usu habeatur ut reuerendissimorum clericorum nonnulli in sanctissimis ecclesiis, in quas uel hic, uel per prouincias ordinati sunt, manere dedignentur, ac per patrocinia in sacrosanctam maiorem ecclesiam eiusque clerum subeant, quod omnibus modis in posterum fieri prohibemus. Nam si in sacris monasteris prohibemus, ne quis de uno ad aliud transeat, multo minus id reuerendissimis clericis permittemus, rati huiusmodi cupiditatem speciem pre se ferre questus et nundinationis. Ceterum si quando et hoc transitionis genus uel beatitudini tue, uel pro  tempore maiestati imperatorie probabitur: ne aliter id fiat, nisi prius res ipsa ad numerum, quem prediximus, redigatur, ut ea transitio in deficientis locum fiat, neque supernumerarius omnino aliquis irrepat; nulla enim id machinatione neque ullo modo fieri permittimus. Atque hec quidem de sacrosancta maiore ecclesia. In omnibus autem aliis ecclesiis, quibus expensas sacrosancta maior ecclesia suppeditat, sancimus, ut qui hoc tempore sunt, consimiliter et ipsi sub eadem forma maneant; in posterum uero nemo ordinetur, priusquam ad statutum cuiusque ecclesie  quod per edificatores harum ab initio determinatum est, presbyterorum simul et diaconorum, tam marium, quam feminarum, et subdiaconorum,  neque non lectorum, cantorum, et ostiariorum numerus redigatur, neque quisquam interea temporis adiiciatur. Nam et ipsi nos precauebimus, ne quid eiusmodi faciamus, ordinatumue aliquos mittamus, neque magistratuum nostrorum aliquis tale quid faciet, reueritus legem nostram, et beatissimus archiepiscopus et patriarcha huius regie urbis potestatem habebit ordinationi contradicere, licet de palatio iussio procedat. Nam et qui precipit, et cui precipitur, uterque sub censura erit ecclesiastica, si quid tale peregerit. Sed neque in aliis ecclesiis, que alimenta et sumptus ex sacrosancta maiore ecclesia non habent, conueniens est ut ordinandorum in ipsis multitudo intromittatur, aut mensura initio in illis statuta de cetero transcendatur, ne quando qui sacra  in illis obeunt, ad immensam multitudinem delapsi, interque se reditus ex piorum hominum collatione quesitos patientes, nec illos exinde sue mensure sufficere uidentes, in magnam animi augustiam incidant. Si uero ultra mensuram in sacrosancta maiore ecclesia aut aliis ecclesiis statutam sanctissimus archiepiscopus, qui sacrosancte maiori ecclesie preest, ordinauerit, Deique amantissimi eiusdem sacrosancte ecclesie economi sumptum ad hec de reditibus ecclesiasticis expenderint, tam ipsi quam etiam beatissimus patriarcha, qui hec ipsis suppeditare permisit, de suo, deque propriis facultatibus expensa restituent. Nouerint enim, si quid tale perpetrauerint, quod non solum sanctissimis patriarchis, qui talia patranti succedent, et secuturis economis, sed etiam omnibus  ceteris reuerendissimis clericis talium curiose perquirendi, et cum fiunt, prohibendi, deferendique ad imperatoriam maiestatem potestatem damus, quo magis hoc cognoscens ipsa, ex substantia economorum, qui hoc fecerint, aut etiam permittentis archiepiscopi, sacrosancte maiori ecclesie ista seruari demandet, ne rursus eiusmodi confusio et perturbatio in ea re incidat. Enim uero negotio ad pristinam mensuram redacto, tunc liberum erit ordinare, usque eo tamen, ne dictam mensuram transcendant, aut numerum superent, neue dolus circa hoc malus interueniat. Neque enim ullo pacto locum habere patimur quod plerisque in ore est, facultatem quidem ordinandi suppetere, non autem prebendorum alimentorum. Si quidem hoc iterum illorum est, qui confusionem pariunt,  aut super numeraria adiectione altera pro unis collegia constituunt, presertim cum multas ea res circumscriptiones producat, ut sub pretextu alimentarie prestationis alias sibi uias insatiabilis cuiusdam auaritie inueniant. Hoc igitur etiam ipsum fieri prohibemus et sub censuram  ecclesiasticam deducimus, magno usui futurum arbitrantes, si sacrosanctam maiorem ecclesiam neque creditoribus obnoxiam, neque rebus angustis afflictam, neque perpetuo egentem, sed omnium rerum copia abundantem cernamus.

Quemadmodum autem ad eam pertinentes sumptus certa fine descripsimus, ita conuenit, ut sanctissimus pro tempore patriarcha et reuerendissimi clerici  circumspiciant, ne reliqui sumptus, qui ex ecclesiasticis reditibus fiunt, aliter quam in pias et Deo placitas causas insumantur, et ut in illos conferantur, qui et reuera egent, nec aliunde habent unde uiuant , non uero per patrocinia et hominum studia in locupletes distribuant ea que ad ecclesiasticos sumptus suppetunt, ut exinde egentes uite necessariis defraudentur. Nouerint enim Dei amantissimi economi, tam qui nunc, quam qui olim pro tempore futuri sunt, quod si quid in his deliquerint, non tantum penis celestibus erunt obnoxii, sed etiam de substantia sua sacrosancte ecclesie indemnitatem prestabunt. Sancimus igitur, ut beatitudo tua, que initio et a tenera propemodum etate per omnes sacerdotales gradus et dignitates  sacrosanctam exornauit Ecclesiam, utpote que ex sacerdotibus etiam genus et originem ducat, in perpetuum custodiat, certo scientes, non minus nobis sacrosanctarum ecclesiarum commoda cure esse, quam ipsam uitam. Dat. XuII Kalend. April. d. n. Bilis. u. c. cons.



NOuELLA u. De monasteriis et monachis, et eorum antistitibus.

Imperator Iustinianus Augustus Epiphanio, sanctissimo et beatissimo huius regie urbis archiepiscopo, eiusque uniuersi tractus patriarche.

Conuersationis monachalis uita sic honesta est, sic commendare nouit Deo ad hoc uenientem hominem, ut omnem humanam eius maculam detergat, et purum ac rationabili natura decentem, et plurima secundum  mentem operantem, et humanis cogitationibus celsiorem reddat. Si quis igitur futurus est monachus perfectus, indiget et diuinorum eloquiorum eruditione, et conuersationis integritate, ut tanta dignus factus sit mutatione.

Credimus igitur et nos explanare quid agendum ab eis sit, et decertatores eos ueros ad sacram uiam constituere. Et ita nobis intentio presentis est legis, ut post illa, que de sanctissimis episcopis sanciuimus, et que de reuerendissimis clericis disposuimus, neque quod monasticum est, extra competentem formam relinquamus. Illud igitur ante alia dicendum est, ut quocunque tempore et quocunque loco quis edificare uenerabile monasterium uoluerit, non prius licentia sit hoc agendi, quam Deo amabilem locorum episcopum  aduocet. At ille extendat manus ad celum, et per orationem locum consecret Deo, figens in eo salutis nostre signum , sicque inchet edificium, bonum utique quoddam in hoc et decens fundamentum ponens hoc; itaque principium pie uenerabilium monasteriorum fabrice fiat.

Hinc autem nobis etiam de singulis monachis cogitandum est, quo conueniat fieri modo, et utrum liberos solum, aut etiam forte seruos, eo quod omnes similiter diuina suscepit gratia predicans palam, quia quantum ad Dei cultum non est masculus, neque femina, neque liber, neque seruus, omnes enim in Christo unam mercedem percipere. Sancimus ergo  sacras sequentes regulas, eos qui singularem conuersationem profitentur, non prompte mox a reuerendissimis presulibus uenerabilium monasteriorum habitum percipere monachalem, sed per triennium totum  tolerare, nondum monasticum habitum promerentes, sed tonsura et ueste eorum qui laici uocantur, uti et manere, sic diuina addiscentes eloquia. Et reuerendissimos eorum abbates requirere eos, siue liberi sint, siue serui, et unde eis desiderium uite singularis accesserit, et discentes ab eis quia nulla maligna occasio ad hoc eos induxit, et habere eos inter illos, qui adhuc docentur, atque monentur, et experimento percipere eorum tolerantiam, et honestatem; non enim facilis est uite hominum mutatio, sed cum anime  magno fit labore. Et cum triennio toto in ea uita permanserint, optimos semetipsos et tolerabiles aliis monachis et presuli demonstrantes, hos monasticam promereri uestem, atque tonsuram, et siue liberi sint, sine calumnia permanere, siue serui, penitus non inquietari migrantes ad communem omnium. Dicimus autem celestem Dominum, sed in libertatem eripi. Nam si in multis casibus etiam ex lege hoc fit, et talis quedam libertas datur, quomodo non preualebit diuina gratia talibus eos absoluere uinculis? Si uero intra triennium uenerit quispiam, et aliquem horum, qui conuersationem professi sunt, abstrahere tanquam seruum uoluerit, hoc quod nobis nuper ex Lycia nuntiauit Zosimus Deo amabilis, uir famosissimus in conuersatione, et prope uicesimum  et centesimum etatis agens annum, pollens autem et animi uirtutibus et corporis operationibus, quia tanta quedam in eo gratia Dei floret. Si quis igitur  intra triennium ueniat aliquem eorum qui uolunt esse et perseuerare monachi, in seruitutem tracturus, et dicat quod abripuerit quasdam res, et propterea recurrerit ad monasterium, sancimus eum non prompte agere, sed primo probare pro ueritate, quia et seruus est, et pro furto forsan, aut pro uita maligna, aut pro uitiis pessimis fugerit quidem, propter suum autem uitium ad monasterium uenerit. Et si quidem uerax ostenditur, et apparuerit propter huiusmodi causam monasticam eum simulasse conuersationem, aut propter turpitudinem uite forte diffugisse, et non pro ueritate sanctimonie habitum  concupiisse, hunc reddi domino, cum iis que forsan abripuit, si tamen hec etiam in monasterio fuerint. Eum uero, qui dominus approbatur, dare ei iusiurandum, quia nichil mali ei faciet, et susceptum eum reducet domum. Si uero is quidem qui dicit se esse dominum, nichil tale probauerit, et appareat is qui in talibus accusatur, ex ipsa conuersatione honestus ac mitis, et forte testimonium habeat aliorum, quia etiam apud dominum consistens discendi cupidus fuerit, et honestatis amator, et si nondum forte completum est triennii tempus, attamen etiam sic maneat in uenerabili monasterio, abstrahere cupientium asperitate liberatus.

Triennii uero semel expleto tempore, iudicatus,  quia monastica dignus est honestate, maneat in monasterio. Nequaquam enim damus licentiam ulli penitus perscrutari, que eius sunt, sed siue liber, siue seruus sit, manere eum in conuersatione uolumus. Nam et si uitium in priori ab eo forte gestum est uita , attamen sufficit ad mediocrem purgationem peccatorum, et ad uirtutis augmentum triennalis temporis testimonium. Ea uero que rapta sunt, apud quoscunque tandem inueniantur, modis omnibus reddantur prisco domino. Si uero seruitii necessitatem effugiens, tentauerit monasterium quidem derelinquere, aliam autem uite sectari figuram, licentiam damus domino retrahere eum, et probanti fortunam inter seruos habere; non enim iniuriam patietur  tantam ad uerum seruitium retractus, quantum ipse iniuriatus est Dei culturam refugiens. Et hoc quidem de fortuna horum qui inter monachos profiteri uolunt sancimus. Cogitandum uero est, quomodo ipsos habitantes et ibi degentes monastice philosophie certatores dignos esse ostendamus. Neque enim uolumus in ullo monasterio sub ditione nostra constituto, siue plurimorum hominum est, siue paucorum, monachos qui ibi sunt, diuisos ab alterutris esse, et propriis habitationibus uti, sed communiter quidem eos comedere sancimus, dormire etiam omnes in communi, unoquoque quidem in quadam propria statura iacente, in domo uero una collocatos, aut si forte non sufficit ad multitudinem monachorum domus una, in duas forsan, aut plures, non tamen  seorsim, et apud semetipsos, sed in communi, testes alterutri sint honestatis et castitatis. Et neque somnum desidiosum habeant, sed et in somno meditantes bene composito esse corpore propter increpationem respicientium. Nisi tamen quidam eorum in contemplatione et perfectione degentes uitam remotam habeant in secessu, quos uocare anachoretas, et hesychastas consueuerunt tanquam a communione ad meliora exceptos. Alioquin alios, quibuscunque inter multitudinem conuersatio est, in his que uocantur cenobia, esse uolumus. Sic enim zelus eis ad uirtutem crescit, et maxime iuuenibus, si cum senioribus constituantur. Fiet enim seniorum conuersatio iuuentutis educatio perfecta. Et sic sint in cenobiis suo proprio abbati obedientes, et traditam  sibi conuersationem inculpabiliter obseruantes.

Si quis autem forte semel dedicatus, habituque potitus, deinde a monasterio discedere uoluerit, et priuatam fortassis eligere uitam, ipse quidem sciet quam pro hoc dabit Deo satisfactionem; res autem quascunque habuerit, dum in monasterium intrabat, ee dominii sint monasterii, et nichil inde penitus eliciat. Illud quoque decernimus eum qui in monasterium introire uoluerit, antequam monasterium ingrediatur, licentiam habere suis uti quo uoluerit modo; ingredientem namque simul sequuntur omnino res, licet non expressim, cum introduceret eas, dixerit; et non erit dominus earum ulterius ullo modo. Si uero filios habuerit, si quidem contigerit iam eum  res aliquas donasse eis, aut per antenuptialem donationem, aut per dotis occasionem contulisse, et faciant hec quartam ab intestato eius substantie partem, nullum in reliquis rebus habeant participium filii. Sin autem nichil eis donauerit, aut minus quarta, et postquam abrenuntians conuersatus fuerit inter monachos, nichilominus quarta debetur filiis, ut aut in totum eis detur aut, si contingat eos iam aliquid accepisse, suppleatur. Si autem uxorem habens, deinde eam relinquens, in monasterium ingrediatur, et dos mulieri seruetur, et ex morte pactum, quod in alia nostra sanciuimus constitutione. Omnibus, que super monachis dicta sunt, et in mulieribus monasterium ingredientibus, ualituris. Si uero relinquens monasterium ad quamdam ueniat militiam,  aut ad aliam uite figuram, substantia eius etiam sic in monasterio, secundum quod a nobis prius dictum est, remanente, ipse inter officiales clarissimi prouincie iudicis statuetur, et hunc habebit mutationis fructum, quod pro sacro ministerio despecto, tribunalis terreni obseruet seruitium. Si uero relinquens monasterium, in quo conuersationem habuerit, ad aliud transeat monasterium: etiam sic quidem eius substantia maneat, et uindicetur a priori monasterio, ubi abrenuntians hanc reliquit. Competens autem est reuerendissimos abbates non suscipere eum qui hoc egit. Erronea namque est talis uita, et nullatenus monastice tolerantie proxima, neque constantis et persistentis animi, sed iudicium habens circulatoris, et aliud de alio requirentis. Ea propter etiam hoc  prohibeant Deo amabiles episcopi et archimandrite nuncupati, monasticam honestatem secundum regulas sacras conseruantes. Si quis autem monasticam profitentium conuersationem meruerit clerici ordinationem, maneat etiam sic puram seruans conuersationem. Quod si facti clerici abutatur fiducia, et ad nuptias uenire , aut concubinas habere, aut luxuriis tradere uitam presumat, excludatur nobis omnibus a clero, tanquam priorem conuersationem et solitariam confundans uitam, et priuatus sit de cetero. Ad militiam quidem, aut ad aliud officium uenire non presumens,  nisi a nobis uoluerit dudum interminatis subiacere penis. Ipse autem apud semetipsum reputans et agnoscens, qualem pro hoc daturus sit magno Deo satisfactionem.

Ordinatione uero abbatum si quando contigerit egere monasterium, iubemus abbatem non per ordinem reuerendissimorum fieri monachorum, nec omnino eum qui mox post primum est, nec qui post illum secundus est, neque tertium, aut reliquos, hoc quod etiam alia lex nostra dicit, sed Deo amabilem locorum episcopum percurrere quidem consequenter per omnes  et eum qui apparuerit prius optimus inter monachos optimos constitutus, et dignus presulatu  eorum, hunc eligere, eo quod humana natura talis est, ut neque omnes per ordinem inter summos boni, neque rursus omnes inter nouissimos mali constituti sint, sed procedat quidem secundum gradum antistitis inspectio. Qui uero prior, mox inter numeratos optimus apparuerit, is abbas sit, et ordinem simul et uirtutem suffragantem habens. Oportet enim eos qui discernunt quod melius est a peiore, aliud quidem ad regendum dimittere, aliud uero inclinari iubere, et paulatim per eruditionem hoc etiam ad melius adducere. Quecunque tamen a nobis in omnibus, que prius, et que nunc prolate sunt, sacris nostris constitutionibus sunt sancita de clericis, aut monachis, aut monasteriis, hec communia ponimus et in masculis et feminis, et monasteriis, et asceteriis,  non discernentes  masculum aut feminam, eo quod  unum omnia in Christo consistunt.

Hec igitur omnia sanctissimi patriarche sub se constitutis Deo amabilibus metropolitanis manifesta faciant. At illi subiectis sibi Deo amabilibus episcopis declarent, et illi monasteriis Dei sub sua ordinatione constitutis cognita faciant, quatenus per omnia Domini cultura maneat undique incorrupta. Imminebunt enim maxime pene ista transgredientibus: dicimus autem de celo quas necesse est rectorum dogmatum contemptoribus imminere. Et nostre quoque reipublice iudices, si hec eis nuntientur, omnibus studeant modis ea que sacris regulis continentur, quas nostra sequitur lex, ad effectum perduci procurare,  nam nec illos deserit pena hec negligentes. Quapropter sequentem hanc tuam sanctitatem decet omnibus sub se positis sanctissimis metropolitanis hec facere manifesta. Dat. XIu Kalend. April. Constantinop. Bilisario u. c. coss.



NOuELLA uI. Quomodo oporteat episcopos et ceteros clericos ad ordinationem perduci, et de expensis ecclesiarum.

Imperator Iustinianus Augustus Epiphanio archiepiscopo et patriarche Constantinopolitano.

Maxima quidem inter homines dona Dei sunt a superna collata clementia, sacerdotium et imperium. Quorum illud quidem diuinis ministrans, hoc autem humanis presidens ac diligentiam exhibens rebus, ex uno eodemque principio utraque procedentia, humanam  exornant uitam. Ideoque nichil sic erit studiosum imperatoribus, sicut sacerdotum honestas cum utique et pro illis ipsi semper Deo supplicent. Nam si id quidem inculpabile sit, undique et erga Deum fiducia plenum, imperium autem recte et competenter exornet traditam sibi rempublicam, erit bella quedam consonantia, omne quidquid utile est, humano conferens generi.

Inde adeo maximam habemus sollicitudinem circa uera Dei dogmata, et circa sacerdotum honestatem, quam illis obtinentibus credimus, quia per eam maxima nobis dona dabuntur a Deo, et ea que sunt, firma habebimus, et que nondum hactenus uenerunt, acquiremus. Bene autem uniuersa geruntur et competenter,  si rei principium fiat decens et amabile Deo. Hoc autem futurum esse credimus, si sacrarum regularum obseruatio custodiatur, quam iusti laudandi et adorandi inspectores et ministri Dei tradiderunt, apostoli et sancti Patres custodierunt et explanarunt. Sancimus igitur sacras per omnia sequentes regulas, cum quispiam omni post uenturo tempore ad episcopatus ordinationem adducitur, considerari prius oportere eius uitam secundum sanctum apostolum, si honesta, et inculpabilis, et undique irreprehensibilis sit, et a bonis testimonium habeat sacerdotem decens. Et neque ex officiali aut ex curiali ueniat fortuna, nisi forsan ex nouella etate  in monasterio constitutus, fortuna liberetur, quartam tamen prius substantie reddens  curie. Neque etiam ex idiota et his qui uocantur laici existens, et ita mox ad episcopatum ascendens, quasi imaginariam suscipiat ordinationem, ut qui modo quidem idiota sit, mox autem clericus, deinde paruo admodum tempore preterito episcopus appareat. Et neque uxori alteri copulatus, sed aut in uirginitate degens a principio, aut uxorem habens ex uirginitate ad eum uenientem, et non uiduam, neque seiunctam a uiro, neque concubinam, neque filios aut nepotes habens, neque cognitos legi, neque illi odibiles. Alioquin qui preter hoc aliquid agit, et ipse cadet sacerdotio, et qui eum ordinat, extra episcopatum deget, hanc legem offendens. Sed neque pecuniis ullis emere sacrdotium ei permittimus. Solum uero eum respicere Domini Dei culturam uolumus, et  non plurimis humanis cogitationibus distrahi. Sed neque incruditus existens sacrorum dogmatum ad episcopatum accedat, nisi prius aut monasticam uitam professus, aut in clero constitutus non minus mensibus sex, uxori tamen non coherens, aut filios, aut nepotes habens. Hoc enim omnimodo in Deo amabilibus episcopis requirimus, sicut etiam prius sacris duabus nostris constitutionibus hoc sancitum est, per quas dudum coherentes uxoribus non perscrutamur, omne preteritum relinquentes, de cetero autem nulli permittentes a positione legis uxorem habenti talem imponi ordinationem. Quam legem etiam nunc renouamus, ne forte si preter hoc aliquid fiat et ipse cadat sacerdotio, et ordinantem similiter excludi procuret. Igitur ordinandus episcopus, aut ex monachis, aut ex  clericis sit. Etiam in huiusmodi uita testimonii boni, uita bonus, et honestus, et gloria fruens bona, et hoc fundamentum pontificatus deponens anime sue. Sed etiam sic eum constitutum et ad episcopatum preparatum competens est uenerabiles et undique probatas legere regulas ante ordinationem, quas recta et inuiolata nostra suscepit fides, et catholica Dei apostolicaque disposuit et tradidit ecclesia. Et cum frequenti eas lectione percurrerit, qui ad ordinationem deducitur, tunc is qui ordinationem impositurus est interroget eum, si sufficiens sit custodire et agere que sacre regule sancierunt, et siquidem ille declarauerit et dixerit precepta sacrarum regularum non se ualere seruare, nullo modo ei ordinationem  imponi; si uero ille susceperit et dixerit quia, quantum homini est possibile, complebit hec que his continentur, tunc monere eum, et dicere quia nisi hec obseruauerit, et a Deo alienus erit, et cadet iam dato honore, et neque ciuiles leges delictum inultum relinquent, eo quod a precedentibus nos imperatoribus, et a nobis ipsis recte dictum est oportere sacras regulas pro legibus ualere. Etsi etiam sic permanserit causam amplectens, tunc super his professionibus unumquemque sacram suscipere episcopatus ordinationem. Et hanc non pecuniis redimere, neque per rerum aliarum dationem suscipere, sed puram percipere, et sine mercede tanquam a Deo datam. Tametsi enim alia omnia habeat utilia, que prius a nobis dicta sunt, pecuniis autem uel rebus etiam uideatur episcopatum  emisse, sciat se et ab ipso episcopatu casurum, et hoc munus retributurum ordinanti, ut et ille episcopatum amittat, et a clero cadat, et utrique causa talem prestet retributionem, ut et hic quidem non adipiscatur que sperabat, ille autem etiam que habebat amittat. Nihilominus etiam pecuniis ac rebus datis occasione ordinationis sanctissime assignandis ecclesie, siue episcopus sit accipiens, et propterea a sacerdotio cadat, siue etiam quilibet alius in clero constitutorum: nam et illi equalem imponimus penam, ut ordine quem inter sacerdotes habuerit cadat, et reddat aurum, aut res que ordinationis occasione date sunt, iniuriam passe  ecclesie. Si quis autem extraneorum sit, et non in clero constitutus, qui aurum aut rem aliquam propter  patrocinium ordinationis accepit, et maxime si administrationem aliquam gerat, habebit ipse non tantum a Deo penam, et succedent ei de celo supplicia, uerum etiam illud quod datum est, ablatum ab eo, sanctissime ecclesie omnibus reddatur modis in duplum. Insuper etiam, si quam administrationem habet, ea cadat, et perpetuo exsilio condemnetur. Illud quoque sciat aperte qui pecuniis aut rebus aliis emerit presulatum, quia si prius diaconus aut presbyter sit, deinde per suffragium ad sacerdotium ueniat, non solum cadet episcopatu, sed nec prior ei relinquetur ordo presbyterii forsitan, aut diaconatus. Amittet etenim etiam illud, et omni sacerdotali excludetur ordine, utpote decentia indigne concupiscens. Oportet autem in ipso ordinationis tempore eum qui hanc  imponit, illic coram omni fideli populo sanctissime ecclesie hec omnia predicere, ut agnoscens eum omnia que prius a nobis dicta sunt habere, ad sacram eum deducat ordinationem, ut etiam ille coram omnibus hec audiens, non solum habeat Dei timorem, sed etiam coram omnibus denuntiationem et professionem erubescat. Si quis autem talis quidem esse putetur, et ad episcopatus ordinationem transeat, contradicat autem aliquis, atque dicat conscium se esse alicuius quod illicite admiserit, non prius mereatur episcopatus ordinationem, quam examinatio querimoniarum fiat, et appareat undique innoxius. Quod si etiam post huiusmodi contradictionem non passus is qui ordinationem facit legitimam examinationem  imponi cause, currat ad ordinationem; sciat quod ab eo fit pro nichilo esse. Sed et is qui contra legem facit, cadet sacerdotio, et qui sine probatione imponit ordinationem, et ipse quidem similiter cadet sede sacerdotali, reus autem erit Deo qui omnium precipue querit suorum sacerdotum puritatem. Si tamen is qui ordinationi contradicit, aut examinatione facta probetur calumniator, aut in ipso principio, neque in examinatione persistere confidat, segreget istum in perpetuum a sacra communione is qui ordinationem facere uult, ut non ipsa falsitas impunita sit. Sicut enim bonam gloriam in eo, qui ordinandus est querimus, ita etiam calumniam in eo qui frustra accusauit, punimus. Si uero nemo accusauerit omnino, aut in toto denuntians examinationem non faciat, aut  facta examinatione demonstrare  non ualuerit accusationem ueram, tunc oportet eum qui per tot uias inculpabilis apparuerit, accedere ad futuram ordinationem. Qui enim ita ordinatur, ex hoc multa et meliora cognoscit precepta, neque qui taliter animo, uerbo, corporis exercitatione et sapientia eruditus est, incurret in uitam animaduersione dignam. Et illud etiam definimus, ut nemo Deo amabilium episcoporum foris a sua ecclesia, plusquam per totum annum, abesse audeat, nisi hoc per imperialem fiat iussionem; tunc enim solum erit inculpabile. Et ut sacratissimi patriarche uniuscuiusque dieceseos compellant Deo amabiles episcopos suis inherere sanctissimis ecclesiis, et non longo itinere separari, neque in peregrinis demorari uelle, neque  sanctissimas ecclesias negligere, neque annum excedere, quem et ipsum propter misericordiam constituimus. Si uero ultra annum errauerit, et dereliquerit, neque ad proprium episcopatum remeauerit, neque imperialis aliqua eum  detineat iussio, tunc siquidem sit metropolitanus, contra ecclesiasticam dispositionem absentem regionis illius patriarcha reuocet quidem eum legitimis proclamationibus, seruans ubique sacrarum regularum obseruationem. Si uero maneat per omnia inobediens, expellatur a sacro episcoporum choro, et alium introducat huiusmodi et reuerentia, et uerecundia, et honestate dignum. Si uero non metropolitanus, sed aliorum episcoporum aliquis sit, qui errauerit, hec omnia a metropolitano fiant. Nemo  enim eorum talem suscipiat pretextum, si dixerint propterea se proprias derelinquere ecclesias, quod litium causas, aut aliarum rerum propriarum, aut ad sacras ecclesias respicientium circumlustrant, et hic constituti herent, aut in aliis oberrant locis. Hoc enim non habet decentem rationem, ut cum multitudine famulicii quod necesse est episcopum habere proficiscantur, et peregre sumptus faciant, cum neque ullum sanctissimis ecclesiis lucrum inde et iuuamen accedat, neque  proprium habere possint habitum, et ut maxime quedam sint lites forte sanctissimis ecclesiis, propter quas tales pretextus afferunt, rectius eas per illos qui sub ipso sunt religiosos clericos, aut apocrisiarios,  aut economos mouere liceat, et petitionibus ad imperium directis impetrare desiderata. Propterea sancimus, si quando propter ecclesiasticam occasionem inciderit necessitas, hanc aut per eos qui res agunt sacrarum ecclesiarum, quos apocrisiarios uocant, aut per aliquos clericos huc destinatos, aut economos suos notam imperio facere, aut nostris administratoribus, ut impetrent quod competens est, neque hoc Deo amabilibus episcopis erroris et absentie, et sanctissimis ecclesiis lesionis occasionem fieri, tam in prouincia ecclesiasticis rebus per absentiam eorum neglectis, quam etiam hic expensis multis ab ipsis factis, preterea peregre habitatione non habili constituta, et undique causa nullum iuuamen, magis autem lesionem sanctissimis ecclesiis  inferente. Non autem aliter aliquem Deo amabilium episcoporum presumere, dirigere se ad hanc felicissimam ciuitatem, priusquam siquidem episcopus sit, litteras acceperit proprii metropolitani ad imperium, que secundum diuinas regulas commendaticie uocantur, testimonium perhibentes necessitatis eius presentie. Si uero metropolitanus sit, qui proficisci uult, litteras sumat eiusdem dieceseos patriarche eius presentiam necessariam esse dicentes, et sic oportere imperatorem iubere hunc presentari, et non temere ac sine conscientia metropolitanorum aut patriarcharum proficiscantur, propterea quod hoc diuinis interdictum est regulis. Unde huc aduenientes non presumant per semetipsos se prius pronuntiare ad imperium, sed primitus aut ad Deo amabilem patriarcham  proficiscantur, aut ad uniuscuiusque dieceseos, ex qua sunt, apocrisiarios, et cum ipsis conferant causas, propter quas uenerunt, et cum eis ingrediantur ad imperium, et deinceps imperiali perfruantur aspectu. Mox quam imperanti astiterint, liceat quidem petentibus episcopis aut per eos qui uocantur referendarii sanctissime maioris ecclesie, aut per religiosos apocrisiarios cuiusque dieceseos sanctissimorum patriarcharum suggerere se imperio, et promereri responsum celeriter, ita ut si aut iusta ab imperio petierint, hec accipiant, aut si non iusta querunt, uelociter reuertantur unde profecti sunt, Hec autem de Deo amabilibus episcopis secundum diuinas constituentes regulas, et religiosos clericos cum multa fieri inquisitione secundum diuinas regulas,  et boni testimonii uiros ordinari sancimus, litteras omnino scientes, et eruditos constitutos , et ordinationem sine querela, et inculpabilem, et sine aliqua contradictione, et sine datione pecuniarum aut rerum suscipientes. Neque autem eos uolumus omnino, qui officiales aut curiales constituti sunt, suscipere ordinationem, nisi secundum leges, quas super his superius posuimus pridem, quas et hic nunc confirmamus. Et episcopi auctoritate ordinatos sacra precepta in conspectu totius populi suscipere propter  easdem causas, propter quas hoc ipsum agi etiam supra in Deo amabilibus episcopis sanciuimus. Sed neque eum qui secundas habet aut habuit nuptias ordinari in diaconum aut presbyterum, neque si mulieri coniungatur seiuncte et proprium uirum derelinquenti, neque si concubinam habeat, sed saltem eiusmodi uxorem que cum castitate et ex uirginitate sit. Nihil enim sic in sacris ordinationibus diligimus, quam cum castitate uiuentes, aut cum uxoribus non cohabitantes, aut unius uxoris uirum, qui siue fuerit, siue adhuc sit, et ipse castitatem eligat, secundum diuinas regulas primum principium et manifestum fundamentum residue uirtutis constitutam. Si autem et aliquis presbyter, aut diaconus, aut subdiaconus postea ducat uxorem aut concubinam, aut palam, aut occulte, sacro statim cadat ordine, et deinceps idiota  sit. Quod si et lector secundam ducat uxorem certis de causis et ex irrecusabili quadam necessitate, neque omnino ad altiorem accedat gradum, neque perfruatur gradu maiore in sacerdotio, sed maneat in eodem gradu perpetuo. Sed non et ad tertias ueniat nuptias, satis est enim si ad nuptias ueniat. Si uero aliquid tale egerit, et ad secundas ueniens nuptias, ad maiorem gradum uenire festinauerit, exinde idiota erit, et laicus, omnino sacro ministerio cadens. Pudice enim nos per omnia decet uiuere. Si enim tales constituti hi qui in clero adducuntur ordinentur, facilis eis ad episcopatum ascensus erit, et ex multis bonis uiris facilius inuenientur qui digni adducantur ad primum gradum sacerdotii. Quanta igitur super  uenerabiles clericos a nobis dicta sunt, hec etiam super Deo amabilibus diaconissis intelligi uolumus, ut neque ipse citra obseruationem fiant. Sed primum quidem eis etatem, neque nouellam esse, neque crescentem, ne hac occasione delinquendum prosiliant, sed super mediam constitutas etatem, et circa quinquaginta annos secundum diuinas regulas agentes. Sicque sacram promereri ordinationem aut uirgines constitutas, aut que unius uiri fuerant uxores. Non enim permittimus neque secundas contrahentibus nuptias, neque uitam non habentibus  irreprehensibilem, omnique suspicione liberam ad sacrum uenire mysterium, et adorandis ministrare baptismatibus, et aliis ad esse secretis que in uenerabilibus ministeriis per eas rite aguntur. Si uero  quedam necessitas fiat, et minorem ab hac etate quam diximus ordinari diaconissam contigerit, liceat eam in aliquo uenerabilium asceteriorum destinari, in quo habitare possit nequaquam admista uiris, neque suo habitans arbitrio, sed uite separate et modestie a conuenienti multitudine bonum testimonium habens. uolumus autem et ipsas que ad ordinationem perducuntur diaconissas, siue ex uiduitate, siue ex uirginitate, non cum aliquo coherere, aut cognatorum, aut eorum quos appellant dilectos , sed aut sole habitent, aut cum parentibus solis, et filiis, aut uere fratribus, aut cum his de quibus si quis suspicari aliquid presumpserit malignum, ipse insipiens simul et impius forsan putabitur.

 Et si dicatur tale aliquid de aliqua earum que in diaconissarum ordinationem ingredi uult, quod alicui adheserit sub imagine quidem bone appellationis, cum maligna uero suspicione, non oportet huiusmodi mulierem perduci omnino ad ordinationem diaconie. Nam et si ordinetur, et tale aliquid egerit, et coheserit alicui cum predicto nomine, aut schemate, cadat quidem ipsa a diaconia, et tam ipsa quam ille subiecti erunt huic legi, et reliquis que corruptores puniunt. Oportet enim omnes que ordinantur uenerabiles diaconissas tempore ordinationis etiam moneri, et coram reliquis que dudum sunt uenerabiles diaconisse sacrorum audire mandatorum precepta, ut et ipse Dei timorem habeant et adherentem sacris mandatis fiduciam, timeant autem et confundi, et sacro cadere ordine: scituris quod si presumpserint,  aut erubescentes ordinationem, aut derelinquentes sacrum ministerium, ad nuptias uenire, aut aliam omnino uitam elegerint, ipse quidem obligate efficiuntur morti, et substantia earum applicabitur sanctissimis ecclesiis, aut monasteriis in quibus sunt. Qui uero eas aut in uxores accipere, aut corrumpere presumpserint, obnoxii quidem et ipsi gladio erunt, substantia autem eorum applicabitur fisco. Si enim in antiquis legibus uirginibus illis que in eorum errorem uocabantur mortis incumbebat periculum, corruptis quomodo non magis nos in his que a Deo glorificantur idem definimus, pudicitiam, que quam maxime mulieres exornat, conseruari uolentes, cum conueniat uenerabilibus diaconissis, ut et quod naturam decet custodiant, et quod debetur  sacerdotio conseruent. Secundum hoc autem et semel factos diaconos aut presbyteros nullo modo derelinquere sacerdotium. Quod non solum in presbytero et diacono sancimus, sed etiam si subdiaconus, aut forte lector fiat aliquis, neque hunc relinquere pristinum schema, et ad alteram migrare uitam: quia si tale aliquid egerit, secundum quod a nobis iam sancitum est, aut in curiam cum substantia, aut sub inopia degens ad officialem deponetur fortunam. Sed neque effusas competit fieri de cetero reuerendissimorum clericorum ordinationes. Quod enim hactenus gestum est, licet corrigi oporteret, attamen propter tempus sinimus. De cetero autem non propter hoc fieri, neque ad damnum sanctissimarum ecclesiarum uenire sancimus. Quecunque igitur oportebat de tali  modo in sanctissima maiore ecclesia huius nostre regie ciuitatis, et sub ea constitutis sanctissimis ecclesiis, et aliis, que hic sunt, fieri, hec speciali lege complexi sumus. In omnibus autem que foris sunt locis sancimus, si quis cum constituit ab initio edificare ecclesiam, definiuit ordinandorum mensuram, tanquam secundum eam expensas constituens, non prius ordinari quemquam in eadem ecclesia, nisi ad numerum a principio definitum eius mensura redigatur. Si uero hoc non fecerit, ipsa uero ciuitatis ecclesia ministrat emolumenta, et sibi et aliis ecclesiis, tunc non promptum sit augere illi clericos, neque propter aliquas forte compassiones aut beneficia ex hoc eam sumptibus pregrauare. Non sunt  enim hec pia, neque sacerdotibus digna, sed ex his que Dominus Deus dederit, que possibilia sunt, administrare, aut antiquam conseruare consuetudinem nichil penitus innouantem. Unde competit Deo amabiles patriarchas et metropolitanos huius habere prouidentiam, et eos quidem qui hactenus sunt sinere in schemate in quo sunt clericos. Metiri uero uniuscuiusque ecclesie facultates, et ita ipsos quoque sanctissimos patriarchas sub se constitutas ecclesias ordinare, et metropolitanos hoc ipsum a sanctissimis patriarchis commonitos facere, illos autem alios omnes sub se positos episcopos ad mensuram hanc deducere, et studere non ultra expensas facere clericorum ordinationes. Scimus enim quot sanctissime ecclesie propter hanc ordinationem et alias expensarum  effusiones inopes facte sunt.

Et quia aliquas earum uix quidem, tamen liberauimus, quedam uero adhuc onerate iacent ex tali eleuari angustia non ualentes, ideoque hoc prouideant sanctissimi patriarche, et metropolitani, et reliqui Deo amabiles episcopi, ut et nos que ab eis aguntur discentes, approbemus eos qui nostram legem in litteris positam apud semetipsos ostenderunt operibus adimpleri. Que igitur a nobis sancita sunt, et sacrum ordinem statumque custodiunt secundum sacrarum regularum obseruationem et tenorem, de cetero conseruent perpetue integra et sanctissimi patriarche uniuscuiusque dieceseos, et Deo amabiles metropolitani, et reliqui reuerendissimi episcopi, atque clerici, ubique Dei culturam et sacram disciplinam custodientes inuiolatam,  pena imminente ista preuaricanti, quo penitus alienus sit a Deo, et imposito sibi sacerdotii ordine. Nam uelut indignus hoc excluditur. Licentiam uero uniuersis damus, cuiuscunque sunt officii, uel conuersationis, respicientibus aliquid horum preuaricari, nuntiare nobis et ad imperium, quod semper est, ut nos, qui hoc secundum sacrarum regularum explanationem apostolicamque traditionem constituimus, decentem etiam indignationem preuaricatoribus inferamus, uidelicet his etiam que sancita sunt a nobis de hereditatibus Deo amabilium episcoporum custodiendis. Sanctissimi sane patriarche uniuscuiusque dieceseos hec proponant in ecclesiis sub se constitutis, et manifesta faciant Deo amabilibus metropolitanis, que a nobis constituta sunt. Illi quoque  rursus etiam ipsi proponant in metropolitana sanctissima ecclesia, et constitutis sub se episcopis hec manifesta faciant. Illorum uero singuli in propria ecclesia hec proponant, ut nullus in nostra republica ignoret, que a nobis ad honorem et magnificentiam magni Dei et Saluatoris nostri Iesu Christi disposita sunt. Insuper sequens hec tua sanctitas omnibus, qui sub ea sunt, sanctissimis metropolitanis hec faciat manifesta uniuerso tempore tenenda. Scriptum exemplar Epiphanio sanctissimo archiepiscopo magne huius et alme urbis. Scriptum exemplar sanctissimo archiepiscopo Hierosolymorum. Scriptum exemplar Ioanni uiro gloriosissimo prefecto sacrorum pretoriorum secundo exconsule et patritio, cui etiam  hoc adiectum est. Et tua quoque celsitudo hec sciens una cum semper suscepturis sedem tuam hec seruare festinet. Et si denuntiatum aliquid fuerit, tale delictum prohibeat, et maxime quecunque inordinationibus curialium uel officialium interdicta sunt. Nuntiet autem etiam nobis, ut decens super eis imponatur correctio, utatur quoque preceptis ad clarissimos prouinciarum iudices, ut et ipsi, que fiunt inspicientes non permittant aliquid extra hoc, quod a nobis constitutum est, fieri: imminebit enim eis et pena quinque librarum auri, siquidem et ipsi preuaricari uidentes non denuntiauerint, aut sedi tue, aut imperio, ut undique decens ornatus ordinationis gradui conseruetur. Scripta cum adiectione dominica.



NOuELLA uII. De non alienandis aut permutandis rebus ecclesiasticis immobilibus, aut in specialem hypothecam dandis creditoribus, sed ut sufficiant generales hypothece.


Imperator Iustinianus Augustus Epiphanio archiepiscopo, et patriarche Constantinopolitano.

Unam intentionem hanc semper proponimus, omne quidquid prius imperfectum aut confusum uidebatur, hoc et expurgare, et perfectum ex imperfecto declarare, quod etiam in omni legislatione facientes, credimus oportere et in alienationibus, que fiunt super sacris rebus una complecti lege, que priores omnes et renouet, et emendet, et quod deest adiiciat, et quod superfluum est, abscindat. A Leone siquidem  bone memorie, qui post Constantinum pie memorie Christiana fide inter ceteros imperatores principatum auxit, et constituit sacrarum ecclesiarum honorem et disciplinam scripta, lex est de alienationibus ecclesiasticis conclusa in sola huius felicissime ciuitatis sanctissima maiore ecclesia. Et laudamus plurima huius legis cum omni uehementia et Dei cultura posita. Sed eo quod non generaliter posita sit, in omnibus, indigere etiam eam quadam correctione credimus. Ab Anastasio quoque pie memorie scripta quedam de talibus lex est, neque similis priori, et omnino minus habens, effusa namque et per loca foris posita, nichilominus mansit imperfecta, eo quod ad solum sacerdotium et diecesin respiciat, constitutam sub beatissimo patriarcha huius regie et felicissime  ciuitatis, alias autem omnes non perscrutata sedes, cum utique dignam correctione esse eam arbitratur, propter quam occasionem alia quidem corrigebat, alia uero incomposita relinquebat. Quamobrem eam quoque uacare de cetero sancimus, utpote imperfectam, et loco circumclusam, et non generalem inter leges existentem, neque aliquid studiosum introducentem.

Hec ergo nos omnia emendantes, unam existimamus legislationem omnibus sanctissimarum ecclesiarum, xenodochiorum, nosocomiorum, monasteriorum, brephotrophiorum, gerontocomiorum, et totius sacrati collegii rebus imponendam, et hanc legem Leonis pie memorie constitutioni adiiciendam esse:  prius quidem breuiter legislationem exponentes, sicque omne quod reliquum est intexentes.

uult autem illa neque Deo amabilem archiepiscopum et patriarcham huius felicissime ciuitatis, seu sanctissime maioris ecclesie, neque economum uendere, aut donare, aut aliter alienare rem immobilem, domum forsan, aut agrum, aut colonum, aut mancipia rustica, aut ciuiles annonas , sed neque pro ulla compensatione, aut qualibet alia circumuentione tale aliquid agi. Et interminatur emptori quidem rei restitutionem, ut reddat pro tempore economo rerum sanctissime ecclesie rem, quam ipse perceperit, cum omni medii temporis  fructu, et aliis lucris, casu imminente pretiorum ei qui tale aliquid accipere aut comparare presumpserit, cum etiam hoc quidem, quod contra leges actum est, ita ponat, ac si neque a principio gestum sit. Oeconomum uero hec preuaricantem dare quidem de suo sanctissime ecclesie iubet omne, quidquid ex ea causa lucratus est, aut sanctissime ecclesie damni intulit. Super hoc autem etiam excludit officio economum, et dat actionem sanctissime ecclesie, non solum contra Deo amabiles economos, sed etiam contra successores eorum, siue ipsi hec alienauerint, siue pro tempore Deo amabilem episcopum, aut alium quempiam clericorum uidentes alienantem degeneri et illiberali taciturnitate passi sunt, et multo potius, si cum uiderent, consentientes tale  aliquid permiserunt, et non prohibuerunt. Ad hec autem etiam tabellionem, qui talia confecit instrumenta, perpetuo tradit exsilio, nullam ei clementiam neque per reuersionem participans. Ipsos quoque maximos iudices, qui ad hec accedunt, et talibus ministrant causis, aut confici apud semetipsos monumenta pro confirmatione talium donationum aut aliorum actuum patiuntur, cingulo, et dignitate, et substantia interminatur excludere. Hec igitur increpans uehementer, permittit rei ecclesiastice usum, aut qui uocatur ususfructus, sub certo quodam tempore, aut etiam usque ad uitam percipientis dare sanctissimam maiorem ecclesiam, sub hac tamen definitione, ut is qui hanc accepit munificentiam, eiusdem quantitatis rem recompenset sanctissime maiori ecclesie iure  proprietatis, ex qua possit eumdem reditum sanctissima ecclesia habere, quantum ille ex usu accepit, post percipientis utique mortem, aut definitum tempus, usu uidelicet et usufructu date ecclesiastice rei ad sanctissimam maiorem ecclesiam redeunte, et item usu donate rei cum proprietate sanctissime ecclesie uindicando; talem namque contractum sine periculo esse ponit lex. Si uero minoris fuerit quam quod datur a sanctissima ecclesia illud quod compensatur ei cuius mox quidem percipiet proprietatem, sperat autem et usum accipere, infirmum contractum et pro non facto ponit, datque licentiam uindicationis, utpote circumuentione contra ius sanctissime ecclesie facta. Lex itaque talia sub breuitate decernit,  et multam imponit, et usque ad res sanctissime maioris ecclesie stat solummodo, et quanquam omnem perimit circumuentionem, quam prediximus, non tamen retinere calliditatem postea insurgentium ualuit. Quidam enim dudum hoc quod uocatur colonarium ius  adinuenientes neque nostris legibus, neque cuiusquam omnium notum, circumuentionem  non paruam meditati sunt contra legem, perpetuas pene excogitantes alienationes. Quod nos de cetero agi prohibemus, et pro eo ipso conscripsimus legem.

Dudum autem et ad emphyteusin respexerunt, et imminuerunt plurimam quantitatem ueri reditus illis qui emphyteusin accipiunt, prestantes hi qui rebus quidem sanctissime maioris ecclesie presidebant.

Ideoque nos in quadam constitutionum nostrarum definimus quidem usque ad personas tres emphyteusin fieri, accipientis, et duorum aliorum successorum: hoc etiam super rebus sanctissime maioris ecclesie fieri permittentes, non autem ultra sextam partem propter fortuitos casus emphyteusin accipientes releuari sancientes. Quia uero didicimus sic effuse et impie ab aliquibus fieri documenta, ut neque  sexta relinquatur sanctissime ecclesie pars, reliquis omnibus emphyteusin accipientibus donatis: porro autem Anastasius pie memorie gesta monumentorum constituens fieri super alienationibus, sic ut etiam huius rei tempus adiiceretur, et emphyteusin statuens, sine gestis quidem usque ad solam uitam accipientis emphyteusin, cum gestis autem in perpetuum eam extendens, neque perfectam fecit, neque utilem legem, et undique imperfectam, usque ad solam diecesin patriarchice sedis huius felicissime ciuitatis  legislationem statuens.

Nos igitur  sancimus, neque sanctissimam huius felicissime ciuitatis maiorem ecclesiam, neque sub ea constitutas  ecclesias, quarum ipsa erogationem suscepit , neque alias omnes ecclesias in hac felicissima existentes ciuitate, aut circa eius confinia, neque sub patriarchica sede huius felicissime ciuitatis constitutas, quarum metropolitanos ipse ordinat, neque alium ullum ubicunque, siue patriarcham, siue episcopum   neque aliquem xenodochum, aut ptochotrophum, aut nosocomum, aut orphanotrophum, aut brephotrophum, aut gerontocomum, aut monasteriorum  abbatem seu abbatissam, aut quemlibet omnino presidentem uenerabilibus collegiis, licentiam habere alienare rem immobilem, aut in domibus, aut in agris, aut in hortis, aut omnino in huiusmodi consistentem, neque rusticum mancipium, neque ciuilem annonam, nec per specialis pignoris occasionem tradere creditoribus.

Alienationis autem nomen generalius ideo posuimus, ut prohibeamus et uenditionem et donationem et computationem, et in perpetuum extensam emphyteusin, que non procul ab alienatione consistit, sed omnes ubique sacerdotes ab huiusmodi alienatione  prohibemus, subdendos penis, quibus Leonis pie memorie usa est constitutio: illam namque per omnia ualere et ratam esse sancimus. Preterea autem proposuimus et protulimus, et conscripsimus hanc legem non paterna uoce, sed hac communi et Greca, ut omnibus sit nota propter facilem interpretationem.

Quod itaque iam preteriit, relinquimus. Nam documenta tam longo ab hinc tempore facta denuo commouere, multe erit tergiuersationis. Quapropter, que usque huc hactenus exstant, proprium habeant uigorem, de cetero autem omnem alienationem interdicimus, predictas eis penas imponentes.

Ut autem lex ad humane nature uarietatem permaneat, et ad id quod semper uenit accommodata,  per omnia immota permaneat  necessarium existimauimus, quasdam exceptiones dare legi, cum multis uigiliis et subtilitate adinuentas, ut eas habens in auxilio lex, nequaquam moueatur.

Sinimus ergo imperio, si qua communis commoditas est, et causa ad utilitatem reipublice respiciens, et talem exigens possessionem alicuius immobilis rei, qualem proposuimus, hanc ei a sanctissimis, ecclesiis, et reliquis uenerabilibus domibus et collegiis, percipere licere, undique sacris domibus indemnitate seruata, recompensanda re eis ab eo qui percepit, equa aut etiam maiore, quam data est. Quid enim  causetur imperator, ne meliora det, cui plurima dedit habere Deus, et multorum dominum esse, et ut facile dare potest, et maxime in sanctissimis ecclesiis, in quibus omnis donatarum eis rerum immensitas optima mensura est? Unde si quid tale fiat, et pragmatica processerit forma, precipiens imperio dare aliquid talium rerum, et recompensauerit mox rem meliorem, et uberiorem, et utiliorem, sit ea permutatio firma, et hi qui president domibus, quarum est quod alienatur, et qui talibus administrant litteris, sine querela undique sint, nullam metuentes penarum, que a Leone pie memorie interminantur, et a nobis firmate sunt. Utique cum nec multum differant ab alterutro sacerdotium et imperium, et sacre  res a communibus ac publicis, quandoquidem omnium rerum sanctissimis ecclesiis abundantia et status ex imperialibus munificentiis perpetuo prebeatur. Alterutris itaque compensantes, que decent, non ab aliquibus iure culpabuntur. Aliam uero omnem, siue ad ipsum imperium, siue ad aliam quamcunque personam factam, siue uenditionem siue emphyteusin perpetuam omnino perimimus. Sed neque donationem, siue permutationem, siue dationem cuiusdam pignoris in re immobili factam occasione mutuorum fieri sinimus. Et hec ualere uolumus in omni ecclesia, omnique monasterio, et nosocomio, et xenodochio, et brephotrophio et asceterio, et gerontocomio, et omni absolute collegio, quod actio pia constituit, nullo penitus horum accipere aliquid ab eis ualente.  Unde neque constitutione Anastasii diue memorie ulterius opus erit, neque secundum illam facienda decreta memorate obseruationis. Ipsa enim rei principia perimentes, et prohibentes quod fit, nequaquam perscrutatione deinceps indigebimus.

Emphyteusin autem, siue in sanctissima maiore ecclesia, siue in omnibus reliquis adorandis domibus, fieri sinimus, et in persona accipientis, et in duobus eiusdem persone heredibus deinceps, filiis duntaxat solis masculis aut feminis, aut nepotibus utriusque sexus, aut uxore, aut uiro, si hoc uidelicet de uxore aut uiro, expressim nominetur; alioquin non transire ad aliquem alterum heredem, sed usque ad solam uitam percipientium standum, nisi filios aut nepotes habuerint. Aliter autem penitus emphyteusin  agi ecclesiastice cuiusdam, aut ptochice rei immobilis, aut mancipii rustici, aut ciuilis annone, nullo modo permittimus, neque quod fit, aliquod penitus robur habere sinimus.

Quia uero Leonis quidem pie memorie, constitutio sub nulla penitus deminutione dari rem ecclesiasticam sanciuit, nos autem in alia constitutione a nobis scripta, sextam solum excipi super emphyteusi sanciuimus, huiusmodi quemdam deminutionis rei ordinem damus, ut queratur cum omni ueritate et subtilitate pensio eorum que dantur, an tanta sit quanta ab initio fuerit, quando ad sanctissimam uenit ecclesiam, et detur emphyteusis talibus personis, quales dudum diximus. Tunc enim sextam partem cum scrupulositate imputandam concedimus. Si uero minui  contigerit per quamdam calamitatem pensionem, aut in totum tunc constantem pensionem accipiat, qui emphyteusin subire uult, aut penitus abstineat, cum liceat elocare potius quam tales deminutiones in emphyteusi celebrare. Si uero alicuius ecclesiastici suburbani predii emphyteusis detur, qualia plurima, maxime in hac nouimus felicissima consistere ciuitate, multo quidem digna pretio, paruas uero reddentia pensiones, aut nichil pensionum omnino non ex reditibus metiri emphyteusin, sed estimare suburbanum subtiliter, et reputari ex pretio redacto reditus possibiles in uiginti annis computari, et in reditibus secundum hoc computatis agi emphyteusin, non perpetuo, sed in eum qui percipit, et duas ex eo  successiones, et uiro et uxori  faciendam.

Scire autem emphyteutas conuenit, quia si in biennio continuo non exsoluerint emphyteuticum canonem , fient omnino extranei emphyteumatos, et uolentibus prepositis sanctarum domuum licebit predia aut domus uindicare, nullam metuentibus meliorationum repetitionem. Sed siquidem deterius fecerit predium, aut suburbanum, aut domum, qui emphyteusin percepit, cogi eum de suo diligentiam ac restitutionem prisci status facere, obligatumque ad hoc esse et ipsum, et heredes eius, et successores,  eiusque res, insuper et debitos omnes reditus sine dilatione exigi.

Quod autem dictum est a nobis, ut nullius immobilis rei ecclesiastice aut ptochice alienatio sit permissa, ad nullam nostre reipublice personam sancimus ualere, non solum super constantibus domibus, et suburbanis, et hortis, et agris, sed etiam super ruinis  et in his que omnino destructa sunt, et in pauimento iacent, siue etiam in puris ruinis nullum edificium habentibus, neque materiam iacentem. Non enim in illis alienationem fieri permittimus, nisi in sola emphyteusi temporali, secundum quod dudum a nobis dictum est, et in tribus personis talibus, quales prediximus.

 Et ut neque ulla circumscriptio in rem ecclesiasticam in talibus fiat, duobus per tempora primatibus mechanicis, aut architectis, siue in hac regia et maxima ciuitate una cum Deo amabilibus economis, et quinque reuerendissimis presbyteris, et duobus diaconis, presente quoque Deo amabili episcopo, siue etiam in prouincia duobus insignibus mechanicis aut architectis, aut etiam uno  interuenientibus in illis locis, sacrosanctis Euangeliis propositis, definiatur ab architectis, quantum competat pro hoc solui sanctissime ecclesie secundum modum emphyteuseos, et sub his emphyteutica conscriptio in eo celebretur secundum figuram prius dictam: ille uero et edificet, et utatur materiebus  et transmittat emphyteusin  usque ad duas successiones  et sic reuertatur post trium personarum mortem ad sanctissimam ecclesiam aut uenerabilem domum, ex qua facta est emphyteusis, et ualeat etiam talis contractus, utpote presenti non repugnans legi.

Neque illud quod hactenus contra tales contractus agebatur, ualere permittendum est de adiectione, ut si duorum heredum compleatur tempus, licentia sit eis, qui post illum sunt, in emphyteusin dare id, de quo agitur, et semper eos preponi aliis. Hoc enim nichil aliud est quam per reuolutionem et machinationes perpetuas eis emphyteuses, magis autem priuationes ecclesiasticarum agi rerum. Sed et si quid  factum est tale, nullam necessitatem esse reuerendissimis economis, duobus heredibus cessantibus, ceteris tradere.

Si quis autem uoluerit accipere secundum rationem usus, aut qui uocatur ususfructus, rem ecclesiasticam aut sanctissime maioris ecclesie, aut alterius cuiuslibet, que in omni nostra ditione sunt posite, aut ptochiorum, omnino percipiat hoc, et secundum predictam obseruationem, et secundum formam constitutionis Leonis pie memorie, ut iste locuples existens, et substantie immobilis dominus aliam mox rem secundum proprietatis ius compenset sanctissime ecclesie, aut uenerabili domui, ex qua hoc percepit, tantos et tales inferentes reditus, quantos aut quales habet id, quod datur, ut ita post  eius obitum ecclesiastica aut ptochica res reuertatur ad uenerabilem domum cum usu, qui datus est, non transcendente tempus uite percipientis, accipiat autem similiter et rei in compensationem date usum, quatenus post percipientis obitum aut tempus, in quo donatio usus conuenit, non transcendens uidelicet percipientis uitam, utrumque ex toto et secundum proprietatem et secundum usum apud sanctissimam ecclesiam remansurum sit.

Quia uero Leonis pie memorie constitutio penas pene solummodo in uenditiones decreuit, nos autem interdiximus non uenditiones solum, sed etiam donationes, et permutationes, et perpetuas emphyteuses, et pignorum dationes in rebus immobilibus, uidemus autem quosdam sic amatores periculi constitutos,  ut presumant ad ea que interdicta sunt accedere, et circumuentionem facere legibus ex uoluntate et presumptione quam habent, et que omnibus modis interdicta sunt, et que forsitan deducunt homines ad mortem, qui id agunt, propterea necessarium existimauimus in unoquoque contractu etiam certam statuere penam. His scilicet penis, que posite sunt aduersus economos ex constitutione predicta pie memorie Leonis, similiter et nunc imminentibus economo, aut xenodocho, aut nosocomo, aut brephotropho, aut abbati, aut abbatisse monasterii, aut asceterii secundum quod prius dispositum est.

Si quis igitur emere presumpserit rem ecclesiasticam, aut ptochicam, cadat quidem mox pretio, exigatur autem res quam accepit, cum omni medii temporis  incremento, et contra sanctissimam ecclesiam quidem, aut uenerabilem domum nullam omnino habeat actionem, contra uenerabiles uero economos, aut qui omnino uendiderunt, in propriis eorum substantiis ex contractu habeant actionem, ut etsi non propter Dei timorem, tamen metu sue substantie segniores circa uenditionem fiant. Si quis autem per donationem accipere presumpserit rem ecclesiasticam, aut ptochicam, et ipso, quod datum est, omnino cadat, et aliud tantumdem ex sua substantia repenset sanctissime ecclesie, aut uenerabili domui, ex qua hoc suscepit, ut quam nisus est ingerere contra eam nouitatem, suam exercens malignitatem, eam ipsemet in propriis bonis sentiat. Si autem permutatio  in quibusdam personis fiat, preter solum imperium, sicut prediximus, et qui permutationem accepit, subiaceat pene et datam sibi rem amittat, et recurrat rursus hec ad uenerabilem domum, unde progressa est, et quod pro compensatione dedit, maneat apud uenerabilem domum, et qui accesserit ad causam legi contrariam, cadat utroque iuste, et secundum hoc pene subdatur, secundum quam et propriis cadat, et quod sperauit, non acquirat, etiam hic actione ei seruata in propria substantia eorum, qui contractum cum eo celebrauerunt.

Si autem creditor in pignore corporali elegerit accipere rem immobilem ecclesiasticam, aut ptochicam in domibus forsan, aut suburbanis, aut agris, aut hortis, aut ciuilibus panibus, aut rusticis mancipiis,  et dederit aurum, ab hoc cadat creditor, et que mutuum acceperit sanctissima ecclesia aut uenerabilis domus, quod mutuatum est aurum, lucro habeat, etiam hic contra celebrantem mutuum economum, aut xenodochum, aut brephotrophum, aut presulem monasterii, aut asceterii, aut aliorum uenerabilium collegiorum creditori actione manente, his omnibus etiam in abbatissis muliebrium asceteriorum aut monasteriorum ualentibus. Si enim omnino sanctissimis ecclesiis aut aliis uenerabilibus domibus credito opus sit, idque forte aut in necessariam quamdam et ineuitabilem occasionem, et preter quam non poterit, quod imminet adimpleri, aut in aliam causam utilissimam sanctissime ecclesie consistentem, licebit prepositis earum usque ad generalem hypothecam  stare, et nullum speciale pignus creditoribus prebere.

Si uero etiam perpetuam quispiam emphyteusin accipere presumpserit, quod non licet, aut temporalem quidem, non tamen secundum huius nostre legis obseruationem, etiam sic cadat quidem de emphyteusi, et quod datum est maneat apud uenerabilem domum. Debebit autem continuo et post casum emphyteumatos soluere, quantum soluturus erat, si secundum legem emphyteusin subiisset, nichil apud eum manente ex rebus pauperum que frustra per emphyteusin date sunt.

Hec igitur omnia custodiantur predictis subiecta penis, neque tabellionibus presumentibus instrumentis talibus ministrare, sed usque metuentibus  exsilium, ex quo nunquam reuertantur, nec si sacra hoc prebeat forma, neque iudicibus uel dictare talia instrumenta presumentibus, uel facta suscipere et gestis monumentorum ea firmare, ne etiam ipsi et cinguli ac dignitatis et substantie casum secundum Leonis constitutionem sustineant. Iisdem penis seruandis etiam aduersus eos qui sacrata uasa contra nostram legem aut pignori dant, aut uendunt, aut conflant propter alienationem. Nam et illos equali, aut maiore pena dignos esse sancimus, quando etiam circa sacras res et Deo dedicatas presumpserunt impie agere, nisi tamen aliquod tale fiat, quod diximus, circa redemptionem captiuorum, ubi anime hominum liberantur a mortibus et uinculis inanimatorum  uenditione uasorum. Simili uidelicet obseruatione et super alienatione ciuilium panum custodienda, sicut sepe diximus, eo quod tales esse panes non solum in hac felicissima ciuitate, sed etiam in magna Alexandria, et in Theopoli esse didicimus, forsitan autem tale aliquid etiam in aliis prouinciis quibusdam est. Unde tametsi alibi quoque huiusmodi quedam est possessio, et in illa lex seruetur, et suam obseruationem extendat.

Quia uero uerisimile est quempiam etiam in circumuentionem huius legis tentare pragmaticas sacras formas accipere, tale aliquid eis agere permittentes, et hoc prohibemus in omni persona maiore, uel minore, siue in cingulo constituta, siue horum qui circa nos sunt, siue aliorum quispiam inter populos  habitantium. Et sancimus, nulli penitus licentiam esse talem quempiam pragmaticum proferre typum, neque ex hoc accipere aliquod de sanctissimis ecclesiis compendium, aut de monasteriis aut ptochiis, aut aliis uenerabilibus collegiis immobilium rerum. Sed et gloriosissimo questori penam imminere centum librarum auri, si quid tale dictauerit, simul et suscipientibus insinuationem talis cuiuspiam sacre forme gloriosissimis iudicibus, aut aliis quibusdam eamdem imminere penam, et tabelliones succumbere Leonis pie memorie constitutioni, si confecerint tale aliquod instrumentum, et Deo amabiles episcopos, aut uenerabiles economos sine periculo refutare huiusmodi sacras pragmaticas formas, magis autem cum periculo suscipere et agnoscere,  quia circa ipsum sacerdotium periculum sustinebunt, si negligentes has leges, que ita fiunt, pragmaticas sequantur formas. Oportet enim ea que communiter et generaliter ad omnium utilitatem sanciuntur, potius ualere, quam ea que circa aliquos studentur agi ad corruptionem communium legum. His solis uidelicet conducendis et in emphyteusin dandis rebus, quascunque putant tali aliquo egere. Si tamen uoluerint quedam sub propria gubernatione habere Deo amabiles economi, aut aliorum presules collegiorum, nulli horum, qui in potentatu sunt, neque secundum sacram pragmaticam formam, licentiam esse cogere eos, aut per conductionem, aut per emphyteusin hec tradere ei, qui hoc agit, et sacrilegii subiacere pene et omnibus mulctis, que hac nostra  lege sacra continentur et suppliciis. Quia uero cognouimus aliquod pessimum delictum factum et apud Alexandrinos et Aegyptios, iam autem et in aliis quibusdam imperii locis quosdam presumere uel ipsa uenerabilia monasteria uendere, aut permutare, aut donare, in quibus et altare collocatum est, et sacrum exhibitum ministerium, quale moris est in sanctissimis ecclesiis celebrari, quippe sacris lectis Scripturis, et sacrosancta et ineffabili communione tradita, et monachica illic facta habitatione, ita ut hec mutarentur ex sacra et Deo amabili figura ad priuatam mansionem et statum, hec omnino de cetero fieri prohibemus, nulli hominum permittentes hec delinquere, sed etiam factum infirmum omnibus  declaramus modis, et pretiorum casum imponimus accipientibus, et uenditorem quoque damnificamus, et rei casu et pretii amissione, sanctissime ecclesie eius loci et uenerabilibus monasteriis hoc tribuentes, quatenus ipsi prouideant ut quod male alienatum est rursus ad monachicam reuocent figuram, neque hypotheca super his ualente, sed etiam ipsa infirmanda, et rursus sacro monasterio assignanda.

Sicut autem damnosas alienationes prohibemus, sic et damnosas possessiones interdicimus. Multe enim apud nos mote sunt questiones, ubi quidam minus idonea predia donauerunt sanctissimis ecclesiis, aut uenerabilibus domibus, aut etiam uendiderunt tanquam idonea, cum utique sterilia a principio essent, et ex hoc uenerabilibus domibus nocuerunt.  Interdicimus igitur rectoribus uenerabilium domorum tale aliquid agere, aut certe cognoscere, quia si non cum omni subtilitate fecerint contractus, sed fenea quedam possessio aut damnosa detur ecclesiis, aut monasteriis aut xenodochiis, aut nosocomiis, aut aliis uenerabilibus collegiis, contractus quidem pro non facto erit, et recipiet omnino, qui dat, quod per circumuentionem et fallaciam datum est. Oeconomus autem qui tale aliquid egerit, aut abbas, aut xenodochus, aut nosocomus, aut ptochotrophus, aut orphanotrophus, aut gerontocomus, de suo ei qui dedit saluabit ex hoc damnum. Si uero sic causa fingeretur, ut etiam aliquod aurum pro hoc detur, et hoc lucrabitur quidem uenerabilis domus, que feneum aliquod acceperit. Qui uero aurum dedit, habebit  contra eum qui contractum celebrauit ex hoc actionem, sicut prediximus. Hec omnino a nobis super ecclesiasticarum aut ptochicarum rerum alienatione posita sit lex, Leonis quidem pie memorie sequens constitutionem, et non aliud quidem curans, aliud autem incuratum relinquens, sed in omni terra quam Romanorum continet lex, et catholice ecclesie sanctio, hec extendatur, et determinet que sua sunt, et ualeat perpetuo, custodita a sanctissimis patriarchis uniuscuiusque dieceseos, et a Deo amabilibus metropolitanis, et ab aliis episcopis, et clericis, et economis, et abbatibus et xenodochis, et nosocomis, et brephotrophis, et gerontocomis, et orphanotrophis, et omnibus similiter rectoribus aliquorum sanctorum collegiorum, omnibus imponens  proprium robur et licentiam prebens uolenti denuntiare que delinquuntur. Laudabilis enim huiusmodi est, et calumniatoris effugiet nomen, qui causam contra leges factam redarguit, auctor pietatis et utilitatis sacris domibus factus. Seruabunt autem eam nichilominus et nostre reipublice iudices maiores et minores, ciuiles et militares, et precipue per omnes dieceses constituti gloriosissimi prefecti sacrorum pretoriorum, et medias habentes administrationes, quas spectabiles uocant  et alios, et qui post illos sunt magistratus, hoc est prouinciarum consulares siue presides constituti, atque defensores ciuitatum, et  simpliciter omne ciuile, militare, et publicum auxilium hanc nostram legem tanquam ad communem utilitatem et pro totius terre pietate positam seruet, et preuaricatores subdat penis quas primitus diximus. Si quid autem de conductionibus ecclesiasticarum rerum, aut in aliis capitulis sanciuimus, aut a prioribus nostris sancitum est, maneat hoc in propria firmitate, neque ex presenti sacra nostra constitutione nouandum; alia enim omnia manere in propriis terminis sinimus, nisi tamen aliquid de his habeat, que hic constituimus, cum sufficiat pro omnibus hec lex super id quod a Leone pie memorie factum est, omnem aduersus ptochicas res auferre alienationis occasionem. Tua igitur beatitudo, et qui post illam in pontificalibus sedibus  fuerint, que a nobis disposita sunt, operi effectuique tradere festinet. Dat. XuIII Kal. Maii, Belisario u. c. cos.



NOuELLA uIII. Ut presides absque ulla datione pecunie ad officia mittantur.

Imperator Iustinianus Augustus Ioanni prefecto pretorii iterum exconsule et patricio.

Nobis equidem, dum sedulo consultamus, quibus modis boni aliquid, et quod Deo placeat, subditis per nos inferatur, usu uenit planissime, ut diu simul noctuque in curis et uigiliis uersemur. Neque eam animi uigilantiam superuacue aut preter rem suscipimus, sed siue interdiu quid geramus, siue noctibus ex equo utamur cum die in tam numerosa eam  consilia impendimus, ut nobis pro omnibus curam gerentibus, subditi nostri omni sollicitudine uacui in tuto et summa tranquillitate collocentur. Omni enim cum peruestigatione et accurata inquisitione progredimur, ea efficere cupientes, que utilitatem subditis nostris adferant, simulque omni eos onere ac damno, quod preter descriptionem publicam et iustam ac solitam collationem alicunde inductum est, exsoluant. Inuenimus namque plurimum in rempublicam iniquitatis irrepsisse, que non initio sed paucis abhinc annis intrusa, subditos nostros ad paupertatem adigat, ut periculum sit, ne ad summam omnium rerum inopiam delabantur, et secundum descriptionem publicam, ne consueta quidem et solita, uereque pia tributa publica sine graui dispendio et necessitate  queant persoluere. Ac cum et qui imperium aliquod retro annis parum probe gesserunt semper aliquid cuperent rebus suis lucri per officiorum delationem accedere, meritoque illos sequerentur etiam gloriosissimi pretoriorum prefecti, qui unquam fieri potuit ut collatores extraordinariis dispendiis simul et solitis ac pientissimis publicis prestationibus per id genus iniquitatis sufficerent? Subiit igitur animum cogitatio, quo tandem facto, quidquid uspiam in prouinciis nostris noxium existit, possemus uno generali actu ad meliora traducere. Et reipsa hoc euenturum deprehendimus, si demus operam ut gentium presides, qui ciuilia in prouinciis officia administrant, puris utantur manibus, et omni preda  abstineant, his solis contenti, que prebentur ex publico. Quod quidem aliter non fiet, nisi quoque ipsi officia gratuita susceperint, neque pretextu  suffragiorum, neque iis, qui magistratus gerunt, neque cuiquam alii quidquam dantes. Tametsi enim non exiguus imperio reditus ea re decedit, animaduertimus tamen collatoribus nostris, si indemnes atque illesi a iudicibus conseruentur, ingens incrementum accipientibus, tam imperium quam publicum erarium recte se habiturum, semper usibus suis paratos habens subditos locupletes, et unico hoc ordine introducto, amplam et ineffabilem omnium rerum copiam exstituram. An uero omnibus manifestum non est, quod qui aurum dat, quique eo pacto officium redimit, non hoc tantum dat,  quod pretextu  suffragiorum excogitatum est, sed etiam aliud extrinsecus multo amplius accumulat, ut prius ab iis gratiam ineat, qui uel conferre officium, uel ambire solent? Et sic uno absurdo principio admisso, multas deinde manus obeat necesse est, qui semel largiri cepit, et quidquid id auri est, non de suo forte prebeat, sed mutuo sumptum, et ut mutuum accipere possit, damno obnoxius secumque ratiocinetur, quod conueniens sit, tantum ex prouincia recipere, quantum uel ad dissoluendum es alienum suum tam in sorte quam usuris, quam etiam damno, quod ut mutuum acciperet, sustinuit, satis sit, uel administrationis tempore tam iudici, quam circa ipsum uersantibus, largiores sumptus atque ante fecerunt, suppeditet, uel  post officium depositum, quo forte tempore cum potestate non erit, in longiores sibi usus ueluti reditum reponat, ut quod a collatoribus nostris exigitur, in triplo aut potius  in decuplo superet id, quod ab ipsis dabatur, qua re et fiscus detrimentum sentiet. Nam que in fiscum inferri debebant, si puris manibus uteretur ille qui officium obtinet, ea postquam qui officium gerit in usus suos conuertit, penitus ad inopiam redacto collatore, huius deinde inopiam ab ipso inductam nobis reputat. Ad hec quecunque impie geruntur, ea merito in huiusmodi futurorum occasionem referuntur. Siquidem prouinciarum moderatores si lucro et prede intenti sint, multos reos sontes accepta pro delicto pecunia absoluunt, multos rursus insontes, ut sontibus  gratiam faciant, condemnant. Neque in pecuniariis tantum hoc causis agunt, sed etiam in criminibus publicis, ubi de uita periculum uersatur. Hinc ex prouinciis fuge existunt, hinc ex omnibus passim locis gementes huc confluunt sacerdotes, decuriones, cohortales, patres familiarum plebeii, rustici, optimo iure iudicum nostrorum rapinis et iniuriis succensentes. Neque ea sane sola fiunt, sed etiam in ciuitatibus seditiones et populares motus pecunie  causa et excitantur et reprimuntur. In summa hec est omnium malorum causa et pecunias ex officiis conquirere omnium flagitiorum principium et finis. Et profecto, quod sacra docent eloquia, admiratione dignum simul et uerissimum  est, nempe auaritiam omnium malorum matrem existere, et maxime, cum in animis non priuatorum, sed magistratuum innascatur. Quis enim absque metu periculi non furetur, quis non secure latrocinetur, conuersis ad magistratum oculis uidensque illum omnia auro habere uenalia, confidens fore, ut nichil tam turpe admittat, quod non data pecunia possit redimere? Inde homicidia, adulteria, latronum aggressure, uulnera, raptus uirginum, nundinarum et publicorum conuentuum confusio, contemptus legum et magistratuum, omnibus tanquam uile aliquod mancipium uenum eas proponi existimantibus. Adeoque non sufficimus, ut uel cogitatione complectamur, uel prosequamur dicendo, quam multa ex prouincialium magistratuum furtis atrocia eueniant,  nemine audente eos libere increpare, continuo illis administrationis emptionem pretendentibus. His omnibus apud nos ipsos in consultationem propositis, assumptaque postmodum in consultationis societatem pientissima a Deo nobis data coniuge, communicato preterea cum excellentia tua negotio, quanquam ex suggestione consilii tui suscepto, ad diui nam hanc legem peruenimus, per quam sancimus, ut neque ulla proconsularis, neque  uicaria, neque comes Orientis, neque quecunque alia administratio, siue consularis, siue correctoria  suffragium, aut pro officio aliquid ulli magistratui, uel iis qui circa magistratus  sunt, aliiue persone patrocinii nomine prestent, sed cum gratis officia adipiscantur, modica tantum quedam nomine codicillorum et chartarum, que super unoquoque dari solent, prebeant. Siquidem tabulam huic diuine legi nostre subiecimus, que declaret quid unumquodque officium uel in sacro nostro laterculo, uel in iudicio excellentie tue codicillorum, siue instrumentorum, uel iussionum nomine prebere conueniat, ut id tamen ad moderationem redactum, non magnum illi sensum et detrimentum adferat.

Illud sane decernimus, ne Asiane prouincie uicarius, qui et Phrygie Pacatiane preses est, amplius eo appelletur nomine, sed de cetero nomen habeat Comitis Pacatiane Phrygie, eademque ex fisco annonarum  et capitum titulo ferat, que pro utroque officio usque adhuc percepit, nullo ex hoc deminuto. Neque duabus cohortibus utatur, sed ex utraque tam presidis, quam uicarii simul permista, una Comitiana re et nomine constituatur publicorum tributorum periculo ipsi simul et omnibus imminente, nimirum una cohorte constituta, et in nullo penitus diuisa, sed uniuersis in uno ueluti collegio coniunctim militantibus: ferens item ex publico annonas et capita propter congeminatum periculum, que utraque antea cohors ferebat. Non tamen ut ante quidem uicarius, nunc uero spectabilis Pacatiane Phrygie comes, ullam omnino in ceteras Asiani tractus prouincias potestatem sibi et imperium usurpet, sed quemadmodum  spectabilis Pacatiane Phrygie comitis appellationem obtinet, ita etiam sola  Pacatiana Phrygia contentus sit. Hoc ipsum uero et in altero uicariorum, qui ante per Ponticum tractum erant constituti, definimus, ut non duo in posterum existant, sed unus tantum qui quidem comes appelletur Galatie prime, habeat autem  etiam in milites potestatem, et utriusque officii annonas ferat. Ut tamen extra Galatiam primam  nichil obtineat imperii in ullam Ponticam prouinciam, sed per solam Galatiam primam consimiliter et cohorte permista, et pro uno  Comitiano collegio re et nomine intellecta et numerata, nemine ex ipsis ullam erga alios omnino differentiam obtinente, sed  una cohors sit iis qui uni presidi unius prouincie rectori subiecti sunt, tota simul cohorte una cum suo preside circa tributa periclitante.

Nulli quoque iudici penitus concedimus, neque ciuili, neque militari, mittere per ciuitates prouincie, quibus presidet, eos qui uocantur loci seruatores: scientibus, quod si quid tale fecerint, ipsi cadent administratione, presumentes alios in suum officium eleuare.

Idem hoc dicimus et in clarissimo comite Orientis et clarissimo preside  ut nomen quidem spectabilis comitis Orientis habeat, uni uero tantum re et nomine Comitiane cohorti imperet, et primam solummodo Syriam et Cyrrhesticos regat, et utriusque  pariter officii annonis perfruatur. Aequalem enim uicariis ipsum quoque ponimus, ut et ipse una cum cohorte illi obsecundante pro tributorum exactione et ciuilis ac publice discipline conseruatione periclitetur.

Porro uolumus ut omnes omnino prouinciarum nostrarum presidibus subiiciantur. Plebeii quidem  in omnibus causis, et quacunque occasione, tam pecuniaria quam criminali. Qui uero militia decorati, et propriis iudicibus deputati sunt, nichilominus etiam isti per omnia illis tributorum et criminum occasione subiiciantur. Sed neque eos qui ex quocunque hinc iudicio quascunque sententias executuri commeant, patiantur prouinciarum presides consuetudinum seu sportularum nomine  amplius aliquid, quam sacra nostra constitutione promulgatum est, accipere scientes quod si hoc neglexerint, omne damnum, quod exinde subditis nostris irrogatur, ipsi dependent. Damus autem eis licentiam, non tantum ut ad eos ista iudices referant, a quibus destinati sunt, sed etiam ad nos, ut et nos iis cognitis factum ipsum competenti animaduersione persequamur. Preterea si quos dignitatis seu cinguli fastu tumidos compererint collatoribus nostris iniurios esse, damus illis licentiam ut et de maleficio cognoscant, et iis qui sontes deprehenduntur cingulum adimant, nostrasque uices in prouinciis obeant, id quod antiquis etiam legibus promulgatum fuit. Quemadmodum enim omni eos iniusto arcemus lucro,  ita sancimus ut qui integre se in officiis gerunt, omni honore, reuerentia, auctoritate potiantur.

Ad eum itaque modum discretis a nobis magistratibus, conuenit ut hic facta de Deo mentione coram nobis, aut  coram celsitudine tua et iis qui unquam sedem tuam condecorauerint, coramque eo qui unquam sacrarum nostrarum largitionum gloriosissimus comes futurus est, et gloriosissimo questore sacri nostri palatii, et gloriosissimo comite ubicunque constitutarum sacrarum nostrarum rerum priuatarum, presente item pro tempore magnificentissimo chartulario sacri nostri cubiculi, qui nobis a codicillis est; is qui magistratum suscepit, iusiurandum prestet, nemini se quidquam omnino uel muneris uel patrocinii loco dedisse,  promisisseue, aut ex prouincia mittere pactum esse, siue gloriosissimi prefecti sint, siue alii cum potestate existentes, siue circa illos uersari soliti, siue quicunque, titulo inquam patrocinii, sed quemadmodum gratuitum magistratum capit, percipit, preterea ex publico annonas , ita et puris ipsum manibus conseruabit, Deo simul et nobis eo nomine rationem redditurus. Sciat enim celsitudo tua, et qui eumdem thronum post te conscendent, quod siue ipsi, siue hi quorum opera in commissa sibi parte reipublice utuntur, siue cohors tua, aut ab iis qui ad predicta officia proficiscuntur, aut quouis alio, quidquam preter consuetudines ipsis a nobis definitas  accipere  presumpserint: pena haudquaquam leuis infligetur, sed summi quidem magistratus, qui aliquid ab iis qui ad predicta officia proficiscuntur, uel ipsi accipere ausi fuerint, uel cohortem suam consimile aliquid facere permiserint, uel ad se delatum non emendauerint, non solum quod acceperunt, eius quadruplum restituent, uerum etiam grauem indignationem sustinebunt, et ne de potentatu periclitentur, solliciti erunt. Si uero qui circa ipsos sunt, cohorsque ipsis obtemperans ultra ea que a nobis concessa sunt accipere aliquid pertentauerint, tenebuntur, et ipsi quadrupli restitutione iis qui damno affecti sunt, et ultra hoc quod penis subiicientur, que ipsorum delicta promeruerint, spoliabuntur etiam bonis et cingulo.

Proinde cum ita gratis officia suscipiant, ante omnia  studio eos habere oportet, ut diligenter ad tributa aduigilent, et indeuotos quidem ac intractabiles, et qui compulsione indigent, cum summa uehementia exigant, in nullo cedentes. Neque eo nomine lucri aliquid captantes, erga deuotos uero paterno se gerant affectu.

Deinde ut subditos nostros ex omni parte illesos conseruent, nichil quidquam ab ullo eorum accipientes, sed equos se in disceptandis controuersiis, equos in conseruanda disciplina publica prebeant, in persequendis quidem criminibus insontes a calumniis reddentes liberos, reis uero sontibus penas legitimas imponentes, neque aliter inter subditos imperium exercentes, quam patres solent inter filios, ut diligant quidem  eos, si crimine uacui sint, cerceant uero ac puniant, si criminibus uideantur esse obnoxii, iustitiam denique illis exhibentes tam in causis publicis, quam priuatis contractibus. Neque ut ipsi tantum hoc agant, sed etiam ut assessorem et omnes circa ipsos uersari solitos sibi similes assumant, ne quando cum ipsi culpa careant, per alios delinquere, et furari, et  maleficiorum sibi socios asciscere uideantur. Quapropter celsitudinis tue intererit, ut eos ad officia mittat, qui et grauitate morum ceteros precellant, et peritiam habeant rationum publicarum, quales esse solent decuriones, et alii, qui bonitatis de se experimentum dederunt, et gerendis magistratibus sunt idonei. Et quis eum non diligat, atque omnibus honestis artibus abundare  non existimet, qui ad officium proficiscatur non solum nostro decreto et iudicio tui culminis comprobatus, quia frugi et bonus uir sit, uerum etiam gratis ipsa administratione suscepta, neque ulli omnino per prouinciam uitiose rei deditus, uel quomodo pro officio numeratam pecuniam corrodat, uel unde aurum in usus suos colligat, sed in hoc tantum studia sua conferat, ut Deo se et nobis commendatum reddat, bonumque et memorabile nomen consequatur, ac future a nobis ample remunerationis spem sibi comparet?

Ceterum si quis hec contra quid fecerit, sciat quod etiam administrationis tempore, quo iudex est, furti reus postulabitur. Et quidem si ut uel magistratum perciperet, uel ex magistratu reciperet  aurum dedisse uidebitur, non solum bonorum publicationem, et exsilium, et corpori adhibita tormenta ac supplicia sustinebit, sed etiam eum qui ab ipso  susceperit, ingentibus malis inuoluet. Puras enim a prouinciarum moderatoribus manus requirimus, ut undique subditos illesos et omnium rerum copia affluentes conseruemus. Atque he quidem pene tam ex legibus quam a magistratibus inferentur illis qui tale aliquid perpetrauerint, etiam dum in predictis sunt officiis. Damus autem et inter prouinciales licentiam, si quid per prouinciam preses contra fas egerit, aut etiam collatores ipsos damnis forte aut dispendiis obiecerit, ut Dei amantissimus episcopus et primores eius loci, presidis delicta enumerantes,  preces ad nos dirigant. Nos enim re comperta destinabimus in prouinciam aliquem, qui ista examinet, ut ibi delictorum penas sufferat, ubi et deliquit, et ut alius ad hoc exemplum respiciens, consimilia facere non presumat.

Secundum ueteres constitutiones necessitatem habente eo qui magistratu defungitur, ut cingulo deposito, per quinquaginta dies in prouincia sub publico aspectu commoretur, et omnium aduersus se intentatas actiones excipiat. Quod si prius quam quinquaginta dies compleat, diffugiens tanquam uile aliquod mancipium comprehendatur, tribuimus collatoribus licentiam ut et ibi eum locorum detineant, et quidquid illi dederint, totum furti titulo exigant, presente  uidelicet Dei amantissimo episcopo, et causam sine scriptis cognoscente, donec uniuersum, quod rapuisse uidebitur, restituat. Adeoque ipsis etiam prouincialibus, si presidum rapinam sentiant, referendi ea ad nos licentiam, aut potius necessitatem permittimus, ut nos edocti quod omnino ius auro uenale habeat, ultra celestia supplicia, quibus ut iurisiurandi, sub quo magistratum suscepit, uiolator est obnoxius, etiam predictis illum penis subiiciamus.

Si autem uoluerit ex quacunque causa, non completis quinquaginta diebus, ex prouincia fugere, tunc comprehensus, ubicunque degere uidetur, reuocabitur quidem in prouinciam, in qua administrabat; omne uero quod inuentus fuerit accepisse, restituat in quadruplum.

 Illo scilicet obseruando, in nullo alio subditis nostris contra presides ista facere permissum esse quam ob rapinas. Non enim si in exigendis tributis contra indeuotos, aut in persecutione criminum paulo uehementior uisus est, aliquid aduersus ipsum conari subditos permittemus. Quin contra potius omnium eos acerbissimis penis subdemus, si illos qui puris usi sunt manibus, et in exactionem tributorum omni cura ac diligentia incubuerunt, deposito postmodum magistratu iniuriis afficere presumpserint, ac non letis acclamationibus post deputatum tempus prouincias excedentes prosecuti fuerint. Oportet enim clarissimos prouinciarum nostre ditionis presides, qui post hanc legem futuri sunt, non solum animo reuoluere, quanta illos maneat gloria, si tales se prebeant,  sed etiam in quantas difficultates incident, si  hanc legem dissoluere, et pro abrogata habere presumpserint. Absurdum namque fuerit, si in leuibus quidem furtis deprehensos ipsi cerceant, tormentisque subiiciant, nec prius ueniam dent quam res ablatas restituerint, ipsi uero maximorum furtorum rei absque cause dictione noxa soluantur, neque exempli eos pudeat, quod subditis in hoc exhibent, cum interim si istis abstineant, non tantum inter honestos, ingenue uiuentes, et omni laude cumulatos censeri, sed etiam bonum a nobis testimonium obtinere possint.

Enimuero ut et nos illis honorem ac reuerentiam tueamur, et illi nobis uicissim integritatem reddant et beneuolentiam, neque spectabilibus ducibus, neque  cuiquam alii potestatem facimus, ullam sibi contra eos prerogatiuam usurpare, aut inferre iniuriam, aut ullo se pacto ciuilibus immiscere negotiis. Nouerint enim uniuersi subditi, quod propter ipsorum commoda, nempe ne quid damni ulla ex parte sentiant, ut sub tranquillo et felici omnium rerum statu agant, neue sedes suas relinquere, et in peregrino solo miserias perpeti cogantur, propterea presentem legem conscripsimus, Deo simul ipsam et instantibus uenerandis magnis eius et publici festi diebus dedicantes, ut omnes intelligant, magis se patres in presides quam fures et uilissimis mancipiis similes habituros. Ex quo autem, o collatores nostri, scitis quantam pro uobis in animo curam reposuimus,  equum est ut et uos cum summa animi alacritate et absque ullo detrimento publica tributa inferatis, non exspectata compulsione presidum, imo ita uos alacres, et deuotos ultro prebeatis, ut nobis ex ipsis factis indicium fiat quod pro tam ampla erga genus humanum benignitate uestram nobis deuotionem representetis, et merito apud presides occasione deuotionis summum fauorem obtineatis et prouidentiam. Ac cum omnino presidibus tributorum periculum immineat, et in confesso est quod suo periculo ad officia proficiscuntur, idque etiam uos cognoscitis, conuenit ut et uos ista scientes, indeuotionem omnibus modis euitetis, neque ita rationes ac consilia uestra ad inobedientiam traducatis, ut ipsorum uehementia opus sit, quam necesse est eos assumere propter  ineuitabilem tributorum exactionem. Siquidem et uobis notum est, o subditi nostri, quod militares expense, et persecutiones hostium, tum magna indigent assiduitate, tum sine pecuniis omnino confici nequeunt, cum neque ullam ea res dilationem recipiat, neque nos equis oculis Romanorum ditionem deminutam aspicere sustineamus, sed potius uniuersa iam Libya recuperata, et in seruitutem redactis uandalis, multo quotidie his maiora nos a Deo percepturos et peracturos speremus, ad que conueniens est tributa publica sine detrimento, et cum alacritate, et deputatis exigi temporibus. Inde adeo si et uos presidibus deuote ad solutionem occurratis, et illi libenter expediteque tributa ad nos perferri curauerint, tam presides ob diligentiam laudabimus, quam etiam  uos ob promptam uoluntatem amplexabimur, eritque bella quedam, et undique consona inter eos qui president, quibusque presidetur, harmonia. Magno igitur Deo et Seruatori nostro Iesu Christo laudes pro hac lege simul omnes offerant, que ipsis prestabit ut in sua quisque patria secure habitent, sua quisque bona possideant, et fructum preterea ex presidum iustitia percipiant. Et sane nos quoque hac de causa ipsam posuimus, ut per hanc legis equitatem eo facilius nos Deo conciliare, nostrumque illi imperium commendatum reddere possemus, neue homines, quos Deus nobis in hoc tradidit, ut secuti illius bonitatem, per omnia rationem illorum clementer haberemus, oppressos iniuria despicere uideremur. Unde  consecrata sit Deo propterea quod  nichil eorum bonorum, que pro tuitione subditorum nobis in mentem ueniunt, omittimus. uolentes enim illiberalia illa, et seruilia furta tollere, et collatores nostros tueri, ne quid asperum a prouinciarum moderatoribus patiantur, propterea gratis illis officia conferre studuimus, ne quam ad delinquendum diripiendumque subditos, quorum gratia nichil non laboris sustinemus, occasionem habeant, dedignantes imitari eos qui ante nos imperio prefuerunt, qui pro pecuniis conferentes officia, sibi ipsis iuste increpandi eos qui iniuste se in officiis gerebant copiam ademerunt, digni profecto quibus propter turpiter acceptam pro officiis pecuniam capita obuoluerentur pallio, cum neque suos ea re collatores ab improbis presidibus  eripere, neque ob predictam causam ipsos presides cercere potuerint. Nos autem satis esse redituum imperio arbitramur, si uel sola publica tributa collatores inferant, neque opus esse, ut extra ordinem in dies alia atque alia conquirantur, que uniuersam uite rationem subditis concutiant.

Quod uero a nobis paulo ante dictum est, id maiore etiam, et exquisitiore legislatione muniendum censuimus, ut animi nostri propositum omnibus elucescat. Sancimus enim ut clarissimi subiectarum nobis prouinciarum presides, absque ulla pecuniarum datione creati, et prestiti a se iurisiurandi memores, hoc etiam ius a nobis obtineant, ne qua sit omnino apud ipsos fori prescriptio, siue de ui aliquibus illata, siue de criminibus, et inde natis iniuriis, siue  de instantiis ac iudiciis publicis, siue de publicorum tributorum exactionibus agitur, sed ex equo omnes horum iurisdictioni subiaceant, non exspectantibus ipsis donec a magistratibus, quibus sunt suppositi, iussa accipiant, aut donec ad illos referant, sed contenti sint hac nostra lege, per quam plenam eis potestatem tradimus, nemine omnino licentiam habente in predictis causis uti ullo priuilegio, aut exinde sibi impune delinquendi auctoritatem sumere. Neque enim presides, si omni munere abstineant, quidquam timori Dei, legis, et nostri preponent, sed eo respicientes, subditis conseruabunt iustitiam, omnia secundum leges nostras, et iudicantes, et agentes. In talibus enim etiam milites qui in prouinciis resident, ipsis submittimus, non sane indigentibus ad hoc speciali  iussu, uel nostro uel nostrorum procerum, sed tantum presenti lege utentibus, et militibus eam ostendentibus, ut potestate officii ipsis utentibus auxilio sint: scientes quod si hoc non egerint, non solum annonarum et militie amissionem sustinebunt, sed etiam de corpore uenient in periculum. Ut nullo preterea nobis alio magistratu opus sit, aut etiam uel latrunculatores, uel quos uocant uiolentiis cohibendis  prepositos, uel exarmatores emittere, satis quidem honestos pre se ferentes titulos, re autem ipsa perpetrantes omnium flagitiosissima. Nam si prouinciarum presides uniuscuiusque, uel maximorum magistratuum locum implent, multorumque aliorum iudicum instar sunt prouinciis, et quantum in ipsis est,  secundum leges nostras sententias proferunt, quis aut prescriptione fori, aut alio eius generis uti apud ipsos audeat?

Interdicimus autem et gloriosissimo per Orientem magistro militum, et omnibus omnino magistratibus nostris, ne uel latrunculatores, uel uiolentiis cohibendis prepositos, uel exarmatores, uel eiusmodi alios in prouincias emittant. Sciant enim, qui ad hoc institui post hanc nostram legem presumpserint, quoniam capti a nostris iudicibus prouinciarum, et in uincula redigentur, et causa ad nos nuntiata summum a nobis periculum sustinebunt; et qui huiusmodi eis precepta tradiderint, triginta librarum auri penam sustinebunt, et maiorem insuper, ac uehementiorem  nostram indignationem experientur. Oportet igitur prouinciarum presides tanta a nobis potestate dignatos, ita se in agendis rebus gerere, ut  ab omnibus formidentur: scientes quod si male et preter dignitatem a nobis commisse eis potestatis tradita administratione utantur, antedictis subiacebunt suppliciis: sustinentes scilicet ea dum adhuc in officio sunt, maioribus etiam tentandi periculis eo deposito. Denegamus enim illis quas rexerunt prouincias, prius excedendi licentiam, quam legitimum quinquaginta dierum spatium compleatur, siue occasione reuocatorie, siue obtentu fuge, siue alia quacunque de causa: scientibus, quod siue  in hac alma urbe, siue alibi locorum uersentur, ad prouinciam  denuo reducti, quam rexerunt, penas excipient, quas prediximus. Iusiurandum uero dabunt, hic quidem secundum formam superius expressam. Si quibus uero, quod in prouinciis existant, administrationis codicillos mitti placuerit, iusiurandum coram Dei amantissimo episcopo metropolis eiusque ciuitatis primoribus subibunt, et ita rerum administrationem suscipient, celsitudine uidelicet tua prouidente, ut siue in ampla hac urbe magistratum quis suscipiat, siue a celsitudine tua eius codicilli in prouinciam mittantur: is, qui suscipit, cautionem fisco de tributis sine querela exigendis prestet, prout ipse prorsus statueris. Feratur autem nobis hec lex de omnibus qui iam inde expresse a nobis nominanda officia gratuita percipient. Preterita enim iam ante  positis subiaceant legibus, nulla definitarum in hac nostra lege penarum imminente iis qui usque adhuc officia administrant, nisi forte et ipsi post huius legis insinuationem rapuisse aliquid deprehendantur. Hec igitur omnia perdiscens celsitado tua, ut apud omnes sub se constitutas gentes manifesta fiant, procuret ex more destinatis ad omnes prouinciarum rectores preceptis, ut nostrum circa subditos studium deque creandis presidibus sententiam agnoscentes, ipsi, sciant quanta in illos beneficia contulerimus, qui ut meliore fortunata utantur, ne regio quidem famulicio pepercerimus. Dat. XuII Kalend. April. Constantinop. Belisario u. c. cos.



EDICTUM Ubique locorum constitutis Dei amantissimis archiepiscopis, religiosissimisque patriarchis conscriptum.


Curam gerentes tradite nobis a Deo reipublice, simulque ut subditi nostri ex omni parte cum iustitia uitam degant, studentes, subiectam legem descripsimus. Quam quidem et sanctitati tue, et per eam omnibus, qui in prouincia tua sunt, manifestam facere pulchrum duximus. Tue igitur religionis, et reliquorum episcoporum fuerit ista obseruare, et si quid presides transgrediantur, ad nos referre, ne quid eorum que religiose simul et iuste a nobis sancita sunt, despiciatur. Nam si nos quidem subditos nostros miserati, quod ultra publicorum tributorum  pensitationem, ingentibus preterea iniuriis propter uenditiones prouinciarum ex presidum rapina supprimebantur, eas per subiectam legem tollere properauimus, uos autem in utramque dormientes aurem, nichil nobis renuntietis. Sit quidem domino Deo consecrata, uos autem rationem ei reddetis de iniuria aliis illata, si per hanc occasionem, quod de his non instruamur, nocumenti aliquid uestris istis hominibus irrogetur. Imo uos, qui in loco presentes estis, et tam pro uobis quam pro ceteris decertatis, oportet certiores nos reddere, et de iis qui recte se in administratione gerunt, et qui hanc nostram legem transgrediuntur, ut utroque cognito, in hos quidem animaduertamus, illis uero aliquam referamus gratiam. Simul ac uero lex publice proposita,  et omnibus manifesta facta est, tunc suscepta intra sacrosanctam recondatur ecclesiam una cum sacris uasis, nimirum cum et ipsa Deo dedicata, et ad salutem sub ipso constitutorum hominum scripta sit. Multo autem speciosius, et magis ex usu hominum, qui per ea loca sunt, facietis, si eam tabulis, aut lapidibus insculptam, in porticibus sacrosancte ecclesie prescribatis, promptam omnibus legendi et parandi ea que sancita sunt, facultatem prebentes. Cum uero de presidum sinceritate tantam in animo sollicitudinem reposuimus, manifestum est multo nos minus permissuros ciuitatum defensoribus, ut uel aliquid accipiant, uel dent. Dabunt enim pro prebitis sibi in foro gloriosissimorum prefectorum iussionibus siquidem maiores sint ciuitates, tantum solidos  quatuor; si minores, solidos tres, et preterea nichil. A nemine autem quidpiam, si reditus illis ex publico constitutus erit, aut si nichil ex publico percipiant, ultra ea que sacra nostra constitutione ipsos ferre debere expressum est accipient. Alioqui si quid uel ipsi, uel ipsorum  chartularii, uel quispiam eorum qui circa ipsos sunt accepisse deprehendentur in quadruplum ei quod acceperunt restituent, neque non ea sollicitudine depellentur; et preterea perpetuo exsilio multati, et corpore castigati, locum dabunt melioribus uiris, qui pro malis eam sollicitudinem obeant.

Eritis autem uos quoque huius rei custodes, simul inhibentes ea que contra hec fiunt, simul ad nos referentes, ut neque aliquid eiusmodi admissorum  lateat, neque latendo relinquatur impunitum, sed undique subditis nostris equitas, et iustitia reflorescat. Sed et qui etiamnum in officiis sunt, si post huius legis insinuationem non omni rapina abstinuerint, sciant etiam ipsi se constitutis in hac lege penis subiiciendos. Scriptum est edicti exemplum Constantinopolitanis in hec uerba: Quantam in animo sollicitudinem de uniuersis subditis reposuimus, satis indicat lex nuper a nobis posita, quam ad gloriosissimos nostros prefectos conscripsimus. Sed conueniens est ut et uos prouidentiam nostram, quam circa omnes homines gerimus, cognitam et perspectam habeatis. Eaque de re legem ipsam in forma edictorum proposuimus, ut uos Domino Deo et Seruatori nostro Iesu  Christo iustas laudes referatis, sed et nostro imperio, quod ob uestra commoda nichil non laboris sustineamus.


Notitia, siue index eius quantitatis, que pro singulis infra designatis officiis consuetudinum nomine ab iis qui ea administrant prestari debet, nemine ultra prescripta audente quidquam amplius, uel dare, uel accipere.

Aspectabili comite Orientis sic: in sacro nostro cubiculo, solidos LXIII, primicerio clarissimorum tribunorum notariorum cum quatuor scriniis sacri laterculi, solidos L; eius adiutori, solidos III; cohorti gloriosissimorum prefectorum pro iussione, solidos LXXX.

 A proconsule Asie sic: in sacro nostro cubiculo, solidos LXIII; primicerio clarissimorum tribunorum notariorum cum quatuor scriniis sacri laterculi, solidos L; eius adiutori, solid. III; cohorti gloriosissimorum prefectorum pro iussione, sol. LXXX. A spectabili comite Phrygie Pacatiane sic: spectabilibus tribus chartulariis sacri nostri cubiculi, solid. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione sol. L. A spectabili comite Galatie prime sic: spectabilibus tribus chartulariis sacri nostri cubiculi, sol IX. Primicerio clarissimorum tribunorum notariorum, sol. XXIu; eius adiutori sol. III. Cohorti gloriosissimorum prefectorum, pro iussione, sol. L. A uicario Longi muri sic:  spectabilibus tribus chartulariis sacri nostri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. Et quecunque consulares administrationes sunt. A preside Palestine prime sic: spectabilibus tribus chartulariis sacri cubiculi, solid. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. A preside Palestine secunde sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, solid. XL. A preside Phenicie maritime sic: spectabilibus tribus chartulariis  sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL; A preside Syrie prime sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. A preside Syrie secunde sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, solidos XXIu; eius adiutori, solidos III; cohorti gloriosissimorum prefectorum pro iussione olid. XL.

A preside Theodoriadis sic: spectabilibus tribus  chartulariis sacri cubiculi, solidos IX; primicerio clarissimorum tribunorum notariorum, solid. XXIu; eius adiutori, solid. III; cohorti gloriosissimorum prefectorum pro iussione, solid. XL. A preside Osdrene sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL.

A preside Cilicie prime sic: spectabilibus tribus chartulariis sacri cubiculi, solid. IX; primicerio clarissimorum tribunorum notariorum, sol. XXIu; eius adiutori, solid. III; cohorti gloriosissimorum prefectorum pro iussione, solid. XL.

 A preside Cypri sic: spectabilibus tribus chartulariis sacri cubiculi, sol. IX: primicerio clarissimorum tribunorum notariorum, sol. XXIu: eius adiutori, sol. III; cohorti gloriosissimorum prefectorum pro iussione, sol. XL. A preside Pamphylie sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, solid. XL. A preside Bithynie sic: spectabilibus tribus chartulariis sacri cubiculi, solid. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. A preside Hellesponti sic: spectabilibus tribus chartulariis sacri cubiculi, solid. IX; primicerio  clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, solid. XL. A preside Lydie sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. A preside Phrygie salutaris sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. A preside Pisidie sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum sol. XXIu; eius adiutori, solid. III, cohorti gloriosissimorum  prefectorum pro iussione, sol. XL. A preside Lycaonie sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, solid. III; cohorti gloriosissimorum prefectorum pro iussione, sol. XL. A preside Noue Iustiniane sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. A preside Armenie secunde sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione,  sol. XL. A preside Armenie magne sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. A preside Cappadocie prime sic: spectabilibus tribus chartularis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, solidos XL.

A preside Cappadocie secunde sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, solid. XXIu; eius adiutori; sol. III; cohorti gloriosissimorum prefectorum pro iussione, sol. XL.

 A preside Hellenoponti sic: spectabilibus tribus chartulariis sacri cubiculi, solidos IX; primicerio clarissimorum tribunorum notariorum, solid. XXIu; eius adiutori, solid. III; cohorti gloriosissimorum prefectorum pro iussione, solidos XL. A preside Europe sic: spectabilibus tribus chartulariis sacri cubiculi, solid. IX; primicerio clarissimorum tribunorum notariorum, solid. XXIu; eius adiutori, sol. III; cohorti gloriosissimorum prefectorum pro iussione, solid. XL. A preside Thracie sic: spectabilibus tribus chartulariis sacri cubiculi, solid. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. A preside  Rhodopee sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum sol. XXIu; eius adiutori, sol. III; cohorti gloriosissimorum prefectorum pro iussione, sol. XL. A preside Aemi montis sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. A preside Carie sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL.

 A preside Lycie sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. A preside Augustanice prime sic: spectabilibus tribus chartulariis sacri cubiculi, sol. IX; primicerio clariosissimorum tribunorum notariorum, sol. XXIu; eius adiutori, sol. III; cohorti gloriosissimorum prefectorum pro iussione, sol. XL. Et quecunque presidales, aut correctorie administrationes sunt. A preside Libye superioris sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. Xu; eius adiutori, sol. III; cohorti gloriosissimorum  prefectorum pro iussione, sol. XXXuI. A preside Aegypti prime sic: spectabilibus tribus chartulariis sacri cubiculi sol. IX; primicerio clarissimorum tribunorum notariorum sol. Xu; eius adiutori sol. III; cohorti gloriosissimorum prefectorum pro iussione sol. XXXuI. A preside Aegypti secunde sic: spectabilibus tribus chartulariis sacri cubiculi, solidos IX; primicerio clarissimorum tribunorum notariorum, sol. Xu; eius adiutori, sol. III; cohorti gloriosissimorum prefectorum pro iussione, sol. XXXuI. A preside Augustanice secunde sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. Xu; eius adiutori, sol. III cohorti gloriosissimorum prefectorum pro iussione, sol. XXXuI. A preside Palestine  tertie sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. Xu; eius adiutori, sol. III; cohorti gloriosissimorum prefectorum pro iussione, solidos XXXuI. A preside Arabie sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. Xu; eius adiutori, sol. III; cohorti gloriosissimorum prefectorum pro iussione, sol. XXXuI. A preside Euphratensis sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. Xu; eius adiutori, sol. III; cohorti gloriosissimorum prefectorum pro iussione, sol. XXXuI. A preside Mesopotamie sic: spectabilibus tribus chartulariis sacri cubiculi, sol. IX; primicerio clarissimorum  tribunorum notariorum, sol. Xu; eius adiutori, sol. III; cohorti gloriosissimorum prefectorum pro iussione, sol. XXXuI. A preside Cilicie secunde sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. Xu; eius adiutori, sol. III; cohorti gloriosissimorum prefectorum pro iussione, solid. XXXuI. A preside Armenie prime sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. Xu; eius adiutori, sol. III; cohorti gloriosissimorum prefectorum pro iussione, sol. XXXuI. A preside Galatie secunde sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. Xu; eius adiutori, sol. III; cohorti  gloriosissimorum prefectorum pro iussione, sol. XXXuI.

A preside Honoriadis sic: spectabilibus tribus chartulariis sacri cubiculi, sol. IX, primicerio clarissimorum tribunorum notariorum, sol. Xu; eius adiutori, sol. III; cohorti gloriosissimorum prefectorum pro iussione, sol. XXXuI. A preside Insularum sic: spectabilibus tribus chartulariis sacri cubiculi, sol. IX, primicerio clarissimorum tribunorum notariorum, sol. Xu; eius adiutori, sol. III; cohorti gloriosissimorum prefectorum pro iussione, solid. XXXuI. A preside Mysie secunde sic: spectabilibus tribus chartulariis sacri cubiculi, sol. IX; primicerio clarissimorum  tribunorum notariorum, sol. Xu; eius adiutori, sol. III; cohorti gloriosissimorum prefectorum pro iussione, solid. XXXuI.

A preside Scythie sic: spectabilibus tribus chartulariis sacri cubiculi, sol. IX; primicerio clarissimorum tribunorum notariorum, sol. Xu; eius adiutori, sol. III; cohorti gloriosissimorum prefectorum pro iussione, solidos XXXuI.

A defensore cuiusque ciuitatis, siquidem metropolis sit, pro iussione cohorti gloriosissimorum prefectorum dentur solidi quatuor; si alia ciuitas, solidi tres, et preterea nichil. Nam neque defensores uolumus, uel summis magistratibus, aut alicui alii quidpiam dare, uel accipere, nisi ex publico illis consuetudines quedam prebeantur, scientibus illis  quod si de aliquo ipsorum ad nos referatur quod sancita nostra transgrediatur, et quod accepit in quadruplum restituet, et abrogato officio perpetuum incolet exsilium. Cum neque ipsi prouinciarum presides minorem penam excepturi sint, si hoc neglexerint, et sub suo ueluti aspectu defensores rapere patiantur.

[Scriptum huius legis exemplum Dominico gloriosissimo pretoriorum per Illyricum prefecto, his quoque additis. Iusiurandum subeant secundum proprium de hoc factum, et infra positum sacramentum, cuius exemplum etiam directum est tue celsitudini. Qui uero administrationes suscipiunt a tua celsitudine, directos hinc eis a nobis codicillos suscipiant, presente  Deo amabili ciuitatis in qua degunt episcopo, et aliis qui in ciuitate sunt in iudicio tue celsitudinis congregatis, et omni tuo officio, coram quibus etiam codicillos accipiant, et iurent predictum iusiurandum. Et maxime hoc precipimus circa curiales agi, quos competens est magna frui, et a tua celsitudine: et qui eumdem cingulum, optima erit prouidentia, et studium, ut nichil ab eis lucreris omnino, neque permittas eos ab ullo ledi. Eos enim qui hanc nituntur iniquitatem, quatenus et felicissimo nostro utantur exercitu, et reliquas curiales adimpleant functiones: quia non oportet talia attentari solatia, ut possit referri ad tantam tarditatem. Nihil enim nobis commendat tuam celsitudinem, quomodo circa curiales uniuscuiusque ciuitatis prouincie, quam preberi uolumus  istis, et a tua celsitudine, ac cinguli semper successoribus. Quapropter dum codicillos dederis administrationes accipientibus a te, aut presente, hoc eis tuam denuntiare uolumus sedem, ut curialibus omnem ferat fauorem, nichil penitus ab eis accipiens. Prohibeantur autem et ab aliis eis afferri damna, et agnoscant per te quia si preter hoc aliquid egerint, penis subiacebunt grauissimis. Sicut enim curialibus parcere te uolumus, ita et defensorum castigare, et retinere auaritiam sancimus, et ab eis presumere accipere a nostris subiectis, nisi secundum quod eis administrat respublica aut si non est aliquod eis publicum  solatium, quantum inculpabilis antiquitas definiuit, ut a spontaneis ipsis magis quam ab inuitis accipiant, et hoc parum, et quantum eis ad mediocrem sufficit uite gubernationem. Sciant enim quia si citra hec aliquid acceperint, non solum quadrupli subiacebunt pene, sed etiam exsilium habitabunt continuum prius eis plagis corporis infligendis [a 1Kb] .]



NOuELLA IX. Iusiurandum, quod prestari solet ab iis qui officia suscipiunt.

Testor ego iurando omnipotentem Deum, et unigenitum Filium eius Deum nostrum Iesum Christum, et Spiritum sanctum, necnon sanctam, ac gloriosam  Dei genitricem, et perpetuo uirginem Mariam, et quatuor Euangelia, que hisce manibus teneo, et sanctos archangelos Michelem et Gabrielem, quod sacratissimis et pientissimis dominis nostris Iustiniano, et Theodore coniugi potentie illius existenti, occasione concessi mihi ab illorum pietate officii, puram conscientiam et genuinum prestaturus sum seruitium. Quodque pro ipsorum imperio et republica, in concesso mihi ab ipsis officio, summa cum animi promptitudine, sine dolo et absque fraude, omnem operam ac laborem subiturus sum. Et quod cum sanctissima Dei catholica, et apostolica Ecclesia communionem habeo, neque ei ulla unquam in re, aut modo aduersabor, neque  alicui alii permittam. Eodem iuramento testor, quod neque occasione  traditi mihi officii, neque per causam patrocinii, aut prestiti apud Dominum suffragii, ulli omnino quidquam, uel dedi, uel dabo, uel promisi, uel pactus sum ex prouincia mittere, uel mittam, siue gloriosissimi prefecti sunt, siue alii celeberrimi uiri cum potestate existentes, siue circa illos uersari soliti, siue quisquam omnium: sed quemadmodum gratuitum officium suscepi, ita et erga pientissimorum nostrorum dominorum collatores integrum me et sincerum exhibebo, constitutis mihi ex publico annonis contentus. Ac pre omnibus sane operam dabo ut tributis diligenter incumbam, et indeuotos quidem ac compulsione indigentes cum omni uehementia exigam, in nullo eis cedens, neque omnino lucri captandi studio, uel per gratiam, uel odium, ultra quam  conuenit, siue petam ab aliquo, siue alicui remittam, deuotos uero paterno quodam affectu complectar. Et subditos pientissimorum nostrorum dominorum  undique noxa, et damno liberos conseruabo. Atque equum me utrique parti, tam in disceptandis controuersiis, quam tuenda disciplina publica prebens, neutri parti preter ius et fas addictus ero, sed omnes delinquentes persequar, et equitatem omni ex parte conseruabo, et prout mihi iustum uidebitur. Simul insontes, ne quid sentiant dispendii, tuebor, simul reis sontibus secundum leges irrogabo supplicium. Et  tam in publicis quam priuatis contractibus: preterea et si fisco adferatur iniuria, iustitiam obseruabo. Neque ego  tantum ista perficiam, sed etiam qui unquam mihi assident, quique circa me sunt, tales studebo assumere, ut non solus ego innocenter uiuere, qui uero circa me sunt, rapere, et delinquere uideantur. Si quis autem circa me talis inuenietur, prestabo, quod ipse admisit, eumque abigam. Quod si non omnia hec, ut dixi, obseruauero, omnibus incommodis ero expositus, tam hic, quam in futuro seculo, in horrendo iudicio magni Domini Dei, et seruatoris nostri Iesu Christi, habeboque partem cum Iuda, et lepram Giezi, et tremorem Cain, ultra hoc, quod etiam penis lege eorum pietatis comprehensis ero obnoxius.

Scriptum exemplum huius Dominico gloriosissimo per Illyricum pretoriorum prefecto.



NOuELLA XI. De referendariis sacri palatii [a 1Kb] .


Imperator Iustinianus Augustus Hermogeni gloriosissimorum sacrorum officiorum magistro, exconsule et patricio.

Inter cetera que in decentem ordinem reduximus, neque ea que spectabiles nostros referendarios concernunt, extra prouidentie nostre terminos relinquenda putauimus, idque eo magis quo pluribus in rebus magno nobis esse solent usui. Nam cum initio non amplo admodum numero inclusi essent, nos, quo magis multos illorum interuentu adiuuaremus, facilius singulorum desideria perdiscentes, ut plures essent quam dudum effecimus. Ceterum exstiterunt  quidam, qui liberalitatem nostram ad immensum prouocantes, partim multos introducendo, qui nobis supplicarent, partim multis utendo precibus, dignitatis plenissimam rem quotidianis additamentis pene ad infinitum deduxerunt. Neque enim ante petendi finem fecerunt, quam in quatuordenarium usque illorum numerus euaderet. Ne igitur quod iure a nobis in pretio habitum est, si ad multitudinem effundatur, suam amittat dignitatem, placuit nobis ad certam illorum numerum mensuram contrahere, non ut iis qui hoc tempore sunt, concessa derogemus  presertim cum neminem eorum qui nobis placeant, quique nobis honeste subseruiunt, nostro expellere ministerio ullo unquam modo soleamus. Sed manere illos  sub eadem qua modo sunt forma sancimus, neque omnino quisquam apponatur, donec intra octo uiros illorum mensura consistat, ut perpetuo octo existant, nullo quidem, neque modo, neque tempore eo numero augendo, semper autem contendentibus illis, ut circa nos obsequio, et erga imperatoriam maiestatem beneuolentia alter alterum uicissim superent. Nemine licentiam habente ut eius generis aliquid de cetero petat, sciente quod neque ea que petit assequetur, et quia petere ausus est, non solum decem librarum auri pene erit obnoxius, sed etiam propria excidet militia. uolumus enim ut ad predictum usque  numerum intra mensuram cohibeantur, semperque iustitia et aliis augeantur, magisque ac magis illustrentur uirtutibus. Nullam enim dignitatem obtinet multitudo que solo spectatur numero, quandoquidem ex tam multis uix paucos reperias, in quibus uita secundum uirtutem salua sit. Quapropter maneant quidem  nunc sub hac forma. Cognoscens uero ea excellentia tua, ita custodiat, ut nullo unquam tempore transiliri eorum aliquid que a nobis sancita sunt permittat, quin potius ab iis qui hec contra quid faciunt predictam penam exigat, utpote qui ea expetant que neque petere licitum, neque dari possibile est. Atque ita prorsus nostra hec lex multitudine depulsa uirtutem inducat, que non admodum in multis elucescit, presertim in iis uiris qui  tametsi bonis prognati sunt parentibus, fortunas tamen ac facultates suas in exponendis supplicum precibus, et impetrando illis a nobis auxilio repositas habent. Que igitur nobis placuerunt, et per hanc sacram exprimuntur legem, ea studeat excellentia tua ad effectum deducere, certoque fini tradere. Dat. Idib. Maii, Constantinop. Belisario u. c. cos.



NOuELLA Xu. De defensoribus ciuitatum.

Imperator Iustinianus Augustus Ioanni gloriosissimo prefecto pretoriorum, iterum exconsule et patricio.

Nisi primo quoque tempore defensorum sollicitudinem in competentem reducamus ordinem, neque  ipsa antiquorum uocabulorum ueritas denuo nobis suppeditabit. Nam cum a uetustate aliis alia sint imposita nomina, que aperte earum rerum uim significarent, tum uero hoc ipsum defensorum nomen clare ostendit, uetustatem quosdam rebus prefecisse, qui ab omni eas iniuria liberas tuerentur; hacque adeo de causa patria etiamnum lingua defensores eos uocamus, quod iniuria oppressos a malis eriperent. Nunc uero ea ipsa defensorum sollicitudo ita in plerisque reipublice nostre partibus proculcata est, et uehementer despicatui habita, ut contumelie potius quam honori et dignitati alicui exposita esse uideatur. Inde obscuri ad hanc homines assumuntur, et decreta super ipsis ex commiseratione magis quam uera electione fiunt. Quibus  enim alimonia et uictus aliunde sufficiens non est, hi emendicatis defensorum suffragiis, ad hanc sollicitudinem accedunt, et pro quodam ueluti ludicro presidum animis sunt propositi, siquidem et remouent eos quandocunque uolunt, minima queque uertentes uitio, et alios in illorum locum ingerunt, uicarios quoque defensoribus constituentes, perque unum nonnunquam annum in pluribus id hominibus admittentes. Unde et cohortales, et ciuitatum magistratus, et qui has incolunt, omnes in summo contemptu defensorem habent. Que uero apud ipsos geruntur, perinde ac si neque gesta essent, haberi solent. Nisi enim prouinciarum presides iubeant, ne presumere quidem audent aliqua gestorum monumenta  conficere apud semetipsos per omnia eis seruientes defensores, et illorum nutibus intendentes solis. Si uero quedam conficiunt, primum quidem et illa uendunt. Deinde cum nullum ad hoc paratum archiuum habeant, in quo reponant apud se gesta, deperit quod gestum est, neque apud ipsos ullum facile omnino longi temporis monumentum reperias, sed qui actis indigent, ipsa apud heredes eorum et alias successiones querunt, ubi partim indigna inueniuntur, quibus habeatur fides, partim etiam depereunt et intercidunt, usque adeo, ut perinde putentur, ac si facta non essent. Nos igitur quoniam presidum partes bene disposuimus, maiorque ut ipsis inter gentes esset potentia effecimus, et longius absunt quam ut ciuitatum commoda semper in conspectu  habere possint, propterea existimauimus ipsam quoque defensorum sollicitudinem ad pristinum erigendam esse statum. Existet enim bella quedam hoc modo consonantia et harmonia, si ciuitatum defensores iudicum ordinem occupent, et prouincie moderator potius iudicum iudex, et per hoc decessoribus suis honoratior esse uideatur. Quanto enim quisque prestantioribus imperat, tanto ipse et maior et honoratior est. Interea igitur illud primo sanciendum est, ut ne cuiquam omnium facultas sit ad defensoris ordinationem repudiandam, sed per uices quique honoratissimi incole suis hoc munus ciuitatibus impleant  nemini patefacta copia hoc repudiandi, neque si  magnificentissimorum illustrium dignitate decoratus sit, neque si insignem aliquam militiam habeat, neque si quod priuilegium ex ipsis sacris formis pretendat, et si concesse forme pragmatice sint, sed omnibus ciuitatis incolis, qui scilicet in aliqua sunt reputatione, hanc sollicitudinem in circulum implentibus, et cum circulus desinit, iterum ad eam reuertentibus, et predictum munus obeuntibus, ut defensor iudex potius, quam defensor esse uideatur. Decreto utique cum omnium communiter iureiurando facto, qui illius ciuitatis incole sunt, non autem eorum qui ibi tantum commorantur.

Iusiurandum uero prestet, omnia se secundum leges et ius acturum, et confirmetur  iussione gloriosissimorum nostrorum  prefectorum, et per biennium duntaxat administret, posteaque a sollicitudine remoueatur, non habente licentiam clarissimo preside prouincie remouendi eum, sed tantum si quid parum recte agere uideatur, referendi ad gloriosissimos prefectos, ut ab eo contingat sollicitudinis absolutio, a quo etiam datur. Nulla facultate existente uel moderationem prouincie habenti, uel ipsis defensoribus, ut defensorum uicarios constituant, sed hec illis omnibus prohibemus modis. Quin potius neque clarissimos presides pro se uicarios in ciuitates dimittent, exceptis ipsis defensoribus, quos presidum locum in ciuitatibus supplere uolumus, ipsosque in omnibus ciuitatum in quibus sunt curam gerere. Item ut  apud defensores insinuentur testamenta, donationes, et omne denique quod proprie ad ius monumentorum pertinet, nequeunte clarissimo preside prouincie uel quod confici debet, impedire, uel prescribere, quomodo confici uelit, uel confectum non edere. Neque enim omnino ei licentiam ad eiusmodi prebemus, absurdissimum putantes ut necessaria acta hominibus propter presidum forte affectiones preceptionesque nulla ratione subnixas intercidant. Sed et in acta referant quecunque quis uoluerit, edantque, tametsi quod in acta refertur, perstringat ipsum prouincie presidem, uel aliquem potentiorum, neque hoc quisquam prohibeat. Oportet enim eos qui uel in officiis, uel cum potestate aliqua sunt, ita se gerere, ut confici aduersus se acta non prohibeant,  imo ita se moribus inculpatos prebere, ut nemini detur opportunitas mouende alicuius contra ipsos querele. Nemo insuper prohibeatur apud defensores in acta referre, quibus de rebus uult, siue preses in ciuitatibus presto sit, siue non sit, his solis exceptis que iurisdictionem requirunt, et ex ipsa presidum auctoritate pendent.

Deinde ut ciuitatum defensores iis qui publicarum exactionum negotium habent modis omnibus auxilio sint, et siue propter indeuotorum collatorum contumaciam monumenta conficere, siue interesse et flagitiosos presentibus oculis aspicere; siue publicum sedare tumultum opus sit, alacriter hoc faciant, uno denique uerbo, per omnia presidis locum obtineant, et maxime cum absunt. Et ut cohortales quoque  ei regioni addicti, qui per illam consistunt ciuitatem, in qua defensor est, illi obediant et opem ferant, ut absentibus prouinciarum moderatoribus nichil ciuitatibus deesse per illorum presentiam uideatur. Habeant autem et ex cohorte illi prouincie destinata exceptorem futurum illis in ministerio, et duos cohortales, qui ab ipsis iudicata exsequantur.

Dicantque ius in omnibus pecuniariis causis usque ad trecentos aureos, nequeuntibus collatoribus nostris eos quos sibi obligatos putant, protrahere ad clarissimos prouinciarum presides, si intra dictam trecentorum solidorum quantitatem causa consistat. Sed neque actores ea ipsa de re litem pluris estiment, ut reos conterant, non ad defensorem ciuitatis, sed ad loci presidem deductos. Imo si quid tale  fecerint, et sententia ostendat causam minorem esse trecentis solidis, deditaque opera estimationem ampliatam, ut apud presidem prouincie, non apud ciuitatis defensorem examinaretur, solus actor totius litis subiiciatur dispendio. Enimuero appellationes a defensoribus ad ipsos deferantur presides. Si quid uero cohortales contra defensores contumeliose admiserint, tunc prouinciarum rectores uindictam repetant, cohortalesque castigent. Damus enim defensoribus licentiam, si hoc gentium presides negligant, ea referre ad thronum excellentie tue, ut illis inde auxilium impertiatur et competens uindicta, et defensores reuera habeant contra delinquentes quamdam iudiciarie grauitatis imitationem  et figuram. Ac si ciuitatis defensorem contingat intercidere, protinus ad alium, qui ex ordine circuli uocatur, cum predicto iuramento decurrat calculus, protinusque is eam curam subeat. Decretum uero referatur et roboretur a celsitudine tua. Neque ullo unquam tempore constituantur  defensoribus uicarii, ne rursus absque ratione ansam priori perturbationi prebeamus. Conficiat etiam iussiones excellentia tua per unamquamque prouinciam, ut in ciuitatibus domus aliqua publica secernatur, in quam defensores deceat actorum suorum monumenta reponere, creato aliquo ibi locorum, penes quem huius sit custodia, quo magis et incorrupta ea maneant, et celerius quesita inueniantur. Sitque apud ipsos aliquod archiuum, et quod hactenus in ciuitatibus  peccatum est, modo ad pristinum statum reducatur. Fient autem et defensores omnino gratis. Et pro ipsis iussionibus, si maiores sint ciuitates, quatuor tantummodo aurei dabantur in iudicio tue celsitudinis; si minores, tres, quemadmodum nostris iam legibus constitutum est. Si quas uero ex publico annonas habent, percipient et ipsas more solito.

Cognoscent utique et de leuioribus criminibus, et competentem castigationem adhibebunt. Sed eos, qui in maioribus delictis capiuntur coniicient in custodiam, et ad prouincie moderatorem transmittent. Ita enim queque pro se ciuitas iudiciali cura fruetur, et uniuersa gens sub maiore constituta iudice, maiorem sentiet prouidentiam, et bona pars presidalium curarum  prescindetur, si ciuitatum defensores eas in se transponant, releuentque curas presidibus, quas pro populis gerunt, ipsi per partes uel ea que per iniuriam admittuntur, componentes, uel disceptantibus dirimentes controuersias , per hoc eos qui officiis president honoratiores efficientes. Si qui etiam per indeuotionem circa publica tributa soluenda segniores existant, eorum exactiones qui ita se indeuotos prebent, gentium presides demandent defensoribus, ut et in hoc ipsis auxilio sint. Ceterum si qua defensoris ordinatio preter hec facta sit, aut is ad quem ex ordine defensoris creatio peruenit, pretextu dignitatis, uel militie, uel priuilegii, uel alterius rei, eam sollicitudinem deprecetur, sciat ille quinque se librarum auri penam subiturum,  et nichilominus post eius pecunie in ciuitatis opera cessure exactionem, cogendum defensoris expedire sollicitudinem. Conuenit enim, ut honestiores quique ciuitatibus, quas incolunt, operam et ministerium suum exhibeant, et hanc quodammodo ipsis pro incolatu gratiam rependant. Que igitur nobis placuerunt, et per hanc sacram exprimuntur legem, ea studeat excellentia tua per prouincias quibus preest, propriis destinatis iussionibus, manifesta facere, ut omnes cognoscant quod et maxima, et mediocria, et minima eque nobis cure sint, nichilque eius generis a sollicitudine nostra remoueamus.

Assumet uero excellentia tua et hoc in partem tuarum iussionum, ut iam inde scilicet gentium presides  operam dent, quo magis hi defensores nominentur  de quibus bona est in quaque ciuitate opinio, et ut decreta in commune fiant una cum iusiurando ab ipsis prestando, neque non dictus circulus describatur, et ita singuli per biennium ordine eam sollicitudinem obeant. Ac si quis ex istis intercidat, in demortui locum alius sufficiatur, semper quidem decreto cum iusiurando conficiendo. Ipso quoque, cum sollicitudinem suscepturus est, prefinitum iusiurandum subeunte, et creatione eius a Dei amantissimo episcopo, et uenerabili clero, atque aliis, qui bonam in ciuitate opinionem obtinent, perficienda. Quod quidem et nunc continuo fieri conuenit, omnibus  secundum hanc nostram generalem legem procedentibus. Preterea  ut ii quoque, qui hoc etiamnum tempore defensores sunt, in circulum describantur, si eiusmodi uideantur, qui placere possint, et sollicitudinem usque ad biennium continuent. Quod si iam biennium in ea cura comsumpserint, a defensoris sollicitudine dimoueantur, nisi communi ipsum decreto uelint in alterum quoque biennium in eodem detinere officio. Si uero nondum biennium expleuerunt, dignique uidentur, qui in societatem circuli recipiantur, reliquum tempus compleant, ut tamen nemo ultra id ciuitatem defendat, sed ad hoc duntaxat tempus usque subsistat, nisi communis eum ciuitatis consensus nullo reclamante comprobet. Quod si fit, altero quoque biennio eam sollicitudinem recipiet, et post id finitum omnino ea desistat, tunc demum rursus defensor  futurus, cum ipse eum circulus in hunc reduxerit ordinem, ne perpetua eius sollicitudinis continuatione, et fraudulenta per singula biennia renouatione, aliquibus predicta administratio usque in infinitum extendatur. His omnibus in omne euum obtinentibus quandoquidem summo cum studio ea, et uigilantia, et Domini Dei erga nos beneuolentia adinuenimus, nostrisque subditis condonauimus. Dat. XuI Kal. Aug. Constant. Bilis. u. c. cons.



NOuELLA XuI. Ut clerici ex una ecclesia in aliam transferantur ad supplendum deficientium statutum numerum.

Idem imperator Anthemio sacratissimo et beatissimo archiepiscopo Constantinopolitano et uniuersi eius tractus patriarche.

 Legem nuper de mensura ordinationum conscripsimus, quodque nec in sacrosancta maiore ecclesia, neque in aliis effusas eas esse conueniat. Quam sane ratam manere, et pro uniuerso suo tenore firmitatem obtinere etiamnum uolumus. Quoniam uero intendimus ordinationes in arctum contrahere, indeque expensarum exuperantiam ad mediocrem et tolerabilem quantitatem sacrosancte maiori ecclesie reducere, quo magis sumptuum illi multitudo minuatur, propterea per omnes undique uias oberrantes, tandem ad hanc etiam presentem legem peruenimus, non quidem plane diuersam a priore, sed que ex eodem profecta proposito, aliquando amplius sacrosancte maiori prodesse possit ecclesie.

 Sancimus enim, si in una aliqua sacrosanctarum ecclesiarum, quarum administrationem simul et expensas eadem sacrosancta maior ecclesia sustinet, presbyterum, aut diaconum, aut lectorem, aut cantorem mori contigerit, ne statim alius extrinsecus introducatur, sed prius beatitudo tua despiciat, quam magnus adhuc uenerabilium clericorum sit numerus, qui illic ministrant. Ac si nondum quidem clericorum numerus deminutus est, sed quo ad numerum ab initio definitum et  statutum, quidam etiamnum superfluunt, ne qua in eius locum instituatur ordinatio, donec numerus sibi ipsi restituatur. Si uero multitudo ita deminuta est, ut in defuncti locum alium clericum introduci necesse sit, ne quid statuto desit, beatitudo tua dispiciat, an citra sacrosanctam  maiorem ecclesiam eiusdem ordinis clericus in aliis ecclesiis inueniatur superfluus, et exinde in demortui locum alium sublegat, non autem nouam ordinationem celebret. Eo enim pacto si id, cui deest, ex eo suppleatur, cui superfluit, bella quedam neque Deo ingrata commensuratio imponetur negotio, et sacrosancta maior ecclesia paulatim ere alieno liberabitur. Alioqui si id, cui deest, forensibus superinductionibus suppleatur, id uero cui superfluit non minuatur, longum et infinitum temporis spatium decurret, donec omne id, quod abundat, deminuatur. Tua igitur beatitudo ea que decenter nobis propter sacrosanctarum ecclesiarum utilitatem placuerunt, effectui et fini tradere studeat. Et si quid hec contra fiat, scire necesse est, eum qui contra hanc nostram legem ordinationem  suscipere ausus fuerit, quod nullam exinde utilitatem habebit, neque uenerabiles economi eam impensam, que in hanc partem fit, in rationes sacrosancte maioris ecclesie referent, sed damnum inde emergens ipsi agnoscent, per semetipsos hunc socordie sue fructum recipientes. Dat. Idibus Augusti, Constantinop. post consulatum Belisarii u. c. Dat. XuII Kal. Aug. Constant. d. n. Bilis. u. c. cons.



NOuELLA XXI. De Armeniis, ut et ipsi per omnia Romanas sequantur leges.

Imperator Iustinianus Augustus Acacio magnificentissimo proconsuli Armenie.

Cupientes ut Armeniorum prouincia perfecte bonis regatur legibus, neque in ullo a reliqua differat republica,  prioribus sublatis nominibus, Romanis eam magistratibus adornauimus, ut Romano uterentur habitu assuefecimus, ut denique alie apud ipsos leges non essent quam quas Romanas nominant, constituimus. Proinde scripta etiam lege illud quod perperam apud eos delinquitur, corrigendum putauimus, ne scilicet more barbarico parentum et fratrum, et reliqui generis successiones ad uiros pertineant, ad mulieres non item, neue he absque dote in domum mariti commigrent, aut ab iis quibus cum consuetudinem habiture sunt redimantur, id quod multo etiam magis barbarice in hunc usque diem moribus apud ipsos comprobatum est, non ipsis tantum ista ferino more opinantibus, sed et aliis gentibus ita dehonestantibus  naturam, sexumque femineum contumelia afficientibus, quasi non et ipse a Deo creatus sit, aut generationi aliquid conferat, sed quasi abiectus et ignominiosus extra omnem dignationem ac honorem haberi debeat. Sancimus igitur per hanc sacram legem, ut et apud Armenios occasione successionis feminarum eadem obtineant, que et apud nos, neque ulla sit inter marem et feminam differentia, sed qua quidem forma inter nostros constitutum est, ut parentibus, hoc est patri, matri, auo, auie, remotioribusque, item posteris, hoc est filio, filie succedant, et uicissim ipsis quoque succedatur, ita et apud ipsos sit, neque Armenice leges a Romanis differant. Nam si de nostra sunt republica, si seruiunt ex equo nobis cum ceteris gentibus, si omnibus nostris perfruuntur, nunquid  sole apud ipsos femine a nobis introducta expellentur equabilitate? Sed in pari apud omnes obseruatione sint leges nostre, siue quas ex ueterum libris collegimus, et in nostris Institutionibus et Digestis ordinauimus, siue que ex imperatoria sanctione, tam priorum principum quam nostra, subscripte sunt.

Quapropter omnia hec, ex initiis presentis quartedecime indictionis, et ipsius qua hanc conscribimus legem, sumpto principio, in omne euum ualere sancimus. uetera enim curiosius perquirere, et ad preterita iam tempora recurrere, confusionis potius quam legislationis est. Sed  iam inde a temporibus presentis quartedecime indictionis et ipsius, in omne reliquum tempus, ipse quidem successiones similes sunto iis que quacunque ex causa  ad successionem pertinent, equaliter tam inter mulieres quam etiam uiros de cetero obseruandis. Quod uero iam ante exstitit, id uniuersum in priore forma manere sinimus, siue in iis factum est prediis que princeps olim generis familie sue adscripsit, siue in aliis nullam habentibus communionem femineis personis in his prediis que insulse genearchica, hoc est a principe olim generis familie sue ascripta laudant, aut successionibus que usque ad decimamtertiam indictionem et ipsam obuenerunt. Sed a predicto tempore, hoc est a decimaquarta indictione, ualere ea que a nobis constituta sunt, sancimus. Que igitur nobis placuerunt, et per hanc exprimuntur legem, ea tam magnificentia tua, quam qui post ipsam eumdem magistratum suscepturi sunt, in perpetuum obseruare  studento. Dat. Xu Kal. April. Constantinop. post Bilis. u. c. cons.



NOuELLA XXXuII. De Ecclesiis constitutis in Africa.

uenerabilem ecclesiam, etc. Ab Arianis ablata capiunto, sibique habento Ecclesie Africe, ut tamen publicas pro illis pensiones conferant, ab iisdem acceptis immobilibus a nemine ledendis. Hereticus non baptizato, ad rempublicam non accedito, catechumenum non circumcidito. Nulla omnino heresis domum aut locum orationis habeto. Carthaginiensis Ecclesia priuilegia obtineto, que in uniuersum de omnibus dicta sunt ecclesiis in Codice.

Qui ad Carthaginiensem ecclesiam confugerit, is  impunitatem habeto, nisi homicidium, aut raptum uirginis, aut uim in Christianum admiserit. Ecclesiis Africe ab aliquo pro sua ipsius salute oblata, a nemine prorsus auferuntor.

Hoc ipse generaliter de omnibus ecclesiis accipito.



NOuELLA XLII. Ut Anthimus, Seuerus, Petrus, Zooras, et reliqui heretici ecclesiastico gradu detrahantur.

Idem Augustus Menne sanctissimo et beatissimo archiepiscopo Constantinopolitano, uniuersique eius tractus patriarche.

Non insolitam imperatorie maiestati rem agentes, ad presentem legem peruenimus. Quotiescunque enim sacerdotum sententie aliquos qui sacerdotio indigni essent sacerdotalibus deturbarunt sedibus  , toties etiam ad sacerdotum auctoritatem imperatoris consensus accessit, ut diuina cum humanis ceuntia, rectis sententiis symphoniam quamdam et unam consonantiam inducerent. Simile quiddam nuper circa Anthimum euenisse scimus, tam ab Agapeto religiose et celebrande memorie, presule sacrosancte in uetere Roma ecclesie constituto, e sede huius regie urbis depulsum, ut qui in sedem neque ulla sibi ratione competentem, et preter omnes canones insiliisset, quam communi sententia; eiusque uiri sancte memorie multis nominibus exosculari uideretur , simulans quidem sancta se quatuor concilia  sequi, nempe trecentorum decem et octo sanctorum Patrum Nicee, centum et quinquaginta in hac alma urbe, ducentorum preterea Ephesi primum congregatorum, neque non Dei amantissimorum sexcentorum et triginta Patrum Chalcedoni, non uero re ipsa illorum dogmata consequens, neque nostram benignitatem et submissionem, quam pro eius salute suscepimus, amplecti, neque renuntiare tam impiorum dogmatum auctoribus a sanctis Patribus in synodis reiectis uolens, sed ratus in unum et eumdem auctoritatis gradum utrosque tam condemnatos quam qui condemnarint, collocandos. Semel enim peregrinis a sacrosancta Ecclesia cogitationibus mancipatus, et a rectis dogmatibus alienus factus, merito ad eorum rectitudinem regredi non ualuit, quanquam a  nobis quoque diligenter et summo studio ad eius salutem contendentibus, commonstrata uia, admonitus. Propter omnia hec igitur, que cum ipso gesta sunt, et depositionis a gradu ecclesiastico sententiam a sancta synodo tam per causam illicite neque per sacros canones approbate in sacerdotales huius regie urbis sedes irreptionis, quam a rectis et ueris dogmatibus diuersionis prolatam, ratam nostra facit maiestas, deque iis presentem legem conscribit. Et interdicimus ne in alma hac urbe eiusque confiniis moram trahat, neue in ulla insigniorum urbium quietem agat: sancientes ut cum his acquiescat quibus se dignum prebuit, neque cum ullis consuetudinem ineat, aut eos in perniciem prohibitorum dogmatum  inducat. Enimuero neque sententiam iuste contra Seuerum promulgatam, et ex omnibus archiepiscopalibus et patriarchalibus sedibus una cum prudentia monachali procedentem, exortem confirmationis regie efficimus, qui prius sacrosancte Theopolitanorum Ecclesie sede contra sacros ritus occupata, ita omnia conturbauit, ita conturbata transmutauit, ut generale quoddam et absque fecialium interuentu susceptum sacrosanctis inter se ecclesiis bellum inferre uideatur. Atque hoc etiam ab his qui ante nos sceptra imperii tenuerunt, ad ipsum scriptum esse, tam uariis atque recto alienis dogmatum fraudibus ac blasphemiis utentem, quam omnia iam nunc perturbata reddentem, et de errore solum utriusque heresiarche  haustis abominandis  et cum religione pugnantibus dogmatibus innitentem, et utriusque horum peruersissimorum ducum, qui tametsi nonnichil inter se dissidere uideantur, ad unum tamen impietatis finem tendunt, notorias disputationes effingentem. Nam cum duo inter se contraria sint dogmata, tam Nestorii, quam Eutychetis  quorum utrumque ex equo mortem anime importat, que ex ipsis Arianorum et Apollinaris impiamentis constant, mirabiliter tamen et preter opinionem ipse affectus, similiter in utrumque incidit, et nunc huic, nunc illi primas partes deferens, commune se suosque sermones tantorum piaculorum receptaculum constituisse uidetur. Esto igitur et ipse predicto anathemati obnoxius, quod uniuersus patriarchalis, sacerdotalis et monachalis  reipublice nostre  ordo iuste ei induxit, ex Theopolitanorum Ecclesia eiectus, propterea quod et illius urbis sedes eum repulerit, quasi qui ne initio quidem rite ipsam occuparit, uiuente nimirum adhuc et in sacrosanctis ecclesiis hinc inde sacras conciones habente eo qui ante ipsum sacerdotio functus est; et nunc a successore suo sacerdotio exclusus sit; neque intra hosce tantum terminos restiterit, sed iam etiam sub generale anathema orthodoxe et catholice Ecclesie reiectus sit, et multis maledicis et prohibitis libris rempublicam nobis referserit. Unde in uniuersum omnibus interdicimus ne quid librorum eius comparent. Et quemadmodum Nestorii libros describere aut comparare non licet, propterea quod ante nos imperatoribus in suis constitutionibus  uideantur Porphyrii scriptis contra Christianos editis similes existere, ita neque Seueri dicta scriptaue apud quemquam Christianorum manento, sed profana sunto, et a catholica Ecclesia aliena, ignique comburuntor a possessoribus, nisi illis retinendis in periculum adduci uelint. Preterea a nemine in posterum conscribuntor, siue librarius aliquis, siue notarius, siue quisquam alius sit: sciens quod illius dicta conscribentibus abscissio manus in penam irrogabitur. Nolumus etenim ut illorum blasphemia ad alia prorepat secula. Consimiliter et illi huius regie urbis, eiusque confiniorum, et alicuius insignioris ciuitatis ingressu interdicimus; sed ut in solo aliquo loco et silentio desideat, neque alios corrumpat,  neque ad proferendas blasphemias eos inducat, neque contra uera dogmata noui aliquid inueniat, per quod denuo nobis sacrosanctas perturbare studeat Ecclesias.

Sed neque Petrum, qui Apamee episcopus fuit, remotum a gradu ecclesiastico, et iisdem de causis, quamobrem Seuerus, anathemate  percussum, maiestas imperatoria admittit. Sed rata sunto etiam que aduersus ipsum decreta sunt; et quemadmodum sub generale anathema redactus est, ita et redactus esto, sententia que de his ipsis a sanctissimis summis pontificibus processit rata permanente. Ac neque illi permittimus ut hanc regiam urbem, eiusue confinia, aut prestantiorem aliquam ciuitatem incolat, sed quorum secutus est errorem,  horum imitetur etiam in degenda uita rationem, quam longissime ab hominum consuetudine remotus, seque ipsum latebris occultans. Siquidem multo prestabilius est hoc genus hominum latitare, quam in publica luce et ante omnium oculos uersari. Nam si latitent, sibi ipsis tantummodo erunt incommodi; si uero dogmata sua publicent, et uulgo proferant, multis simplicioribus occasionem prebent ad interitum. Quod quidem ut aliquo modo in Christiano Dei ouili et pio recteque sentiente populo eueniat, neque iustum est, neque a maiestate imperatoria concedendum. Quia uero et Zooram religiose simul et iuste iudicantes episcopi dignum putauerunt quem omnino sub anathema redigerent, ut qui ueluti breue quoddam additamentum esset eiusmodi malorum, ad que  peragenda promptissimus fuit, et magnam facultatem habuit, ne omnino memoriam illi adimamus, quod aliqua in re facultate preditus fuerit: esto sane Zooras etiam particule huius  leue quoddam additamentum, et inter eos qui anathemate notati sunt, ex sacerdotali contra ipsum prolata sententia ipse quoque collocator, quam tametsi per se satis ualentem, multo tamen adhuc ualentiorem reddit maiestas imperatoria, que regia hac urbe ipsum expellit, eiusque confiniis et urbium incolatu omnifariam ei interdicit: ut cum solis illis quos ante recensuimus, ad eumdem modum blasphemantibus, ad eumdem quoque modum relegatis, habitet captetque consilia. Si quid preterea aliud quoque sanctissimorum episcoporum  sententia, que predictos a gradu detrahit ecclesiastico, et anathemate percellit, continetur, pro rato  et illud habemus, imperialibusque id legibus corroboramus, perinde quasi ab ipsa maiestate imperatoria prodiisset. Quod si quis eorum aduersus hec statuta deprehendatur delinqueret, sciat quod in ciuiles leges incidet, que in maiorem indignationem et animaduersionem coniiciunt eos qui penas leuiores declinant. PORRO omnibus qui uel secundum doctrinam dementis Nestorii, uel secundum stolidam traditionem Eutychetis, uel secundum Seueri, qui idem cum illis sentit, aut illos sequentium blasphemiam, catholicam Dei Ecclesiam conantur diuellere, prohibemus ne tumultus Ecclesiis immittant, aut de fide aliquid disserant. Sed sancimus ut unusquisque eorum silentium agat, et neque ullos in unum conuocent, neque adeuntes recipiant, neque improbato more baptizare,  aut sacram communionem defedare, et aliquibus eam distribuere, aut uetitas doctrinas explanare audeant uel in regia hac nostra urbe, uel alia, sed nichil non periculi reuereantur, si quid tale perpetrauerint. Omnibus insuper prohibemus ne quis hunc recipiat. Quin potius sancimus ut ex urbibus etiam, que ab ipsis seducuntur, eiiciant: scientes penas sacris nostris iam comprehensas constitutionibus, que ipsas etiam domus in quibus tale quid peragitur, et predia ex quibus alimenta suppeditantur, sacrosanctis addicunt Ecclesiis, suis adimenda possessoribus, quia simplicioribus causam mali prebent; optimo uero iure sub dominium sacrosanctarum eas Ecclesiarum deducentes. Hec nos pro communi sacrosanctarum Ecclesiarum pace sancimus, hec decernimus sanctorum Patrum decreta secuti, ut omnes de cetero sacerdotes  sub tranquillitate et quiete permaneant: quibus ipsis in pace conseruatis, reliqua etiam reipublice portio nobis pergliscet, pace desuper uigescente, quam omnibus magnus ille Deus et Seruator noster iehsu Christus, unus de Trinitate, unigenitum Dei uerbum, tam predicat quam suppeditat his qui uere et ex animo glorificare ipsum et adorare dignantur. Que igitur recte nobis placuerunt, ea beatitudo tua conseruato, et ad effectum deducito, per Dei amantes suas litteras ea omnibus sub se constitutis religiosissimis metropolitanis transmittens. Quorum unicuique cure erit sacrosanctis sub se constitutis Ecclesiis hec manifesta facere, ut neminem omnium lateant que summum sacerdotium decreuerit, que item maiestas imperatoria corroborauerit. Dat. XuII  Kal. Aug. Constantinop. Bilis. u. c. cons.



[1Kb] CONSTITUTIO [a 1Kb] SACRA IUSTINIANI IMPERATORIS. Contra Anthimum, Seuerum, Petrum et Zoaram.

In nomine Domini Iesu Christi Dei nostri, imperator Cesar Flauius Iustinianus, Alemanicus, Gothicus, Francicus, Germanicus, Anticus, Alanicus, Wandalicus, Africus, Pius, felix, gloriosus, uictor, triumphator, semper Augustus, Menne patriarche.

 CAPUT PRIMUM.---Rem non insolitam imperio et nos facientes, ad presentem uenimus legem. Quoties enim sacerdotum sententia quosdam indignos sacerdotio de sacris sedibus deposuit , toties imperium eiusdem sententie et ordinationis cum sacerdotum auctoritate fuit. Sicque diuina et humana pariter concurrentia unam consonantiam rectis sententiis fecere: quemadmodum et nuper factum esse circa Anthimum scimus, qui quidem deiectus est de sede huius regie urbis sancte et gloriose memorie Agapito sanctissime ecclesie antique Rome pontifice; eo quod nullo modo sibi ipsi conuenienti  se  intruserat sedi, sed et communi sententia ipsius sancte memorie uiri primum, atque etiam sacre synodi hic celebrate condemnatus et depositus fuit, eo quod a rectis dogmatibus recessit; et que prius multoties diligere uidebatur, hec demum diuersis lustrationibus [fraudibus] fugit; simulans sequi sanctas quatuor synodos . At quidem nec istorum dogmata sequi, nec nostram clementiam et condescensum, quem propter ipsius salutem habebamus, suscipere uoluit; neque ipse abdicare auctores impiorum dogmatum, qui prius a sanctis synodis  expulsi fuerant; sed putauit oportere secundum ipsum et in equali ducere et condemnatos, et condemnatores. Nam semel alienis a sanctissima Ecclesia intellectibus mancipatus, et a rectis dogmatibus alienatus, merito ad ipsorum rectitudinem reuerti non ualuit, etiam ad hec inuitatus a nobis et directus, qui omni studio usi sumus ad ipsius salutem.

Propter hec igitur omnia, sententiam depositionis in ipsum a sancta synodo factam occasionem non liciti, neque a sanctis canonibus approbati raptus sacrarum sedium huius regie urbis, et auersionis a rectis et ueris dogmatibus, firmam nostrum reddit imperium, et contra istum presentem scribit legem. Interdicimus autem et ei commorari in hac felici  ciuitate et eius districtu, ac in quacunque alia insigni ciuitate sancientes in quiete esse, et iis contentum esse, quibus seipsum merito obnoxium reddidit; et non aliquibus communicare, neque eos imbuere in perditionem interdictorum dogmatum. Nec utique extra imperialem confirmationem relinquimus sententiam iuste contra Seuerum latam, ac ex omnibus  pontificalibus et patriarchalibus  prouenientem sedibus, et anathematismum ipsi inferentem: qui prius contra sacras sanctiones accipiendo sedem sanctissime ecclesie Theopolitanorum, sic uniuersa conturbauit, sicque accumulatas turbationes fecit, ut commune quondam ac abominabile bellum sanctissimis  Ecclesiis ad inuicem immitteret. Et hoc etiam a sceptris que ante nos fuerunt contra ipsum scriptum erat, uariis dogmatum et a rectitudine alienatis fraudibus et commentis ac blasphemiis usum fuisse, ac uniuersa conturbasse, et illum quemcunque errorem abominabilium heresiarcharum et iniquorum dogmatum recipere, Nestorii dicimus, et Eutychis; et cum uterque horum preceptorum contrarii quodammodo inuicem esse uideantur, ad unum uero impietatis finem tendant, etiam illorum diuulgatos sermones, eum in unum formauisse. Duobus enim existentibus dogmatibus ad inuicem repugnantibus, quorum utrumque similiter ad anime perditionem adducit, Nestorii uidelicet et Eutychis  qui ex Arianorum et Apollinarii  contagione consistunt; ipse paradoxum quid perpessus in utrumque similiter incidit: et ibi quidem illud mittendo, seipsum et sermones suos uisus est constituisse commune receptaculum tantorum delictorum. Sit itaque et ipse sub predicto anathematismo, quem uniuersus patriarchalis, pontificalis, ac monachicus nostre, ut ita dicamus, reipublice cetus iuste in ipsum induxit: de Theopolitana quidem Ecclesia eiectus, idcirco quod thronus illius ipsum remouit, eo quod ipsius principatum recte non acceperat, sed adhuc uiuente eo, et in sanctissimis Ecclesiis commemorato, qui ante ipsum sacerdotium habebat, et propter eum qui post ipsum fuit, de sacerdotio exciderat. Nec uero progressus huc usque substitit, sed et sub communi orthodoxe  ac catholice Ecclesie anathematismo positus, multis libris, blasphemiisque et abominationibus nobis rempublicam impleuit. Quare uniuersis interdicimus aliquid de libris ipsius possidere. Et sicut non licet Nestorii libros scribere, uel possidere , sic nec dicta et scripta Seueri maneant penes aliquem Christianum, sed sint profana et aliena ab Ecclesia catholica, igneque comburantur a possidentibus, nisi qui ipsa habent, uelint periculum pati. A nemine ergo scribantur, neque ad pulchritudinem, neque ad uelocitatem scribentium, sciendo quia amputatio manus his qui scripta eius scripserint, pena erit.  Neque enim uolumus in futuro tempore ex illis blasphemiam protrahi. Similiter autem et huic interdicimus omnino regiam ciuitatem ingredi, aut districtum eius, nec aliquam aliam de insignibus, sed in aliqua solitudine et in silentio sedere, et non corrumpere ceteros, neque in blasphemiam ipsos adducere, et non semper aliquid noui inuenire contra uera dogmata, per quod rursus nobis conturbare sanctissimas Ecclesias festinet.

CAP. II.---Sed nec Petrum episcopum Apamie, et simul ab ipsis, a quibus Seuerus, sub predicto anathemate positum, imperium admittit, sed sint ualida que contra ipsum fuere statuta. Et qui sub communi anathematismo positus est, sub ipso esto;  et sententia sanctissimorum pontificum, que ipsum preuenit, firma permaneto. Neque uero permittimus illi hanc regiam urbem habitare, aut ipsius districtum, uel aliquam de insignibus; sed quorum secutus est errorem, horum imitetur uictus rationem, quam longissime abscedens et occultans seipsum; nam talibus occultari, quam uideri utilius est. Ignoti etenim existentes, se ipsos ledunt solos: publicantes uero sua dogmata, multis ex simplicioribus occasionem perditionis prebent; quod nullo modo fieri in Christiano ouili Dei et orthodoxo populo equum est, neque ab imperio permissum est.

CAP. III.---Quoniam uero et Zoaram dignum penitus iudicarunt sub anathematismo esse reuerendissimi,  et qui iusta iudicant episcopi , et in quibus dehonestatus est, omnia uidelicet comprehendo ex memoria quadam abundanti; sit et Zoaras interpositio quedam parua huius male partis , et numeretur ipse quoque inter anathematizatos, sacra sententia ipsum deiiciente: quam firmam et ipsam ex seipsa existentem, adhuc firmiorem imperium reddit: et hunc de hac regia urbe et eius districtu abiicit, et habitationem in aliis ciuitatibus ipsi omnino interdicit; itaque cum illis solis habitet et consultet qui a nobis ante memorati sunt: qui similia quidem blasphemant, similia uero patiuntur, et similiter in exilium mittuntur. Si quid uero aliud in sententia  sanctissimorum episcoporum continetur, que predictos deponit, et anathematizat, hoc firmius reddimus et diutius, ac imperialibus nostris legibus ipsum corroboramus, ac si ab imperio ipso prouenisset. Si uero aliquis ipsorum deprehendatur de cetero facere aliquid preter constituta, sciat se incidisse in leges imperiales, que minores penas declinantes, ad maiores immittunt indignationes. Interdicimus autem et omnibus conantibus catholicam Dei Ecclesiam diuellere , seditionem immittere sanctissimis Ecclesiis, et loqui aliquid de fide; sed sancimus quemlibet talium quietum esse,  et non conuocare aliquos ad se, neque accedentes recipere, aut perperam baptizare audere, aut sacram communionem sordidare, et ipsam aliquibus tradere, aut interdictas doctrinas exponere siue in hac nostra regia, siue in alia ciuitate; sed omne periculum reformidare, si quid tale faciat. Interdicimus etiam omnibus, ne istos suscipiant. Abiici ergo ipsos sancimus de ciuitatibus ab ipsis concitatis, scientes penas iam contentas in nostris diuinis constitutionibus, que et domos ipsas, in quibus tale quid fit, et campos ex quibus nutrimenta prebentur, sanctissimis Ecclesiis assignant, et a possidentibus auferunt, quia detrimenti causa fit simplicioribus; sanctissimis uero et orthodoxis Ecclesiis hec iuste subiiciunt.  Hec pro communi pace sanctissimarum Ecclesiarum statuimus, hec decernimus, sequentes sanctorum Patrum dogmata, ut omne sacerdotium imperturbatum de cetero nobis permaneat. Quo in pace seruato, reliqua nobis exuberabit respublica desuper pacem habens: quam omnibus magnus Deus et Saluator noster iehsu Christus Trinitatis unus, unigenitus Dei Filius predicat, ac donat [Al., prebeat ac donet] his qui sincere ipsum et uere glorificare ac adorare digni habiti sunt.

Custodiat itaque beatitudo tua, que recta adnotata sunt; et mittat ipsa per suas Deo dilectas litteras omnibus sanctissimis metropolitis sub ipsa existentibus: quorum cuilibet cura erit ipsa manifesta facere sanctissimis Ecclesiis sibi subiectis, ut neminem ex  omnibus lateant que sacerdotio uisa sunt et ab imperio confirmata.


Diuina subscriptio.

Diuinitas te seruet per multos annos, sancte et religiose Pater.

Data octauo Idus Augustas, Constantinopoli, post consulatum Belissarii, uiri clarissimi [anno Domini 536].



, , , .


, , , , , , , , , , , , , , , , , .

 , . , , , , , , , , , , ,  , , , , , , , , ' , ' ' , ', '. , , , , ,  , . , , , , , .

, , , , , , .  , , , , , , , . , , , , , , , , , , ,  , , , , , , , , , , , . , , , , , , ,  , . , , . , , , , , , , , , , , , , ,  , . . , , , , , , , , , , . , , , , .  . , , , , , , , , .

, , , , . ,  , . , , , , , , , . , , , , .

,  , , , , , , , , , , , , , , , , , , .  , , , , , . , , , . , , , , , ,  , , , , , , , , . . , , , , , , , , ,  . , , . , , , , , , , .

, , , ,  , , , , .


.



NOuELLA XLIII. De officinis siue tabernis Constantinopolitane urbis, et ut mille tantum et centum officine sacrosancte maioris ecclesie excusentur; omnes relique, ad quemcunque dominum pertineant, consueta obeant munia.


In nomine Domini Iesu Christi Dei nostri. Imperator Cesar, Flauius, Iustinianus, Alemannicus, Gothicus, Francicus, Germanicus, Lazicus, Alanicus, uandalicus, Africanus, pius, felix, gloriosus, uictor, triumphator, nunquam non colendus Augustus, Longino  prefecto urbi.

Quoniam potentie nostre, subditi nostri, siue uiuant, siue moriantur, cure sunt, ne uel graues ipsis sepulture, uel defuncti cognatis damnose existant, propterea et hec que eorum sepulturam concernunt, quo conuenit moda, disposuimus. Et quia tam diue memorie Constantinus ample huius nostre urbis conditor quam etiam pientissimus princeps Anastasius lecticariorum seu decanorum  numerum ad certam mensuram redegerunt, mille et centum tantummodo decanis totidemque officinis definitis, ut nullo he unquam tempore augmentum reciperent; propterea sane cupientes ut numerus eorum quos ex unoquoque collegio conuenit esse lecticarios, diue memorie Anastasii formule subiaceat, firma  ea et fixa manere uoluimus.

Ceterum quia adeuntes nos alme huius et regie nostre urbis collegiati, quorum excellenter et pre ceteris curam gerimus, potentiam nostram edocuerunt, magnam et intolerandam se necessitatem sustinere. Sacrosanctam etenim maiorem ecclesiam centum et mille officinas in fructu habere ab omni uectigali liberas, quas oppido quam libenter illi concedant, eo quod ad peragendas in commune omnium hominum exsequias proficiant; sed cetera se onera ferre non posse. Nam cum plurime in alma hac urbe diuersarum mercium et negotiationum officine  taberneque existant, non hasce solas  officinas predictis publicis muniis obeundis exemptas esse, sed etiam multas sacrosanctas ecclesias, multa sacra hospitalia, monasteria, et alias sacras edes, quarum plereque prius hereticis mancipate, deinde ad orthodoxam fidem reuerse sunt, multas quoque regias domus, et insuper magistratuum, ac senatorum, et illustrium, et cubiculariorum a prestatione uestigalium eximi, harumque dominos peculiarem sibi exinde reditum comparare,  et obledere rempublicam, exemptionum multitudine rem ipsam angustis admodum terminis concludente, ut paucissimi existant, qui publica agnoscant et sustineant munia, et priores contributiones aliquoties in triplo et quadruplo, hoc tempore etiam decuplo maiores facte sint: quanquam diuus princeps Anastasius in statuta ab ipso formula nulli omnino alii immunitatem concedat, preter centum et mille officinas, que per causam exsequiarum sacrosancte maiori ecclesie attribute sunt. Ea propter et nos putauimus, tum proceribus nostris et insuper beatissimo huius alme urbis archiepiscopo id negotii dandum, ut certo loco conuenirent et rem ipsam examinarent, atque placita ad nos sua referrent, tum ad excellentiam tuam presenti utendum lege, confirmantes  ea que Anastasio pientissimo in hoc principi placuerunt. Et sancimus ut centum quidem ille et mille officine sacrosancte maiori ecclesie occasione decanorum siue lecticariorum, et ad peragendas defunctorum exsequias deputate, omnibus modis integro numero et omni prestatione libere conseruentur: preter ipsam nulla alia queunte decanum exigere, siue ex hereticis recepta, siue quacunque sacrosancta ecclesia. Sed quod nuper constituimus ualeat, et octoginte quidem officine corpora prestent, trecente autem in exactione pecuniarum consistant. Nam quod exinde corraditur, ad quid proficere conueniat,  sacra iam nostra pragmatica forma disposuit. Semperque quod intercidit restauretur. At qua ratione fieri debeat restauratio, satis per Anastasii pie memorie iussiones expressum est. He igitur ut immunes et ab omni uectigali maneant exempte, sancimus, neque his ipsis officinis, neque uectigalia imperantibus collegiis que istas prebent, quidquam damni sustinentibus aut ullos titulos agnoscentibus. Cetere uero omnes huius alme urbis quatuordecim regionum officine, siue sacrosancte alicuius sint ecclesie, siue hospitalium, siue monasteriorum, siue orphanotrophiorum, siue ptochiorum, siue alterius cuiuscunque dominii, siue regiarum domuum, siue aliquorum magistratuum, ampla, media, minutaue officia administrantium, siue gloriosissimorum senatorum,  siue magnificentissimorum illustrium, siue spectabilium cubiculariorum, siue aliquorum militiis adscriptorum; he, inquam, omnes publica ipsis imposita prestent uectigalia, et omnia alia tum faciant, tum impleant, quemadmodum quemque in suo collegio facere equum est, nemine queunte ea de causa inniti priuilegiis, aut eiusmodi alia uti excusatione. Neque enim sustinemus aliorum onus ad alios deferri, aut tam immitem proponere formulam, ut quotidie uectigalia augeantur, et  quadruplo, aut quincuplo, adeoque etiam decuplo maiora irrogentur, cum nichil tam magno studio, tamque serio affectemus, quam ne nouo quisquam uectigali oneretur. Nouum autem fuerit non tantum quod nunc primum impositum est, sed  etiam quod primum modum excedit. Sed eadem conditione ac fortuna omnes sunto, et sacra hec nostra pragmatica forma  contra omnes communis esto, ut omnibus largiatur, quo molestia uacent. Neque enim facile eam quis egre tulerit, si neminem alium preterea exemptum intueatur, nisi quod in centum et mille officinis exsequiarum defunctorum ratio habeatur, que maxime communis est omnibus, et ex equo uniuersis pariata hominibus. Si quis uero conetur excusatione aliqua uti, et seipsum a prestanda alleuiare contributione, et aut non committere, quo magis ab inquilinis suis exigatur, aut prestare etiam patrocinium, siue militare, siue ciuile, siue ecclesiasticum, siue quodcunque tandem in uniuersum officine dominio  excidito, estoque ipsis publica, toti addicta collegio. Eo enim pacto et cautiores erunt, et uetita non attentabunt. Porro si minutatim et pariter in omnes uectigalia distribuantur, non solum paululum erit, quod prestitum fuerit, sed etiam tanto moderatius, leuius, tolerabilius, faciliusue, quod confertur existet, quanto a pluribus colligitur. An uero non multo absurdissimum fuerit, homines propriis laborantes manibus, et uxores ac liberos alentes, et reliqua denique uite necessaria inde acquirere satagentes, etiamnum maioribus onerare uectigalibus? et quanto plures inter alleuiatas referuntur, tanto etiam maiores exinde lesiones oboriri? idque onus infinitum sit, neque possit ullum habere terminum? Hec nos omnia prohibentes,  sacram hanc pragmaticam formam proponimus, amissionis penam similiter omnibus ordine subditis interminantes, si ex quoquo collegio imperitantes solita illa et ab initio statuta uectigalia percipere prohibuerint, aut uectigalia conentur in pensiones priuatas conuertere; sed quisque pro se quidem pensionum illatione perfruitor, officinas autem seu tabernas solito receptoque more contributiones agnoscere concedito. Quemadmodum enim quisque pro se rebus suis prospicit, ita et non necesse est ei quod ample et regie huic urbi expedit et confert nutanti quodammodo et iam lapsuro manus porrigere. Neque enim aliter que publice expediunt progressus habitura sint. Nemo itaque ex his qui tali hactenus onere liberati, quique huc usque id ferre coacti sunt. Que  igitur nobis placuerunt, et sacra hac exprimuntur lege, ea excellentia tua, imo non ipsa tantum custodies, sed et quicunque post te idem officium suscepturi sunt, et obtemperans tibi cohors, iam inde in omne reliquum tempus custodiet. Dat. XuI Kal. Iun. Constantinop., post Bilis. u. c. cons. ann. 1.



NOuELLA XLu. Ne Iudei, Samaritani, et heretici, per causam religionis et cultus sui curiali fortuna liberentur, sed cum curialibus muneribus subdantur, priuilegiis eorum non perfruantur. Item ut iidem possint contra orthodoxos, qui curiali fortune subditi sunt testimonium dicere, ut qui preclare pro orthodoxa republica testimonium perhibeant.

Imperator Iustinianus Augustus Ioanni prefecto pretorio, iterum exconsule et patricio.

 Retulit nuper uiuo apud nos sermone excellentia tua, plerosque inter decuriones Iudeos forte, aut Samaritanos, aut Montanistas, aut alioqui detestandos esse homines, quos nondum ne nunc quidem recta nostra et inculpata fides illuminarit, sed in tenebris resideant, neque illorum animi ullo uerorum mysteriorum sensu tangantur. Item quia hereticos odio prosequimur, quod per hanc causam et pretextum petierint curialibus se liberari muneribus. Et quo modo conueniat ea que illo pertinent discernere. Ceterum uehementer mirati sumus quod eiusmodi illorum rationes prudentia et ingenii tui acumen sustinuerit, ac non protinus eos qui talia proferrent discerpserit. Nam si ulli sunt homines qui per extremam improbitatem illis se dignos esse muneribus arbitrantur,  que summis tantummodo dignitatibus reseruauimus: quis non perditissime eos oderit? Unde nobis sunto decuriones, quemadmodum et cohortalibus, ut iam ante legibus expressum est. Neque ullus religionis cultus tali eos fortuna eximito. Nihil enim horum neque antiquior aliqua, neque recentior lex protulit. Indigni tamen in uniuersum omni curiali existunto honore, et quia multa leges decurionibus priuilegia tribuunt, tum ne ictus fustium illis inferatur, tum ne uelut sordidati rei sistantur iudicio, neue in aliam ducantur prouinciam, et infinita alia, nullo horum perfruuntor. Imo si quid omnino de decurionibus scriptum est, cum per priuilegia illis gratia non sit, hoc et in illis obtineto, et implento tam personalia  quam patrimonialia munera, neque eos lex ab his eximat. Honore autem nullo perfruuntor, sed fortunam sustinento cum infamia, qua etiam animum notatum esse uoluerunt. Atque ita sane de hoc ipsis disponitor.

Enimuero et illud nobis questione tibi dignum uisum denuntiasti. Ex quo enim hereticos a dicendo testimonio arcuimus, in quibus causis orthodoxi inter se litigant, permittentes illis in nostra constitutione, si quidem qui inter se miscentur et litigant, uterque hereticus sit, tam actor quam reus, ut possint testimonium dicere, cum alter altero dignus sit, siue litigator, siue testis. Et rursus si hereticus sit orthodoxus, ut contra hereticos quidem nimis quam testimonium perhibere possint, de orthodoxis non item. Litigatoribus uero utrinque orthodoxis existentibus,  ut nullus omnino illis ad testimonium dicendum pateat aditus. Inde adeo docuisti nos, quod quidam cum orthodoxi sint, inficientur se curialis esse fortune, et necesse sit uel genere illis coniunctos, uel qui alioqui de illorum fortuna habeant notitiam, in testimonium produci. Et quia lex de orthodoxis prolata hereticorum testimonia arcet, propterea iudices uereantur hec admittere. Atqui inani sollicitantur metu, qui istiusmodi testimonia suscipere recusant. Primum quidem, quia pro orthodoxis interponuntur, id quod leges hereticos facere non uetant. Mox si quis eos qui decuriones sunt, renuentes deinde conditionem, ad curiam retrahat, et hereticos in testimonium aduocet, quomodo pro nostra hoc republica non facit? ut ipsa quidem respublica litigatoris locum teneat,  orthodoxa existens, et maxime ab eo tempore, quo Deus illi nos imperare permisit; qui uero eo nomine testimonium dicunt, pro orthodoxis testificentur. Siquidem nostra respublica recta est, et orthodoxa iam imbuta fide, omnia alia heresi exosa. , , , , . Dat. Xu Kal. sept., Constantinop., post Bilis. u. c. cons.



NOuELLA XLuI. De ecclesiasticarum rerum immobilium alienatione et solutione.

 Imperator Iustinianus Augustus Ioanni gloriosissimo sacrorum per Orientem pretoriorum prefecto, iterum exconsule et patricio.

Et circa leges studium, et alia omnia a nobis ideo quotidie cum labore aguntur, ut utilitatem nostris subiectis inueniamus: quod effusum quidem et immensum est remouentes, quod autem et optimum et metitum, subrogantes. Et sepe quoque ex studio propter priorem immensitatem etiam ultra mensuram legem constrinximus, ut quod primitus affluebat retinentes, ita equalitatem de cetero introduceremus. Nuper igitur scripsimus legem de sanctissimis ecclesiis omnibus, et monasteriis, et reliquis uenerabilibus domibus, nullam eis rerum immobilium alienationis  licentiam permittentem. uidebamus enim causam effusam, et paulatim ad alios ecclesiasticas migrantes possessiones, neque pretiis solutis dignis, neque opere ineuitabili imminente alienatis, sed etiam contra positas iam leges decies millies circumuentiones factas. Quocirca primam perimentes uiam, omnibus similiter inaccessibiles contra eas facimus circumuentiones. Sed hinc plerique quidem sanctissimarum ecclesiarum, aliarumque uenerabilium domuum utilitatem habuerunt nullo possessiones has minuere presumente: occurrit tamen etiam aliquid difficile. Debita enim, aut longo tempore constituta, aut etiam postea ex quadam necessitate, et maxime per fiscales occasiones eis accidentia ad alienationis necessitatem sacras perduxerunt domos. Mobili  enim non exstante substantia sufficiente periclitabantur in nouissimam uenire necessitatem. Harum presules neque uendere potentes, neque unde debita soluerent habentes, sed pro talibus quidem debitis posse pro solutione creditoribus dari possessiones ecclesiasticas; tamen cum competenti subtilitate et obseruatione facienda solutione iam sepe permisimus, sicut neque palam hac nostra prius permisimus lege. Si uero non priuatus aliquis est creditor, sed preeminet fiscus, et exigit debita, est autem inopia pecuniarum, accipere uero immobilem possessionem impossibile est fiscum, hic relaxare aliquid subtilitatis legis competere iudicauimus. Et si qua necessitas huiusmodi fiat, etiam alienationem sine re prospeximus. Sancimus igitur si sanctarum aliqua  ecclesiarum, aut reliquarum colendarum domuum, fiscales debeat functiones, et unde faciat horum redditionem non habeat, conuenire omnes in unum, et qui ex clero sunt, et Deo amabilem episcopum eius ciuitatis, insuper et metropoleos, et sacris propositis eloquiis causam examinari. Et si non apparuerit ullus questus citra alienationem immobilis rei ualens soluere fiscale debitum, tunc licentiam esse eis, sententia tali procedente, et decreto celebrato apud prouincie iudicem, etiam possessiones immobiles contingere, et eas alienare ad solutionem debiti, ementibus quidem in fiscum soluentibus, et desuscepta inde percipientibus, et subeuntibus fiscale debitum, et cautelam inde habentibus, et nichil metuentibus primitus positam legem, constitutis et fiscalibus desusceptis,  et insinuatis inter monumenta gestorum, deponentibus his qui fecerunt eam, ut et apud sanctissimas ecclesias saluentur clara desuscepta, eo quod fiscalia soluta sint tributa, et omnia secundum nostram legem gesta sint. Non potentibus aliquibus fingere fiscale debitum, et ita ad alienationes immobilium rerum accedere, ideo etiam et decreti factionem permisimus, ut et fiscale debitum testimonio pandatur, et ex quantis descendit temporibus, et quoniam non pecuniis solutum est, sed in necessitatem alienationis uenit, ut ueritas undique quidem protestata sit, omnibus coram sacris Euangeliis agendis: scientibus et episcopis, et clericis, et aliis omnibus, quia Deus respicit que geruntur ab eis. Et  si quid egerint per dolum, aut lucrum, aut machinationem, hoc in suis recipient animabus uiuentes ac morientes.

Siuero priuatus aliquis creditor fuerit, possit secundum pro soluto schema accipere immobiles possessiones. Hoc quoque decreto faciendo, pro mensura uero eorum debitorum assignandis eis possessionibus. Si uero fiscale debitum fuerit, potentibus eis ad alienationem immobilium accedere secundum priorem obseruationem, ut nichil desit, neque subtilitatis, neque communis utilitatis. His autem uniuersis sanctissimam maiorem ecclesiam felicissime huius urbis, et eius confinia, et orationum domos, quarum ipsa curam suscepit, omnibus excipimus modis que iam de hoc sancita sunt a nobis, in sua uirtute durantibus.  Si autem et aliqua monasteria sub eadem sanctissima maiore ecclesia sint, nec ea sub presentem facimus legem forinsecus in prouinciis eam constituentes solum, in quibus multa quidem est inopia pecuniarum, per quam sanctissime ecclesie soluere per pecunias debita non ualuerunt. Tua igitur celsitudo que placuerunt nobis cognoscens, secundum hoc procedere super sacris rebus alienationes custodiat. Datum XIu Kalend. Septemb. Constantinop., post consulatum Belisarii u. c., anno secundo.



NOuELLA Lu. Ut de cetero commutationes ecclesiasticarum rerum non ficte fiant ad piissimum imperatorem, et hoc modo ad alias personas legitimas transeant res, sed hec tantummodo fiant ad imperialem domum. Et ut liceat perpetuas emphyteuses agi ab oratoriis in oratoria, decreto uidelicet interposito, excepta hac maiore ecclesia, ne tamen in priuatam personam transeat emphyteusis.


Imperator Iustinianus Augustus Menne archiepiscopo Constantinopolitano.

Legem scripsimus dudum ecclesiasticas quidem alienationes prohibentem, solam autem commutationem permittentem sanctissimis ecclesiis, necnon sanctissime maiori ecclesie huius felicissime ciuitatis, dum imperium accipere aliquid ab aliqua uenerabilium domuum uoluerit. Postea siquidem aliam scripsimus legem, qua excepimus sanctissimam maiorem ecclesiam, permittentes quasdam alienationes, quas illa lex dicit.

Quia uero cognouimus quod aliqui prioris constitutionis  capitulum, quod de permutatione competentium rerum sanctissimis domibus ad imperium scripsimus, ad artem legi contrariam conuerterunt, postulaueruntque nos quidem a sanctissima Ecclesia accipere, his autem hec dare, hinc aggressi sunt multi quidam, qui similibus petitionibus omnibus utentes, sacram nituntur circumuenire constitutionem. Quecunque ergo gesta sunt a nobis usque ad presentem diem, hec sub schemate, in quo nunc sunt, manere uolumus, nullo permutando horum que iam a nobis cum sanctissima Ecclesia in talibus contractibus gesta sunt, aut cum his qui hec a nobis perceperunt.

De cetero autem sancimus nulli penitus ullam esse licentiam aliquid tale agere, sed illas solas ualere  permutationes que in imperialem domum in hoc facte sunt, ut perpetuo apud imperium maneant, et non transferantur ad priuatum, neque illarum ius per medium imperium ad eos proficiscatur. Sed si quid tale fiat, licentiam damus reuerendissimis economis res apprehendere huiusmodi, et tradere eas rursus ad sanctissimam ecclesiam, tanquam si nec ab initio contigisset permutationes harum ad imperium factas, sed seruari hoc schema in perpetuum ex presenti die inchoatum. Omnibus que dudum  post priorem legem secundum modum predictum gesta sunt ratis manentibus, eo quod illa quidem que sic facta sunt, a uiris gesta sunt. Nunc autem quidam uolunt illorum exemplo utentes, et nobis esse molesti, et sanctissimam maiorem ecclesiam  huius felicissime ciuitatis circumuenire, quod per omne tempus nullo modo fieri uolumus. Sed et si fiat quolibet schemate, hoc etiam infirmum esse, et a sanctissima maiore ecclesia in perpetuum uindicari, nulla ei temporis prescriptione in hoc obiicienda.

Illud quoque sancimus, ut aliis omnibus de iure emphyteuseos sancitis, et in sanctissima maiore ecclesia, et in aliis omnibus uenerabilibus domibus proprium robur habentibus, licentia sit sanctissimis ecclesiis et uenerabilibus domibus adinuicem et emphyteusim perpetuam agere, decreto quippe hoc faciendo, excepta quidem hac sanctissima maiore ecclesia. In hoc autem celebrata emphyteusi, ut non ad priuatam personam extendi omnino possit. Tua igitur beatitudo que iussa sunt a nobis custodiat, et his  qui sub ea metropolitanas sedes habent faciat manifesta, ut et ipsi que nobis placuerunt cognoscentes, nichil horum preuaricari presumant. Erit enim uniuersis a Deo iudicium, et exinde pena, si quid preter hoc aut ipsi egerint, aut agi permiserint. Dat. Xu Kal. Nou. Constantinop., imp. d. n, Iustin. PP. Aug. ann. 11 post Bilis. u. c. cons.



NOuELLA LuI. Ut ea, que uocantur insinuatiua super clericis in maiore quidem ecclesia dentur, in aliis autem ecclesiis penitus non dentur.

Imperator Iustinianus Augustus Menne archiepiscopo regie ciuitatis Constantinopolitano.

Plurimas additiones suscipientes hanc legem dirigere ad tuam beatitudinem iustum existimauimus. Qui  enim ordinantur a tua reuerentia clerici in sanctissimis ecclesiis  omnium patiuntur crudelissima, non suscipientibus eos illic ecclesiis, antequam quantum uoluerint, accipiant aurum. Et nouimus hoc ex frequentibus additionibus de hoc factis nobis. Sancimus igitur beatitudinem tuam hoc ualidissime custodire. Et si quidem consuetudo est dare eos qui ordinantur in sanctissima maiore ecclesia, hoc eos prebere. Nihil enim de his que dantur in sanctissima maiore ecclesia, nouamus. Preterea uero in aliis omnibus, nullis in eis clericorum licentiam esse penitus pro his que uocantur insinuatiua, aliquid ferre. Sed et si quis tale aliquid egerit, illum quidem priuari sacerdotio,  in illius autem officium introire qui missus est, et hanc eum auaritie ferre mercedem. Custodire uero hec etiam Deo amantissimos defensores sanctissime maioris ecclesie, penam formidantes X librarum auri, si quid neglexerint. Sed gratis omnia procedere. Deinde etenim defunctiones et ministeria, non per uenditionem, nec per mercationem fieri aliquam uolumus, sed pure et citra redemptionem. Sic enim rei digni fient nulla uenditione ac mercatione facienda. Tua igitur beatitudo, et qui postea in pontificales accesserint sedes, que a nobis ordinata sunt, et per hanc declarata sunt legem, operi effectuique tradere festinet. Dat. III Kal. Nou. Constant. imp. d. n. Iustin. Aug. an. 11, post Bilis. u. c. cons. ann. 2.



NOuELLA LuII. Ut in priuatis domibus sacra mysteria non fiant.


Imperator Iustinianus Augustus Menne archiepiscopo regie ciuitatis Constantinopolitano.

Et priscis sancitum est legibus nulli penitus esse licentiam domi que sacratissima sunt agere, sed publice sinere procedere incredulitatem et Dei culturam secundum sanctionem de his sacratis actibus traditam; et nos etiam hanc in presenti ponimus legem, quam cum omni cautela tenere uolumus. Omnibus enim interdicimus magne huius ciuitatis habitatoribus, magis autem etiam totius nostre ditionis, in domibus suis habere quasdam quasi orationum domos, et in his sacra celebrare mysteria, et hinc fieri quedam catholice et apostolice traditioni extranea. Sed si  quidem domos ita simpliciter aliqui habere putant oportere in sacris suis, orationis uidelicet solius gratia, et nullo celebrando penitus horum, que sacri sunt mysterii, hoc eis permittimus. Inuidia enim nulla est, si uolunt citra hec habere habitacula quedam, et in eis tanquam in sacris orare, aliis autem omnibus abstinere. Nisi tamen in eis uoluerint aliquos inuitare clericos, hic quidem sanctissime maioris ecclesie et sub ea sanctissimarum domuum, uoluntate ac probatione sanctissimi archiepiscopi ad hoc deputatos, in prouincia uero Deo amabilium episcoporum. Nulla nouitate sedi eius beatitudinis ex presenti nostra lege facienda, circa existentia ei quolibet modo in ordinationibus, aut gubernationibus hic, aut in prouinciis iura, sed omnibus etiam competentibus  ei quolibet modo et tempore ratis nunc et in omne reliquum tempus seruandis: sancimus tuam hec conseruare gloriam, et manifesta omnibus per litteras proprias constituere, quatenus per omnia ualeat lex. Hec enim et gloriosissimo prefecto felicis huius urbis, et sanctissimo archiepiscopo, et uniuersali patriarche precipimus, ut ex ciuili et sacerdotali uirtute hec perpetue custodiantur. Sciant enim et ipsi domuum domini, quia si non hec custodierint, ipsi quidem sub imperiali fient motu, domus autem in quibus aliquid tale agitur, et publice fient, et sub sacratissimum nostrum erarium deducentur. Si autem et aliquos contingit tale aliquid in suis habere domibus sciant quod nisi intra tres  menses, ex quo hec lex insinuata fuerit, hec correxerint, et ad figuram a nobis ordinatam deduxerint, sub predicta pena fient. Hec autem agi cum ueritate, non per aliquam calumniam uolumus, ueracium enim solummodo sumus amatores. Hec sancimus tuam custodire celsitudinem, et nichil tale fieri concedere. Scito enim quia si didicerimus, tibi tale aliquid denuntiatum, deinde non prohibuisti, aut tu, aut successores tui quicunque futuri, ipse quidem quinquaginta librarum auri expones penam, sed et qui successores cinguli fuerint. Parens autem tibi officium sustinebit idem damnum, si rem nobis studiosam et sanctissime Ecclesie custodientem unitatem, et prohibentem que a nobis aperte interdicta sunt, agi latenter passum est, et despicere commissum,  et circa ipsum cingulum periclitabitur, insuper et ipsam domum in qua aliquid tale agitur, fieri publicam, et sub sacratissimum uenire erarium. Scriptum exemplar a nobis et sanctissimo patriarche felicis huius urbis, ut et ipse huius ponat rei prouidentiam. uolumus enim sacerdotaliter et iudicialiter hec seruata durare in reliquum tempus et immutilata. Dat. III N. Nou. Constant. imp. d. n. Iustin. PP. Aug., ann. 11 post Bilis. u. c. cons.



NOuELLA LuIII. De clericis, qui a suis destiterunt ecclesiis. Item de his qui oratoria edificant.

Imperator Iustinianus Augustus Menne sanctissimo huius regie urbis archiepiscopo, et uniuersi eius tractus patriarche.

 Multi sepenumero clerici, certis uacantes oratoriis, aut etiam pro aliquibus forte subrogati, simul atque solemnem erogationem perceperunt, a sacris se mysteriis in uniuersum segregant  aut quacumque occasione a sacrosancta omnino ecclesia in qua consistunt recedunt. Sancimus igitur ne sacro id impedimentum ministerio ingeratur, sed a Dei amantissimis episcopis, sub quorum tutela he ecclesie constitute sunt, in illorum locum alii sufficiantur, qui ista percipiant. Neque enim ullis concedere uolumus ut ea que ab ipsis aut per ipsos sacrosanctis iam ecclesiis erogantur, in suum lucrum conuertant. Siquidem nullo pretextu aut occasione uolumus ut ex aliorum defraudatione aliis lucrum accedat; sed ut quemadmodum  queque iam inde ab initio erogata sunt, ita et porro absque ulla temporis prefinitione prestentur, neque sacrum ea re ministerium corrumpatur et intercidat, nullam licentiam habituris his qui ab ecclesiis destiterunt, postquam uel a sanctissimo patriarcha, uel prouincialibus episcopis in illorum locum alii subrogati sunt, ut aut ipsis subrogatos inde detrudant, si regredi uelint, aut eos qui id erogationis genus sustinent, conduplicatas impensas suppeditare, et tam subrogatis, quam ipsis qui redire uolunt, prebere compellant. Sed (ut simplicissime dicamus, illi quidem, si redeant, non recipiantur; his uero qui post priorum discessum suffecti sunt, prebeantur prouisiones annonarie, nullo lucro exinde his qui  suppeditare solent accedente. Ut qui talia lucrifacere attentauerint, omni modo subrogatis ab ipsis tam promissiones annonarias quam alias erogationes, tam ipsi quam heredes ac successores eorum prebeant: scientes quod si etiam postea defraudauerint, certa ex illorum patrimonio possessio sacris nostris rebus priuatis segregabitur ut illis exinde fiat erogatio. Illud quoque ad honorem nostrum et cultum sedis tue decernimus, ut si quis edificans ecclesiam, aut etiam aliter expendens in ea ministrantibus alimenta uoluerit aliquos clericos statuere, non esse ei fiduciam ullam, quos uult per potestatem deducere tue reuerentie ad ordinandos eos; sed examinari a tua sanctitate, sententiaque tua, et qui pontificalem sedem rexerint, semper hos suscipere ordinationem,  siquidem tue beatitudini, et posteris opportuni uidebuntur existere, et Dei ministerio digni, ut non profanentur sancta Dei , sed intacta et ineffabilia tremendaque constituta, sancte et Deo amabiliter et uenerande tractentur. Que igitur nobis placuerunt, et per hanc sacram exprimuntur legem, ea ut in perpetuum beatitudo tua custodiat, sancimus: certo scientes quod non minus nobis sacrosanctarum ecclesiarum commoda cure sint, quam ipsa uita. Dat. Xu K. Nouem. Constant. imp. d n. Iustin. Aug., post Bilis. u. c. cons. ann. 3.



NOuELLA LIX. De exsequiis, quas fieri oporteat in defunctorum funerationibus.

 Imperator Iustinianus Augustus Ioanni factorum per Orientem pretoriorum prefecto iterum exconsule et patricio.

Si quidquid usquam est bonorum operum, id oportet  per nos initium capere: conueniet item ut ea bona que per alios ceperunt, si his immineat exitium, per nos denuo restaurentur et in ueterem reducantur ordinem, ut semper nobis uel ipsa rei confectione, uel restauratione ad preclaras actiones contendendi facultates adsint. Cuiusmodi sane quiddam cum et in defunctorum funerationibus perperam administretur, corrigere id uisum est, et hominibus exinde largiri, ne geminam incommoditatem sustineant, tam suos amittentes quam etiam illorum nomine subeuntes dispendia. Sed quod diuus princeps  Constantinus recte excogitatum disposuit, et postmodum Anastasius pientissimus princeps confirmauit, adiecto insuper et reditu, id nos ruinam minitans restaurare simul, et undique ad stabilitatem redactum conuenientibus astringere iuramentis properamus, efficientes ea re ut immortale permaneat.

Nam cum pientissimus princeps Constantinus nongentas quinquaginta officinas ex diuersis collegiis huius alme urbis sacrosancte maiori ecclesie cum immunitate dederit, Anastasius quoque item pientissimus princeps non solum officinis illis centum quinquaginta alias apposuerit, sed etiam pro liberalitate  sua per duas pragmaticas formas certum reditum constituerit, ut aurum ex eo reditu redactum in eam summam proficiat, que a Dei amantissimis economis datur his qui circa hoc laborant: multi undique nos adierunt, dicentes rem non procedere equabiliter, neque defunctorum funerationes absque pacta mercede celebrari, quin potius amarulente mercedes exigi, multa etiam extrinsecus inueniri nomina et collegia, que uel in medio luctu ab inuitis exigant, et eos qui dare non possint, ut dent, ui compellant. Hec nos conuenienti correctione dignari iustum putauimus. Inde adeo primum omnium sacrosancte maiori ecclesie officinas magnam iacturam et diminutionem perpessas ad integrum numerum reparauimus, conscripta de hoc sacra forma ad prefecturam  urbicariam, ut omnibus modis ea una cum obsecundante illi cohorte mille et centum officinas Dei amantissimis defensoribus et economis predicte sacrosancte ecclesie tradant: octingentis quidem officinis cum corporibus prebendis Dei amantissimis defensoribus, trecentis uero pientissimis erga Deum economis: ut Dei quidem amantissimi economi trecentas illas officinas et reditum ab Anastasio sacratissimo principe donatum in fructu habeant, nichil amplius ob diminutum conquerentes numerum, sed in supplementum habentes que prebent trecente officine, tam decanis quam reliquis cetibus menstruarum prestationum erogationem faciant: Dei uero amantissimi defensores ad manum habentes octingentas officinas, tam lecticarios   exhibeant, quam reliquum ministerium, quod defunctorum exsequie requirunt, sufficiant, quo magis ea re defunctos a damno asseramus et iniuria. Eas igitur predictas mille et centum officinas Dei amantissimis economis et defensoribus absque ulla temporis prefinitione cum immunitate et citra diminutionem custodiri, et si quocunque modo aliqua intercidat, lumenue mutet, aut commercium, a gloriosissimo huius alme urbis prefecto suppleri recuperarique oportet, ut Dei quidem amantissimi economi fundorum, qui sepulturis attributi sunt, administrationem habentes, habentes item et a uectigalium prestatione immunes trecentas officinas, defensores uero octingentas alteras, utrique defunctorum exsequias rite gubernent. Omnimodo sane quod ex annuo fundorum reditu prouenit, a Dei amantissimis economis  in sepulturarum usum conferatur, quemadmodum inferius in progressu dicemus, apponentes nonnichil de trecentarum officinarum reditu, prout de facto hi a nobis capere petierunt. Ac quoniam de mille et centum officinis, que in alma hac urbe sunt, plereque interciderunt, precipimus in presens, ut he suppleantur, et Dei amantissimis economis pientissimisque erga Deum defensoribus  mille et centum officinarum numerus indiminutus et simplicissime diuisus conseruetur, ne quo pacto pauciores decani siue copiaste, quam octingenti, Dei amantissimis defensoribus attributi sint. Pro trecentis autem illis que  Dei amantissimis uiris economis assignantur, siue officinas in corporibus percipere uelint, uel omnes uel quasdam ex his, siue ferre per causam  excusatarum officinarum uel omnium, uel quarumdam pecunias, insumantur et he circa defunctorum exsequias, ut ex his pecuniis simul et fundorum prouentibus distributio fiat in decanos, ascetrias, canonicas, acoluthos, et alios, prout inferius in progressu constituimus. Nam cum digestis in ordinem rationibus Dei amantissimi economi ostenderint impossibile esse ut ex fundis de cetero idem reditus colligatur, merito trecentarum nos officinarum additamentum huic parti attribuimus, ut quod hactenus circa cadauerum elationem laborantibus dabatur, citra reprehensionem deinceps quoque  prebeatur, per singulos scilicet menses, tam decanis et acoluthis quam canonicis et ascetriis, et aliis, pro consuetudine hactenus apud ipsos obtinente. Hoc est decanis quidem per singulos menses solidos LXXII, ascetriis et acoluthis, solid. XCI, et canonicis solid. XXXuI. Qui quidem ab ipsis Dei amantissimis colligantur economis, soluantur uero per singulos sex menses, quibus et antea percipi consueuerunt. Oportet autem eam quidem auri partem, que ascetriis competit, a Dei amantissimis economis predicto termino dari Eugenio Dei amantissimo diacono, et ipsius Sampsorum religiose memorie xenonis, aliorumque a nobis illi commendatorum xenodocho, et qui unquam ipsum Dei amantissimum horum xenonum xenodochi secuturi sunt: propterea quod  ascetrie que in hunc usum adhibentur et ministerium prestant, sub predictorum uenerabilium xenonum pro tempore xenodochis censeantur; alteram uero illam que tam acoluthis quam reuerendissimis canonicis competit: consimiliter ab ipsis Dei amantissimis economis dari his qui et modo illis prefecti sunt, et qui pro tempore unquam in illis principatum obtinent, ut per ipsos ante designatis et sub ipsis censitis ascetriis, et canonicis, et insuper etiam acoluthis distributio fiat. Si uero moram circa eiusmodi solutionem admittant Dei amantissimi economi, idque clarum existat, forte sex alteris iam mensibus post prius semestre decurrentibus, cum nulla adhuc solutio facta sit, tunc quidquid post prius semestre debitum fuerit, hoc a  Dei amantissimis economis exigatur cum trientibus usuris legitime centesime, prouidentiam in hanc rem collocante religiosissimo pro tempore archiepiscopo et patriarche sacrosancte in hac alma urbe maioris ecclesie. Si uero et alter annus pretereat, et ne tum quidem aliquid Dei amantissimi economi soluerint, sanctissimo pro tempore patriarche licentia sit non solum quod reuerendissimis mulieribus et predictis decanis debetur, a Dei amantissimis economis cum prefatis usuris exigere, sed etiam ipsos cogere ut omnia que deputata sunt prestent; et si sanctissimus patriarcha uoluerit, ut etiam sollicitudine fundorum ipsos eiiciat, et repetat horum inspectionem, quemadmodum modo apud ipsos est:  his omnibus curam impertiente beatissimo pro tempore archiepiscopo huius alme urbis et uniuersi eius tractus patriarche, sub cuius tutela et ditione censentur et Dei amantissimi economi et uniuersus clerus, et totus sacrosancte ecclesie ordo. His ita euenientibus, nemo omnino ab inuito pro curato demortui corpore quidquam auferat. Sed ut totum discernamus, sancimus ut unicuique feretro, quod gratis conceditur, unam accedat ascetriarum aut canonicarum asceterium, non minus octo mulieribus feretrum precedentibus, et psallentibus, et tribus acoluthis, qui nec ipsi quidquam accipient. Si quis uero ex defuncti cognatis et affinibus qui elationem procurant uelit sua sponte, nemine cogente, aliud insuper asceterium uel unum, uel duo, uel plura assumere,  esto illud quidem in ipsius positum munificentia. Ceterum neque hoc indeterminatum relinquimus, eamdem hic quoque mensuram in ascetriis, canonicis et acoluthis qui per munificentiam assumuntur esse uolentes quam supra definiuimus, ne pauciores scilicet quam octo ascetrie uel canonice ex uno quoque asceterio assumantur, et tres ad unumquodque asceterium acoluthi. Dentur autem ascetriis siue canonicis que ultra id ipsum asceterium, quod gratis ministerium funerationi prebet, assumuntur: siquidem intra nouos muros huius alme urbis elatio peragatur, usque ad tres solidos, nichil ex hoc penitus auferentibus acoluthis, neque partientibus ista cum reuerendissimis ascetriis et canonicis. Sed acoluthis qui post tres illos gratis funerationi  ministrantes assumuntur, siquidem tres alii sint, tribus siliquis contentis; si sex, siliquis sex; ut ad eum modum quecunque hoc concernunt ita deinceps gerantur ordine. Illud sane manifestum est, si maius interuallum sit, et qui feretro inseruiunt decani plures sint, et plura asceteria, quod propter huius pondus et ipsis paululum dabitur, ad similitudinem ascetriarum que circa funerationem laborem sustinent. Ut propter distantiam et ipsi copiaste uideantur exinde nonnichil habere solatii, uideantur autem intra nouos muros, et terminum Iustinianeum et Ficus, quandoquidem non longe distant, neque opus est longiore tempore, maioreue labore, ut illo perueniatur. Si uero extra nouos muros huius alme urbis, aut ad alios terminos quam dictum est, elatio fiat,  tunc ascetrie quidem siue canonice tres et dimidium solidum percipiant, neque hic quidquam omnino communionis habentibus acoluthis. Ipsis autem acoluthis ad singula asceteria quaternas auferentibus siliquas, et preterea nichil: secundum predictam diuisionem asceterio cum tribus acoluthis feretrum gratis prebitum sequente, et omnino illi accedente per octo ascetrias siue canonicas et tres  acoluthos, nichil prorsus auferentes, aut per dationem cereorum exigentes, aut sub alio uelamento quemcunque exactionis modum excogitantes. Hec autem omnia de his tantum definimus, qui non per ambitionem et munificentiam magna illa duo feretra in pretiosarum rerum thesauro recondita, nempe gloriose  memorie Studii, et magnifice memorie Stephani, requirunt. Si quis enim illa habere cupiat, ut que et multis hominibus indigeant, et maiorem custodiam, atque in summa plenam negotii asseruationem desiderant, hoc predictis non connectimus, sed quasi qui ambitiosius mortuos suos efferri gestiant, quidquid pro labore se decanis, aut reuerendissimis ascetriis, aut canonicis daturos compromiserint, tantum et prestent, ut tamen ad ipsum in duobus feretris Studii et Stephani duodecim solidorum quantitatem excedere nequeat. Pro eo uero quod auro intertextum est, quod in sacrosancta maiore ecclesia reponitur, si quidem uno solo in eius locum  apparando, quatuor solidis; ascetriis autem, siue canonicis, siue acoluthis, duplo maiora quam ante  de iis prefiniuimus ferentibus: ut uidelicet ipsum quoque ascetriarum seu canonicarum asceterium, quod gratis cetera feretra precedit, eamdem quantitatem percipiat quam et reliqua asceteria. Eodem hoc, quod prediximus, et in acoluthis obseruando, ut et hi duplum eorum que iam a nobis constitute sunt auferant: nimirum si id in quo funeratio peragitur, unum de tribus illis feretris sit, hoc scilicet uolente eo cui funerationis cura incumbit. Necessitatem scilicet tantummodo habentibus Dei amantissimis defensoribus, ut decanorum corpora ex octingentis illis officinis, quas ipsis assignauimus, et item feretra exhibeant, non autem ut sumptum aliquem impendant. Dei uero amantissimis economis cogendis, ut tam ex reditu a sacratissimo principe Anastasio relicto,  quam ex trecentis officinis in predictas personas, secundum a nobis in omnibus constitutam distributionem, omnes prefatas impensas faciant. Ita nichil indeterminatum erit, sed et qui moderatiores sepulturas fieri uolunt, ex hac dispositione fructum capient; et qui ad ambitionem respiciunt, non per inde magnis inuoluentur dispendiis, sed intra certum modum munifici erunt. Hec nos igitur tam de officinis quam reditibus, et funerum elationibus, siue gratis, siue cum quadam ambitione peragantur, definiuimus. Ut autem officinarum numerus nullo unquam tempore diminutionem patiatur, custodes eius rei constituimus, non tantum gloriosissimum huius alme urbis prefectum, et obtemperantem illi cohortem, sed etiam multo magis excellentiam tuam, et qui unquam  hoc dignitatis fastigium, cui tu modo prees, tenuerint. Et insuper penam cohorti tue quinquaginta pondo auri irrogamus, si negligentius egerit: item duplicem contra eos qui unquam thronum tuum suscepturi sunt, quo minus committant ut secundum a nobis dictam diuisionem mille et centum officinarum numerus deficiat. Sed si hoc doceatur, ut uel ipse, uel successores tui, in hanc rem prouidentiam conferatis, procuretisque ut per omnia is sine diminutione, sine onere, sine machinatione aliqua, tum per excellentiam tuam, tum per quamuis aliam personam permaneat: ne exinde noua oboriatur occasio, ut preter definitionem nostram denuo merces pro persone  alicuius funeratione danda sit. Nulla inter defunctorum personas distinctione introducenda; siue diuitiis affluant, siue premantur inopia, nisi forte  unam ex tribus illis feretris diligant, in quibus et ipsi conuenientia disposuimus. uolumusque illa et ad hunc obtinere modum, et absque prefinitione temporis immota manere et eterna. Atque sacra hac pragmatica lege in perpetuum ualente, quamdiu homines sunt, quamque diu magnum illud et longe celeberrimum Christianorum nomen inter homines habebitur, quotidie etiam domini Dei benignitate incrementum accipiat. Huic uidelicet negotio pre ceteris omnibus ipso religiosissimo patriarcha huius alme urbis prospiciente, ne hac causa pro sacerdotali potestate usus committat, ut ab ulla persona  uel sacerdotali, uel magistratu decorata, uel quacunque, in nostra delinquatur constituta. Sed et ut ipsa maiestas imperatoria in tam amplam dignitatis et honoris sedem conuersis oculis, quicunque tandem imperii sceptra tenebit, huic rei prouideat, decernimus. Neque enim pro defunctis tantum istud, sed etiam pro uiuentium, adeoque imperitantium salute est, ut omnimodo pie actiones ad effectum deducantur, neque preclara maiorum instituta per negligentiam posterorum depereant. Quemadmodum autem centum illas et mille officinas indiminutas et immunes custodiri disposuimus, ita omnes reliquas officinas prestandi uectigalibus sancimus esse obnoxias: nemine omnino licentiam habente ut eas eximat, siue ad sacras edes, siue ad xenonas, siue ad  asceteria, siue monasteria, siue quodcunque aliud, sed neque si ad regias nostras domus, uel magistratu, aut potentia preditos pertineant; sed ex equo omnibus officinis uectigalium prestationem agnoscentibus, ne si paulatim unusquisque excusetur, et quisque sua releuet, paucis quibusdam, qui relinquantur, totum prestationum onus imponatur, et magnum exinde dispendium sustineant hi qui id ferre nequeant.

Que igitur per presentem sacram pragmaticam formam nobis placuerunt, ea tam excellentia tua quam qui post te eumdem magistratum suscepturi sunt, et obtemperans tibi cohors custodient. Dat. III Nou. Constant. imp. d. n. Iustin. P P. Aug. ann. 11, post Bilis. u. c. cons. anno 2.



NOuELLA LXu. De his que relicta sunt ecclesie Mysie.


Scimus antea legem, etc. Relicta ecclesie Mysie ad redemptionem captiuorum et pauperum substentationem uenduntor, si longius ab eo loco in edibus aut uineis consistant: ut tamen qui ea reliquit, ex uenditione relictorum iusserit erogationem fieri. Is qui in iure postulatur, si se absentet, condemnator, uidelicet malam rem agens, quod contestata lite et legitime uocatus, non obtemperauerit. PP., mense Aprili, anno imperii d. Iustiniani 12, Ioanne u. c. cos.



NOuELLA LXuII. Ne quis oratorium citra scientiam episcopi edificet. Et ut prius definiat que ad curam et institutionem oratorii edificandi necessaria futura sint. Et ne episcopi absint a suis Ecclesiis, ac de alienatione immobilium rerum ecclesiasticarum.


Imperator Iustinianus Augustus Menne sanctissimo et beatissimo archiepiscopo Constantinopolitano et uniuersi eius tractus patriarche.

Quanquam multis iam legibus ea que sacrosanctas concernunt ecclesias, comprehendimus, indigemus tamen adhuc alia quadam, que ad emergentes et denuo renascentes casus sufficiat. Multi enim comparandi nominis ergo animum solent ad sacrosanctarum ecclesiarum exstructionem appellere, simulque ut eas exedificarunt, nullam preterea curam adhibere,  quo decentes item sumptus illis tum ad incedenda luminaria, tum ad sustentationem eorum qui illis uacent et assideant, neque non ad sacrum ministerium definiant; sed relinquunt eas in nudis edificiis, uel iterum destruendas, uel sacro orbatas ministerio.

Sancimus igitur ut ante omnia quidem illud peragatur, ne quis licentiam habeat uel monasterii, uel ecclesie, uel oratorii edificationem incipere, prius quam Dei amantissimus ciuitatis episcopus interueniens, in loco preces fundat, et publico illuc processu instituto, crucem figat, et factum omnibus manifestum reddat. Multi enim simulantes se oratoria fabricaturos, suis obsequuntur affectibus et morbis animi, non ut orthodoxarum ecclesiarum, sed illicitarum  speluncarum conditores sint. Deinde ne aliter de nouo ecclesiam edificet, quam cum Dei amantissimo episcopo ea de re uerba faciat, et tam ad incendenda luminaria et ad sacrum ministerium, quam ut edes sarta tecta habeatur, et ad sustentationem eorum qui illis uacent et assideant, certum pecunie modum finierit. Ac si sufficere uideatur, ut prius eorum que deputanda sunt donationem celebret, tum demum sacram edem exstruat. Ceterum si cum quis ad id non sufficiat, nichilominus tamen cupiditate et amore comparandi nominis, ut scilicet et ipse ecclesie conditor appelletur, hoc uelit facere, quia multe sunt hinc inde, tam in hac regia urbe, quam in prouinciis ecclesie, in quibus tametsi conuenienter omnia obeantur ministeria, tamen periculum est ne pre  uetustate concidant, aut etiam parue existant, aut minore ornatu quam cupiant hi qui sacra in iis tractant manibus, licebit sane ei unam ex huiusmodi ecclesiis desumere, et hanc exedificare, hic quoque cum scientia et consensu Dei amantissimi orthodoxorum episcopi ea re conficienda. Ita enim futurum est ut et sacre edis conditor appelletur, neque de suo quidquam preterea sumptus addat, sumptibus pro more iam ad hoc deputatis suppeditandis ab his qui prius quoque eas erogationes faciebant.

Illud quoque sancimus, quatenus secundum iam a nobis prolatam legem, Deo amabiles episcopi in suis Ecclesiis maneant et non relinquant quidem eas, per tempus uero multum hic morentur, et cogant per  prouincias economos expensas sibi transmittere, et sanctissima ecclesia expendat quidem, quod ipse eique inde obseruare non patiatur. Sancimus igitur, iam a nobis positam legem in sua manere uirtute siue defuerit Deo amabilis episcopus Ecclesie sue, siue amplius tempus nullam ei mitti expensam de prouincia, sed illam quidem circa actus pios et sanctissimam Ecclesiam expendi, ipsum uero hic errantem non expensis sanctissimam Ecclesiam pregrauare: cum certum sit quod si plurimo tempore defuerit, que iam a nobis super eisdem sancita sunt, ualebunt. Quoniam uero contingit iam nos sanxisse ut si qua in prouinciis alienatio rei immobilis ecclesiastice facienda est, secundum decretum hanc procedere, sicuti dudum prolata a nobis constitutio dicit, agi uero  decretum non solum presente Deo amabili episcopo ciuitatis eiusque clero, sed etiam metropoleos episcopo, nec non et illud insuper est sancitum, ut si metropoleos sanctissimus episcopus futurus est uenundare, siue eius ecclesie sanctissimi economi, quid oporteat fieri, etiam hoc adiicimus, ut duo ex synodo que sub eo est Deo amabilium episcoporum, quoscunque elegerit, ipsi intersint, et alia omni obseruatione custodita, que iam sancita est, presentia duorum Deo amabilium episcoporum adiiciatur ut secundum se uideatur cum sua synodo rem agere et sicut ipse rem facit credibilem, et sufficientem ei qui sub eo constitutus est, dum presens est, ita et ipsi que sub eo est synodus presens per duos Deo amabilium episcoporum uidebitur rem prebere sanctissimam sumente  ex huiusmodi synodo testimonium.

Hanc uero nostram legem, tam ad sedem beatitudinis tue quam ad ceteros transmissam patriarchas, ipsi per proprias litteras sub uobis constitutis metropolitanis manifestam facietis. Qui rursum sub se positis episcopis eam diuulgabunt, ne quid lateat eorum que a nobis constituta sunt. Dat. K. Maii. Constantin., imp. dn. Iustin. PP. Aug. ann. 12, Ioanne. u. c. cons.



NOuELLA LXXu. Hec constitutio interpretatur priorem constitutionem, que de his lata est, qui ingrediuntur monasteria, et substantias suas consecrant, et ex quo ipsam tempore ualere oporteat.

Idem imperator Ioanni gloriosissimo Orientalium pretoriorum prefecto, iterum exconsule et patricio.

 Causa talis ad nos peruenit, quam existimauimus oportere competenti uti a nobis interpretatione simul et adiutorio. Cognouimus etenim quia mulier quedam habens filium, sibi ex nuptiis legitimis procreatum, uoluit quidem segregare se a communi ista conuersatione, et in quodam mulierum monasterio commanere, plurima bona faciens mulieribus reuerendissimis ibidem congregatis. Et quoniam nostre pietatis lex uult eos qui se monasteriis dedicarint, seu uiros, seu mulieres, antequam ingrediantur monasterium, eo quo uoluerint modo que sua sunt dispondere, nec posse, postquam ingrediuntur monasterium, ulterius agere quidquam de propriis, ut pote domini rerum non ulterius existentes, eo quod sic sanciuerimus  huiusmodi uiros et mulieres cum corpore et anima ipso ingressu ad monasterium dedicare se suasque substantias, et siquidem discesserint, manere etiam sic eorum substantias in monasterium, eo quod domini harum ulterius non existunt: hinc autem metuere, ne forte  aliqui prohibeant eam prospicere suo filio, et oportere propter predictum metum hec interpretari, et lege nostra fieri manifesta, quia nichil lesa sit, aut ipsa aut filius eius circa eius ex memorata constitutione successionem. Propterea sancimus, si quis monasterium habitauerit uir aut mulier ante predictam nostram constitutionem, aut hactenus habitat, et maxime filiis existentibus, nullam  habere necessitatem nunc eorum substantiam in monasterium, sed filio aut filie transmittere, aut totam aut etiam partem sue substantie, aut etiam quo uoluerit modo res suas disponere: utpote primam illam legem alia nostra hac constitutione interpretante , neque prius nostre legis impedimentum penitus faciente, eo quod neque possibile sit hoc fieri, ut oportuisset prius disponere, et ita ingredi monasterium. Si uero nulla tunc tali lege posita in monasterium ingressa est, quomodo fieri potuerit conuerti ordinem legis, et exigere ut qui prius ingressi sunt monasterium, illa faciant que  prius ignorata, postea per sacram nostram constitutionem sunt innouata. Sed unumquemque competit secundum sua tempora exspectare ea; et quidem que post legem sunt, ita querere fieri, sicut lex uult. Si quid autem ante legem subsecutum est, hoc non commouere, neque perscrutari, sed in priori figura relinquere. Hec igitur lex pro interpretatione utili posita sit prioris nostre illius constitutionis, ut illa in posterioribus temporibus, ex quo facta est, locum habeat; et his qui postea conuertentur, uiris ac mulieribus posita sit, sibique potestatem in illis custodiat, nullo horum que antea fuerint perscrutando: cum licentia sit prioribus uiris ac mulieribus qui habitauerunt, aut etiam hactenus habitant in monasteriis, et maxime filiis existentibus, suas res quo uolunt  disponere modo. Tua igitur eminentia que placuerunt nobis, et per hanc sacram declarata sunt legem, solemniter per programmata sua omnibus facere manifesta festinet. Dat. Id. Octob., imp. d. n. Iust. PP. Aug. ann. 11, Ioanne u. c. cons., ind. 2.



NOuELLA LXXuII. Ut qui contra naturam luxuriantur, et per Deum adiurant, item blasphemias in Deum ingerunt, afficiantur supplicio.

Imperator Iustinianus Augustus Constantinopolitanis.

Omnibus iam hominibus, qui recte sapiunt, manifestum esse putamus, in nullam nos rem eque omnia conferre studia, aut perinde aliquid in uotis habere,  quam ut qui fidei nostre a domino Deo concrediti sunt, honeste uiuant, et eius beneuolentiam demereantur, presertim cum Dei erga homines amor non interitum, sed conuersionem ac salutem uelit; et eos qui alicubi offenderunt, Deus simul atque eriguntur et in uiam redeunt, suscipiat. Qua etiam de re omnes cohortamur, ut Dei timorem in animo concipiant, et eius implorent benignitatem. Et scimus quod qui Deum diligunt, quique eius prestolantur misericordiam, hoc agant. Quia uero diabolica quidam instigatione detenti, grauioribus seipsos luxuriis commiserunt, et ipsi nature contraria faciunt, adhortamur et hosce, ut Dei timorem et futurum iudicium in animo concipiant, et istiusmodi diabolicis et illicitis luxuriis abstineant, ne per tam impia facinora a iusta  Dei ira uel urbes cum suis incolis pessum ire inueniantur. Per sanctas enim Scripturas edocemur, quod ob tam impia facinora etiam urbes una cum hominibus perierint. Insuper quia ultra predictos quidam exsecrabilia etiam uerba et iuramenta de Deo proferunt, Deum prouocantes ad iracundiam, consimiliter et hos admonemus, ut tam exsecrabilibus uerbis, et item per capillum, et caput adiurationibus, et id genus aliis uerbis abstineant. Nam si conuicia hominibus ingesta saltem multa non relinquuntur, multo magis qui diuinum numen conuiciis incessit dignus est qui supplicium sustineat. Propterea igitur omnes huiusmodi cohortamur, ut prefatis delictis abstineant, et Dei timorem in animum sumant, et eos qui honeste uitam transigunt, imitentur. Propter  huiusmodi enim delicta et fames, et terremotus, et pestilentie oboriuntur. Atque hoc genus hominum propterea, ut memoratis illicitis actionibus abstineant, admonemus, ne suas ipsorum animas coniiciant in interitum. Nam si post hanc nostram admonitionem iisdem inherere delictis aliquid deprehendantur, principio quidem indignos se prebebunt Dei erga homines amore, deinde legitimas etiam sustinebunt penas. Dedimus etenim gloriosissimo regie urbis prefecto negotium, ut eos qui post hanc nostram admonitionem predictis illicitis et impiis actionibus inherere non dubitauerint, et comprehendat, et ultimo submittat supplicio: ne quando ex talium peccatorum contemptu, per tam impia facinora, inueniatur tam ipsa hec ciuitas, quam tota ciuilitas et respublica  sustinere iniuriam. Si quidem et si post hanc nostram cohortationem aliqui tales inuenientes, eos occultauerint, consimiliter et ipsi a Domino Deo condemnabuntur. Sed et ipse gloriosissimus prefectus, si quos tale aliquid delinquere deprehenderit, neque illis secundum leges nostras uindictam induxerit, principio quidem Dei iudicio obnoxius erit, deinde uero etiam a nobis indignationem excipiet.



NOuELLA LXXIX. Apud quos oporteat litigare monachos et ascetrias.

Imperator Iustinianus Augustus Menne archiepiscopo Constantinopolitano, et uniuersi eius tractus patriarche.

Rem cognoscentes non rectam fieri in hac regia  ciuitate, communi lege existimauimus hoc mederi, inchoantes quidem ab hac felicissima ciuitate, in omni uero loco ea que subiecta sunt distendentes. Quidam enim uolentes corrumpere orthodoxe fidei honestatem, si quidem litem habuerint quasi cum monachis aut ascetriis, ciuiles iudices interpellant. At illi mittunt exsecutores presumentes accedere intra loca sancta, et monachos trahere, atque monastrias, uel ascetrias inquietare forsan eas que non uidentur. Et hinc iniuriam et confusionem non paruam adorabilibus fieri locis. Propterea igitur sancimus, si quis quamcunque habuerit causam cum aliquibus uenerabilibus sanctimonialibus, aut sacris uirginibus, aut mulieribus omnino in monasteriis consistentibus, Deo amabilem ciuitatis illius episcopum  interpellet. Ille uero mittat, et cum omni honestate que sunt de personarum presentia disponat, siue oportet per abbates, siue per responsales, siue per alios quoslibet hoc fieri. Ipse uero cum omni ueneratione sacerdotali causam examinet et iudicet, et ciuiles non sint penitus eius iudices, neque confundant eorum honestatem, cum idonei sint Deo amabiles singularum ciuitatum episcopi, et que de lite sunt, et de cautela iudiciorum disponere, et iudicare, honeste atque sacerdotaliter, et secundum leges notras et sacratissimas regulas. Sic enim et qui aliquam ratiocinationem habere putantur, merebuntur iustitiam, et honestas sacratorum inuiolata, integraque seruabitur. Communis igitur sit lex, habeatque custodiam a gloriosissimis prefectis, qui per cunctas existunt  dieceses  et a gloriosissimis prefectis utriusque Rome, et magnificentissimo pretore populorum, et iudicibus gentium, eorumque officiis, et nulla eis fiat omnino corruptio, sed integra ad honorem reuerendissimorum monachorum custodiatur. Hec autem etiam tua beatitudo cognoscens, et ipsa custodiat in hac felicissima ciuitate et eius confiniis. Utatur autem ad Deo amabiles ciuitatum metropolitanos, quorum ipse suscepisti ordinationem, proponens propriis litteris hanc nostram sacram legem. uerum illi sub se constitutis episcopis hec nuntient, ut ex paucis litteris una continuatio legis ad omnem perueniat ditionem. Sed etiam accelerare lites sancimus monachis illibatis, ut non mens eorum occupetur circa litis  sollicitudinem, sed uelociter liberati sacris operibus obsecundent. Sciant igitur qui preter hec aliquid egerint, si quidem iudex sit qui talem proferre sententiam presumpserit, quod ab administratione repelletur tanquam Diuinitati contumeliam faciens, et pena decem librarum auri una cum officio suo multabitur, sacratissimo nostro danda erario. Exsecutores aut presumentes offerre omnino admonitionem, ab ipsis Deo amabilibus episcopis prohibeantur, et retrudantur in locis que decanica nuncupantur: penas competentes passuri, exactionem nullam de cetero agere permittendi. Hac ualente lege, si quis cum aliquo reuerendissimorum monachorum, aut uirginum, aut mulierum omnino sacrarum, et in uenerabilibus  monasteriis habitantium habuerit causam. De clericis etenim et ordine conuentionis eorum iam leges conscripsimus, quas ualere et firmas esse omni uolumus modo. Scriptum exemplar uiro clarissimo Ioanni prefecto sacrorum orientis pretorio, iterum exconsule ordinario et patricio. Scriptum exemplar Basilidi gloriosissimo magistro sacrorum officiorum. Scriptum exemplar Longino gloriosissimo prefecto urbi. Dat. uI Id. Mart., Const., imp. d. n. Iustin. PP. Aug. ann. 15, Arione u. c. cons.



NOuELLA LXXXI. Constitutio, que per dignitates et episcopale munus filios liberat potestate patria.

Imperator Iustinianus Augustus sacro regie urbis senatui.

 Si quid ad utilitatem et decus tradite nobis a Deo spectat reipublice, id semper cum summa animi alacritate studemus ad effectum deducere. Inde adeo et iam antea legem de gloriosissimis nostris patriciis conscripsimus, que datione dignitatis ostenderet eos patria liberatos esse potestate. Indecorum enim esse putauimus, ut hi sub alterius degant potestate, quos in loco nos parentum ducimus. Nam si actus emancipationis, qui olim sub legis actiones  constituebatur, uel cum contumeliis et alapis, huiusmodi eos uinculis liberabat, quomodo non item codicilli, qui omnibus hominibus dignitate prestant, dari soliti a maiestate imperatoria, que summe rerum presidet, patrie potestatis iure ipsos liberent? Nunc uero cum humaniorem quamdam et plus amplitudinis  allaturam reipublice sententiam agitemus in animo, etiam de gloriosissimis consulibus, qui post maiestatem imperatoriam nomen suum addunt tempori, neque non de his qui consularibus tantummodo honorantur codicillis, atque magistratibus a nexu curie liberare queuntibus, hoc est prefectura iuxta et magisterio militum , hoc idem sancimus, ut omnis eiusmodi dignitas talisque magistratus nonnullis, quos ipsi nos probauerimus, acquisitus, qui et a curia ipsos liberos reddit, is ualeat etiam iure patrie aut auite eos potestatis liberare. Si enim lege cauimus ut si seruus aliquis sciente domino militia aut aliqua forte dignitate a maiestate dignatus sit imperatoria, protinus liberetur, et ad ipsam rapiatur ingenuitatem,  quomodo non iustum fuerit eum quoque qui tam amplis codicillis dignatus sit, ab aliene potestatis iure liberum fieri? Ea propter amplissima hac lege usi, sancimus ut ordinarii consules, si sub alterius potestate degant, una cum dicto, quod hunc dignitatis gradum ipsis largitur, ad sue potestatis arbitrium deferantur. Insuper ut his quoque qui consularibus codicillis a maiestate honestantur imperatoria, siquidem sub manu patrum constituti sunt, codicillus emancipationis loco sit. Porro et si quem cuicunque harum administrationum, quibus gloriosissimi prefecti sacrorum nostrorum pretoriorum presunt, prefecerimus, aut ad urbicariam prefecturam utriusque Rome produxerimus, magisteriumue  ue aliquod militum, ut hi quoque protinus sue potestatis efficiantur. Nam ut is qui tot hominibus preiturus est imperio, totque hominibus daturus est mandata, sub alterius etiamnum potestate maneat, neque inter patres familiarum censeatur, legibus simul et sedibus nostris indignum duximus. Sane in genere  sancimus ut quecunque dignitas, quicunque magistratus, qui a curia liberandi potestatem habet, is et sue potestatis ius in premium ipso honoratis prebeat. Hoc certe patres quoque uenerabiliores reddit, cum talium patres sint qui ita ab imperatoria maiestate afficiuntur honoribus. Neque enim tantopere horum nomine precibus maiestatem fatigassent imperatoriam, nisi coniunctis studiis una cum filiis id contendissent. Unde siue  hoc tempore aliquis filiusfamilias hisce honoribus aut magistratibus fruitur, quos ante enumerauimus, siue etiam postea fruiturus est, consequitor omnes hosce potestatis sue ius, quod illis et peculium largiatur, et plenam arbitrii libertatem tribuat, ut et honore, et imperiali de ipsis iudicio digna faciant. Ita enim patribus maiori ea res laudi erit, et magnam eis letitie ansam prebebit.

Sed et illud insuper lege statuimus, ne istiusmodi sue potestatis iura consimilia largiantur, atque alia que per emancipationes proueniunt; sed imperatoria maiestas per huiusmodi sue potestatis iura eximium quoddam munus prebeat. Neque enim uolumus ut qui eo modo paterfamilias factus est, aut fit, aliquid legitimi iuris amittat, sed tam familie ad ipsos  quam ipsis ad familiam legitima simul et naturalia iura intacta sunto; et filii eorum post auorum mortem in ipsorum potestatem recidunto haud aliter quam si horum patres morte suorum parentum, non autem ex presenti forte lege patres familiarum facti essent, et merito filios suos post mortem suorum parentum in potestate haberent, ut in nullo ea que a maiestate proueniunt imperatoria, aliquid ipsis uideantur adimere, cum quidquid siue a Deo, siue a maiestate imperatoria Deum imitante hominibus accedit, bonum sit, et deceat esse mansurum, et omnis malitie et diminutionis extraneum. Palam uero est neminem existere qui ignoret pre omnibus utique religiosissimis etiam episcopis una cum ordinatione  sue potestatis ius accedere. Nam qui omnium spiritales patres sunt, quomodo aliorum adhuc potestati subditi sint? Sed conuenit ipsos quoque tali honore perfrui, atque hunc ex legislatione hac nostra fructum percipere. Que igitur nobis ad reuerentiam honoremque uestrum, amplissimi patres, placuerunt, ea in perpetuum uolumus, tum ad ornatum uestrum, tum ad largitatem nostram, quam patribus nostris, consulibus et sacerdotibus contulimus, demonstrandam, nostre decus addere reipublice. Dat. Xu K. April., Const., imp. d. n. Iustin. PP. Aug., Arione u. c. cons.



NOuELLA LXXXIII. Ut clerici apud proprios episcopos primum conueniantur, et post hoc apud ciuiles iudices.


Idem Augustus Ioanni gloriosissimo per Orientem pretoriorum prefecto, iterum exconsule ordinario et patricio.

Plurimas sacras scribentes leges, et de Deo amabilibus episcopis, et reliquo omni sacerdotio, nec non de reuerendissimis monachis et nuper hoc agentes, in quibus uolumus reuerendissimos monachos apud solos ciuitatis episcopos, sub quibus sunt monasteria, conuentiones suscipere petiti sumus a Menna Deo amabili archiepiscopo huius felicissime ciuitatis, et uniuersali patriarcha, reuerendissimis clericis hoc dare priuilegium, ut si quis habet aduersus  eos quemlibet pecuniariam causam, prius ad Deo amabilem archiepiscopum pergat, sub quo constitutus est, et interpellet eum, et ex non scripto iudicium mereatur. Et si hoc fiat, ne eum inquietet, nec trahat ad auditoria ciuilia, neque a sacro eum uacare faciat ministerio, sed ex non scripto examinetur negotium sine damnis, et accipiat formam forsan etiam scriptam, si hoc quoque partes uoluerint, et poposcerint, et liberentur mutuo certamine. Si uero aut propter cause naturam, aut propter quamdam forte difficultatem non fuerit possibile Deo amabili episcopo decidere negotium, tunc licentiam esse et ad ciuiles iudices pergere, et priuilegiis omnibus custoditis, que reuerendissimis clericis sacre prestent constitutiones, et litigare, et examinationem  fieri, et terminum imponi liti, et ita liberam fieri causam, clarissimis iudicibus secundum nostras constitutiones, uel leges studentibus, cum magnanimitate et uelociter lites decidere, ut non propter huiusmodi causas sacris amoueantur obsequiis; et cum oporteat Deum placari, et decentia a sacerdotibus agi, auditoriis et illorum turbis detineantur, atque tumultu litigantium inherentes noceant animabus. Si tamen de criminibus conueniantur, siquidem ciuilibus, hic quidem competentes iudices, in prouinciis autem earum presides sint iudices: non transcendente lite mensium duorum spatium, ex quo litis contestatio fit, quatenus breuis imponatur cause terminus. Illud palam est, si reum esse prouincie preses putauerit eum qui conuenitur, et pena iudicauerit  dignum, prius hunc spoliari a Deo amabili episcopo sacerdotali dignitate, et ita sub legum fieri manu. Si uero ecclesiasticum sit delictum, egens castigatione ecclesiastica et multa, Deo amabilis episcopus hoc discernat, nichil communicantibus clarissimis prouincie iudicibus. Neque enim uolumus talia negotia omnino scire ciuiles iudices, cum oportet talia ecclesiastice examinari, et emendari animas delinquentium per ecclesiasticam multam secundum sacras et diuinas regulas, quas etiam nostre sequi non dedignantur leges. Si uero quedam prius contestate sunt lites, he maneant in ipso schemate, uelocem accipientes finem, omnibus que iam a  nobis sancita sunt, siue super sanctissimis ecclesiis, siue super Deo amabilibus episcopis, siue super clericis, siue super monachis propriam uirtutem habentibus.

Tua igitur eminentia que placuerunt nobis, et per hanc sacram declarata sunt legem, per programmata propria manifesta faciat uniuersis, et in perpetuum studeat custodiri. Dat. Xu Kal. April., Constantinop., imp. d. n. Iustin. PP. Aug., Arione u. c. cons.



NOuELLA LXXXuI. IMPERATORIS IUSTINIANI AUGUSTI EDICTUM. Ut presides, qui interpellantis allegata audire differunt, compellantur id facere ab episcopis. Et ut si quis presidem suspectum habet, in cognitionem litis adhibeat societque etiam ciuitatis episcopum. Item ut qui a preside offensionem patiuntur et iniuriam, adeant ea de re episcopum. Deque alia cautela, que ab episcopis omnino corroborari, fieri uero debet a presidibus.


Ex quo Deus nos Romanorum prefecit imperio, semper summo elaboramus studio, ut omnia que ad subditorum a Deo nobis concredite reipublice utilitatem tendunt agamus, agamusque illa que omni eos difficultate, lesione et attritione liberent, ne quando per causam litium et alia huiusmodi e sua cogantur proficisci patria, et in peregrino solo miseriis affici. Eapropter et in presentia uisum nobis est presens edictum in uniuersam imperii nostri ditionem emittere, et omnium ciuitatum ac pagorum incolis clarum facere: nempe si quis cum altero habeat controuersiam, siue de pecuniaria causa, siue quod res illi mobiles  abrepte sint, uel immobiles, uel seipsas mouentes, siue de criminalibus, ut prius ea de re clarissimum prouincie presidem adeat, quo magis et his que in litem referuntur, secundum leges nostras examinationem interponat, et cuique ius suum reseruet. Si uero aliquis cum prouincie presidem adiisset, ius suum non obtinuit, tunc iubemus ut ad religiosissimum eius loci episcopum accedat, et is ad clarissimum prouincie presidem mittat, aut etiam per se ipse progrediatur, et procuret, quo modis omnibus adeuntem audiat, et iuste eum liberet secundum nostras leges, ne cogatur peregre de sua proficisci patria.

Si uero etiam sanctissimo episcopo presidem compellente, nichilominus preses secundum ius dirimere  adeuntium negotia differat, aut disceptet quidem controuersiam, non uero eius se iudicio permittentibus tueatur ius suum, precipimus religiosissimo illius ciuitatis episcopo ut ei qui ius suum non obtinuit det ad nos litteras, que declarent quod impulsus ab ipso preses adeuntem audire, et que inter ipsum et alterum aduersus quem accusationem habet controuertantur disceptare differat, ut nos, hisce cognitis, prouincie presidi irrogemes supplicium, eo quod et ab iniuria affecto aditus, et a religiosissimo episcopo ad id incitatus, controuersa non disceptauerit. Quod si usu ueniat ut nostrorum subditorum aliquis presidem suspectum habeat, iubemus ut religiosissimus episcopus una cum clarissimo prouincie  preside audientiam accommodet, et utrique uel amicabili conciliatione controuersa transigant, uel per annotationem scripto comprehensam, aut cognitionaliter disceptent ea de quibus inter litigatores contentio est, et cause formam dent iuri et legibus conuenientem, ne per huiusmodi causam subditi nostri sua cogantur excedere patria. Ceterum si quis ratus qualemcunque se aduersus aliquem habere actionem, neque clarissimum prouincie presidem adeat, neque alloquatur religiosissimum ciuitatis episcopum, atque ita progrediatur huc sine litteris religiosissimi episcopi, certus esto easdem se penas subiturum quas sustinuisset preses, si ab ipso aditus, ius illi suum tueri non studuisset. Hec autem omnia sancire uisum est propter eorum utilitatem qui  urbes et pagos incolunt, ne si patrias suas deserant, et ipsi in peregrino solo affligantur, et interim res eorum familiaris pessum eat. Propterea enim magistratus gratis constituimus, et iusiurandum insuper ipsos subire iubemus, ut unicuique ipsos adeunti, id quod iustum est, secundum leges nostras, tueantur. Porro si contingat subditorum nostrorum aliquem a clarissimo prouincie preside iniuria affici, iubemus ut religiosissime ciuitatis illius episcopum adeat, qui inter clarissimum presidem interque eum qui sibi ab ipso illatam putat iniuriam disceptet. Ac siquidem contingat presidem a religiosissimo episcopo legitime aut iuste condemnari, omni modo ei qui de iniuria ipsum postulauit, satisfaciat. Si id facere preses recuset, eaque causa ad nos perueniat, siquidem inuenerimus  iuste ipsum secundum leges nostras a religiosissimo episcopo condemnatum iudicata non fecisse, ultimo hunc supplicio subdi iubebimus, propterea quod cum alios iniuria oppressos uindicare et defendere debuisset, ipse iniuria oppressisse deprehensus sit. Obtemperantem quoque illi cohortem, et quicunque clarissimis presidibus in ministerio sunt, iubemus ut horum lites qui illum adeunt dirimi faciant, nichil accipientes ultra ea que nostris continentur constitutionibus. Si uero hec non custodiant, subdi iubemus suppliciis.

Certe si quem religiosissimorum episcoporum deprehenderimus, in gratiam alicuius, contemnere id quod facere iustum est, canonicam illi castigationem inferri iubemus, quo magis cum timore Dei iuste iudicare  studeant, ne si ius suum homines non obtineant, cogantur deserere suas urbes, prouincias ac sedes et huc accurrere. In quibus uero ciuitatibus presides presto non sunt, iubemus, ut qui aliquid controuersie habent, hi adeant defensorem, et is disceptet que inter ipsos controuertuntur. Quod si qui cum litem habent, non defensorem, sed religiosissimum iudicare uelint episcopum, iubemus et hoc fieri.

Sed neque monachum, neque clericum, neque episcopum iubemus huc accedere sine religiosissimi patriarche sui litteris, aut certi sunto quod religionis habitu se indignos facient. Preterea si quis magisterianus, aut prefectianus, aut cuiuscunque tandem  fortune, ampliores sportulas quam sacris nostris definite sunt constitutionibus acceperit, iubemus ut preses prouincie suo periculo secundum legem nostram modis omnibus hoc uindicet, et castigationem his qui talia presumpserint inferat. Si preses non uindicauerit, licentiam damus religiosissimo illius ciuitatis episcopo, certiores nos de his reddere, et qualem preterea militiam aut dignitatem habeat is qui hec presumpsit, adiicere, ut et presidi periculum irrogemus, qui hec concesserit, et iussionem nostram despexerit, et ipsum qui talia presumpserit iubeamus affici supplicio.



NOuELLA CIX. De mulieribus fide hereticis.

 Imperator Iustinianus Augustus Ioanni gloriosissimo Orientalium pretoriorum prefecto, iterum exconsule ordinario et patricio.

Unicum nobis auxilium per omne administrate reipublice gestique a nobis imperii tempus, spem in Deum esse confidimus: scientes quod hoc nobis ipsius etiam anime salutem prebeat. Unde conuenit ut et legislationes nostras exinde pendeant, et eo respiciant, et hoc eorum principium simul, et medium, atque finis sit.

Omnes igitur nouerunt quod qui ante nos imperium rexerunt, et maxime Leo pie memorie, et sacratissimus princeps Iustinus pater noster, in constitutionibus suis in uniuersum omnibus hereticis interdixerint, ne quam ipsi uel militiam capesserent,  uel in publicis sollicitudinibus ullam communionem haberent: quominus occasione tum militiarum, tum tractatione insuper publicorum negotiorum, sancte catholice et apostolice Dei Ecclesie partes uiderentur corrumpere. Et nos quoque hoc ipsum fecimus, hisce per constituta nostra corroboratis. Hereticos autem illi dixerunt, et nos dicimus, quicunque diuersarum sectarum sunt. Quibus connectimus et connumeramus eos quoque qui Iudaicam Nestorii sequuntur uesaniam, et Eutychianistas, et Acephalos, et qui peruersa Dioscori et Seueri opinione laborant, qui Manicheorum et Apollinaris impietatem renouarunt; et insuper quicunque membrum sancte Dei catholice et apostolice Ecclesie non sunt, in qua et omnes sanctissimi totius habitati orbis patriarche, tam Rome occidentalis quam huius  regie urbis, et Alexandrie, et Theopolis, et Hierosolymorum, et omnes sub iis constituti religiosissimi episcopi, uno ore apostolicam fidem et traditionem predicant. Qui igitur incontaminata communione in catholica ecclesia cum Dei amantissimis huius sacerdotibus non participant, optimo iure uocamus hereticos. Tametsi enim Christianorum sibi nomen imponunt, eo tamen ipso quod a uera Christianorum fide pariter et communione seipsos separant, Dei se iudicio subdi cognoscunt. Ac leges quidem que de hereticis promulgate sunt, omnibus manifeste existunt. Nos uero cum eos qui orthodoxam exosculantur fidem, et mordicus eam retinere conantur, amplius priuilegium habere uelimus, quam eos qui seipsos  ab ouili Dei segregant, quando quidem iustum non est ut equalibus priuilegiis hereticos dignemur cum orthodoxis, eapropter et ad presentem legem respeximus. Ex quo enim prerogatiuam mulieribus dedimus in dotibus quidem, ut antiquioribus creditoribus preferantur, et meliore loco sint, quanquam tempore uincantur; in donationibus uero propter nuptias, ut pro ratione temporum quibus facte sint hypothecarum ius habeant; omnibus in presentia per hanc sacram legem nostram notum facimus quod et hanc prerogatiuam, et tacitas hypothecas, et omnia alia que mulieribus in diuersis priuilegiis a nostris concessa sunt legibus, his solis prebemus, ut ex his fructum capiant, illorumque utantur beneficiis, que diligentiam adhibent, quo magis rectam et  adorandam fidem nostram  retineant, et participent salutari in ea communione. Que enim a sancta catholica et apostolica Dei Ecclesia seipsas separant neque incontaminata in ea communione cum Dei amantissimis huius sacerdotibus participare sustinent, eas neutiquam uolumus huiusmodi priuilegiis perfrui. Nam si a Dei se muneribus separant, et a sancta et incontaminata se communione alienas faciunt, multo magis neque nos concesserimus ut priuilegiis digne habeantur, atque ex legum nostrarum applausu ac fauore fructum percipiant. Quin potius beneficia e legibus profecta penitus ipsis inaccessa sunto, et omni priuilegio a constitutionibus nostris ipsis concesso priuabuntur. Licebit autem eis, ubi meliorem sententiam  amplexe, et rectam ueramque fidem exosculate, neque non mordicus usquequaque eam retinere conate fuerint, istiusmodi muneribus et priuilegiis perfrui. His per uniuersam imperii nostri ditionem obtinentibus et obseruandis principaliter quidem a Dei amantissimis sacerdotibus, deinde uero et a nostris magistratibus et iudicibus, siue maiores, siue minores existant, et insuper ab excellentia tua, ad quam et presentem legem proferimus. Unde conueniens est ut iudices apud quos uel contra mulieres, uel a mulieribus quedam sibi priuilegia uindicare uolentibus, alique mouentur lites, ad presentis legis respiciant uigorem, et potentiam. Et si deprehenderint eas orthodoxe fidei non esse, neque incontaminata et adoranda illa communione in sancta catholica  et apostolica Ecclesia cum uenerandissimis huius sacerdotibus participare, non concedant hisce ut priuilegiis e nostris constitutionibus profectis perfruantur.

Que igitur nobis placuerunt, et per hanc sacram declarantur legem, ea cognoscens excellentia tua, simul cure habeto, ut in mouendis apud ipsam litibus obseruet, et effectui ac fini tradat, simul per solita edicta et proprias iussiones omnibus manifesta facito, tam in alma hac urbe, quam in prouinciis, ut omnes cognoscant quantum nobis cure sit, tum uera in Dominum Christum uerum Deum fides, tum subditorum nostrorum salus. Dat. II Kalend. Maii, Constant., d. n. Iust. P. P. Aug., Basil. u. c. cons.



NOuELLA CXI. De tempore actionum que sacris locis competunt.


Imperator Iustinianus Augustus Theodoto Orientalium pretoriorum prefecto.

Quod medicamenta morbis, hoc exhibent iura negotiis. Unde consequitur ut nonnunquam a iudicio discordet effectus, et quod credebat coniectura prodesse, experimento inueniatur inutile. Probat igitur hoc presentis etiam necessitas sanctionis, in qua priuilegium ex religioso proposito sacrosanctis ecclesiis Dei et monasteriis, aliisque religiosis locis, constitutione nostra nuper indultum, necessaria correctione distinguimus. Dudum si quidem iusseramus ad centum illis annos exceptionis propagari curricula, per cuius licentiam sanctionis negotia quidem multa commota  sunt, et uelut antiquorum uulnerum obducte patuerunt iterum cicatrices. Sed eorum sanitas prouenire non potuit, probationum scilicet difficultatibus impedita, quoniam per tantum seculi magis quam temporis spatium, nec documentis integritas, nec actis fides, nec etas ualet testibus suffragari. uerum quia largitati nostre causarum non occurrit angustia, cum ratione simul ac religione tractantes predictum priuilegium usque ad possibilem modum deducere, experimento retraximus. Et iubemus in negotiis que ante hac triginta annorum remouebat exceptio, nunc uenerabilibus ecclesiis, monasteriis, et xenodochiis, necnon orphanotrophiis, et brephotrophiis, et ptochiis quadraginta annorum protelatio conferatur, salua scilicet circa alias personas et causas uirtute  quam semper tricennalis sibi prescriptio uindicabat, quoniam hanc decem annorum adiectionem solis  religiosis locis, eorumque iuri, uel contractibus indulgemus, ut sopite hoc temporis spatio tam personales quam hypothecarie actiones in perpetuum conquiescant, nichil penitus aliis exceptionibus derogantes, sed tam in aliis quam triennio uim roburque tenentibus. In illis namque  tantum negotiis religiosos contractus memorato quadraginta annorum priuilegio uolumus perfrui, in quibus eis centum annorum prerogatiuam constitutio nostra contulerat. Si quas plane causas ante hanc nostram constitutionem ab ecclesiis ceterisque sacris locis ubicunque commotas, iudicialis sententia aut transactionum conuentio terminauit, nolumus refricari,  sed in reliquum illis hanc obiici sanctionem, quas antehac sopitas octo lustrorum silentio moueri hactenus aut motas terminari non contigit. Illustris igitur et magnifica auctoritas tua, que per hanc generalem legem nostra statuit eternitas, edictis propositis ad omnium notitiam faciat peruenire. Dat. Kalen. Iuniis, Constantinop. imperii, d. n. Iustiniani A. PP. anno 15, Basilio u. c. cos.



NOuELLA CXX De alienatione et emphyteusi rerum ecclesiasticarum.

Imperator Iustinianus Augustus Petro gloriosissimo Orientalium pretoriorum prefecto.

Cum multe diuerseque leges de alienationibus, et  emphyteusibus, et locationibus, et reliqua rerum ecclesiasticarum administratione promulgate sint, uisum nobis est omnia presente complecti lege. Sancimus igitur ut qui sacrosancte in urbe regia maioris ecclesie, aut orphanotrophii, aut xenodochii, aut ptochotrophii, aut nosocomii, aut alterius uenerabilis domus in regia ciuitate, aut eius territorio constitute  res gubernant, hi nullam licentiam habeant uendere aut donare, aut permutare, aut remunerande donationis gratia dare, aut quacunque alia forma alienare uel rem immobilem, uel ciuilem annonam, uel rusticum mancipium, nisi cum imperiali domo instituatur permutatio, et quidem solum. Sed neque colonario iure dari aliquid permittimus. Emphyteuses uero a predicta  sacrosancta regie urbis maiore ecclesia et memoratis uenerabilibus domibus celebrari iubemus, tum in persona eius qui accepit, tum in aliis duobus ordine heredibus, ut tamen ultra sextam partem subsistentis canonis nichil ei qui emphyteusim suscipit indulgeatur. De suburbanis autem que ad sacrosanctam maiorem ecclesiam et predictas uenerabiles domos in urbe regia uel eius territorio constitutas pertinent, iubemus ut siquidem suburbana integrum et solidum canonem habeant in reditu, ab his qui ea ipsa uenerabilia loca gubernant, dentur predicto modo in emphyteusim, tam suscipienti, quam aliis duabus successionibus, neque aliqua in re fiat releuatio, sed potius augmentum. Si ea suburbana aliquem omnino reditum non habeant, licentiam prebemus  uenerabilium locorum dispensatoribus sub certa quantitate  dare ea in emphyteusim. Porro si quamlibet rem ab aliquo predictorum uenerabilium locorum emphyteutico iure dari, uel ad domum imperialem, aut sacrum nostrum erarium, aut ciuitatem aliquam, aut curiam, aut aliam quamcunque uenerabilem domum peruenire contigerit, licentiam prebemus uenerabilium locorum dispensatoribus, a quibus initio celebrata fuit emphyteusis, quando ad unam aliquam predictarum personarum huiusmodi peruenit emphyteusis, ut suam declarent sententiam intra biennium, uelintne apud illos eam rem relinquere, ad quos peruenit, et annuum reditum qui pacto comprehensus est auferre, an resoluta emphyteusi, hanc recipere, si expediens hoc  ipsis esse putauerint. Si qua uero loca sunt, uel ad sacrosanctam maiorem ecclesiam, uel ad aliquam predictarum uenerabilium domuum pertinentia, in quibus antique domus collapse existant, ex quibus nullus omnino reditus prebeatur, memorate autem uenerabiles domus, ad quas hec loca pertinent, exedificare eas nequeant, licentiam damus ut harum curatores ea loca perpetuo iure emphyteuseos tradant. Ita tamen, ut emphyteusis aut in tertia parte pensionum, que ex edibus adhuc stantibus colligebantur, ex primordiis emphyteutici temporis procedat; aut si emphyteuta ea conditione loca accipere maluerit, ut prius edificet, et dimidiam pensionum partem que exinde estimatione inita accedunt, prestet  ei uenerabili domui a qua ea ipsa loca suscipit, et hoc fieri concedimus. Utatur autem istiusmodi omphyteuta ex dirutis etiam edibus illic inuentis materiebus ac ruderibus. Ceterum si quis uoluerit quamcunque rem immobilem usus nomine a sacrosancta regie urbis maiore ecclesia, aut una memoratarum uenerabilium domuum accipere, non aliter hanc percipito, nisi protinus alteram rem uenerabili domui a qua eam rem suscipit, iure dominii prebuerit, que et tantumdem reditus habeat, quantum habet res que illi datur, neque maioribus publicis pregrauata sit prestationibus, ita ut post mortem, aut illud tempus in quod usus datio pacto conuenit, quod tamen accipientis uitam non transcendat, utraque res in solidum, tam proprietate, quam usufructu ad eam  uenerabilem domum perueniat. Locationes quoque ab iisdem uenerabilibus domibus contrahi concedimus, ad quotcunque annos contrahentibus placuerit, qui tamen triginta annorum spatium non transcendant. Quod si usu ueniat ut aliqua predictarum uenerabilium locorum nomine publicarum contributionum, aut ob quamlibet aliam uenerabili domui incidentem necessitatem indigeat pecuniis, licitum esto huius dispensatoribus immobilem rem obligare, et in speciale pignus dare, ut creditor ipsam rem possideat, et inde fructus colligat, eosque sibi tam in ipsam creditam pecuniam reputet, quam etiam in usuras, non ampliores quadrantibus legitime centesime. Si uero es alienum eius uenerabilis domus antistites dissoluerint, aut creditori satisfactum sit ex  fructibus, recurrito ea res denuo ad uenerabilem domum unde et data fuit. uerum enim uero emphyteuses, et hypothecas, et quinquennium excedentes locationes contrahi uolumus, a sacrosancta quidem regie urbis maiore ecclesia, sententia et consensu beatissimi huius archiepiscopi et patriarche, iurantibus ipso presente et chartulariis, et Dei amantissimis eius sacrosancte maioris ecclesie economis, quod is contractus non ad fraudem et circumscriptionem eius iurium fiat. In aliis autem uenerabilibus domibus, siquidem chartularii sint, iuranto et ipsi consimili modo presente uenerabilis domus antistite. Si chartularii non sint, ipsi uenerabilium domorum antistites propositis sacrosanctis Euangeliis contractum celebranto, describentes in talia instrumenta  cum iureiurando, quod contractus ad lesionem aut circumscriptionem uenerabilis domus non fiat. Oeconomis certe, et orphanotrophis, et reliquarum uenerabilium domuum dispensatoribus, atque insuper omnium chartulariis, et horum parentibus simul et liberis, et aliis uel genere ipsis, uel iure affinitatis coniunctis, interdicimus ne emphyteuses, aut locationes, aut hypothecas rerum iisdem uenerabilibus domibus competentium, uel per se, uel per interpositam personam percipiant: scituris ipsis quod si quid eius generis factum sit, non solum hoc inualidum erit, sed etiam uniuersum patrimonium ipsorum, tam accipientium quam economorum, et chartulariorum, et dispensatorum, quibus hi predicto modo  coniuncti sunt, post ipsorum mortem ad uenerabilem domum unde rem susceperunt, peruenire iubemus. Atque hec quidem de sacrosancta maiore ecclesia, et predictis uenerabilibus domibus in regia urbe et eius territorio consistentibus disposuimus. Consequenter autem et in aliis sacrosanctis ecclesiis, et monasteriis, et xenonibus, et nosocomiis, ac reliquis uenerabilibus domibus in omnibus prouinciis nostre reipublice positis, neque non etiam monasteriis tam in urbe regia quam territorio eius consistentibus definire nobis uisum est. Licentiam igitur prebemus predictis uenerabilibus domibus, non solum ut rerum in mobilium ad se pertinentium temporariam emphyteusim contrahant, sed etiam ut in perpetuum eas iure emphyteutico tradant uolentibus. Et quidem si  sacrosancte sint ecclesie, aut alie uenerabiles domus, quarum gubernationem locorum episcopus uel per se, uel per uenerabilem eius clerum exsequatur, sententia ac consensu eius huiusmodi contractus perficitor, iurantibus presente eo economis, et dispensatoribus, et chartulariis uenerabilis eius cleri, quod ex ea emphyteusi nichil damni uenerabili inferatur domui. Quod si ptochia, aut xenones, aut nosocomia, aut alie uenerabiles domus sint, que propriam gubernationem habeant, siquidem sancta ibi contingat esse oratoria, sententia maioris partis clericorum illic ministrantium, neque non etiam locorum antistitum. Si solummodo xenon, aut ptochium, aut nosocomium, aut alia uenerabilis domus sit, antistes locorum contractum celebrato, iurantibus earum uenerabilium  domorum dispensatoribus in presentia Dei amantissimi episcopi, a quo uel promouentur, uel ordinantur, quod nichil in eo contractu ad lesionem aut circumscriptionem earum uenerabilium domuum fiat. In uenerabilibus autem monasteriis presules eorum cum maiore parte monachorum illic ministeria obeuntium contractum perficiunto. Atque in predictis sane omnibus iubemus ut cum iureiurando describatur in instrumento quod non ad lesionem aut circumscriptionem uenerabilium domuum negotium conficiatur, et ea obseruatione sic procedente, releuatio non ultra sextam reditus partem fiat, quem res in emphyteusim data habet.

Que uero de collapsis edibus ad uenerabiles domus in hac regia urbe positas pertinentibus superius  disposuimus, ea et illic in uenerabilibus domibus obtinere uolumus. Sed et hoc de uenerabilibus domibus disponere nobis uisum est, ut si que ex ipsis, siue pro tributis publicis, siue ex alia necessaria ei domui causa, debitis reddantur obnoxie, neque fieri possit ut ex mobilibus rebus ea debita dissoluantur, primo quidem loco creditori res immobilis in speciale pignus dator, ut collectis eius fructibus, reputet eos sibi partim in ipsam creditam pecuniam, partim in usuras non maiores quadrantibus legitime centesime. Si eo modo debitum dissoluere nequeant, iubemus ut ab his quidem qui a sanctissimis ordinantur patriarchis, siue metropolitani, siue episcopi, siue archimandrite fuerint, siue orphanotrophi  siue ptochotrophi, siue xenodochi, aut nosocomi, aut aliarum uenerabilium domuum dispensatores, apud ipsos sanctissimos patriarchas, a quibus ordinantur aut promouentur, actorum monumenta conficiantur, et cum, iureiurando dispensatorum et consensu maioris partis eorum qui in his obeunt ministeria debitum insinuetur, quodque ex re mobili id ipsum dissolui nequeat. Hi uero, qui a metropolitanis episcopis ordinantur, siue episcopi sunt, siue archimandrite, siue orphanotrophi, siue ptocotrophi, aut aliarum uenerabilium domuum dispensatores, consimiliter apud ipsos metropolitanos episcopos huius modi monumenta conscribunto. Apud illos item episcopos, qui uel a patriarchis, uel metropolitanis episcopis ordinantur, et habent sub iurisdictione sua  aut monasteria, aut ptochia, aut xenonas, aut nosocomia aut alias uenerabiles domos, consimili modo monumenta conficiuntor. Ita tamen, ut siue apud patriarchas, siue apud metropolitanos, siue apud alios episcopos id genus monumenta conficiantur, nullum pro iis dispendium aut sumptum uenerabiles domus sustineant. Propterea enim nolumus ut de cetero apud prouinciarum presides, aut locorum defensores a memoratis personis seu domibus eiusmodi monumenta conficiantur, ne quod exinde sustineant dispendium. Simul atque uero hec ita apud memoratos sanctissimos patriarchas, et metropolitanos, aut alios episcopos secuta fuerint, tunc predicti ere alieno oppresse uenerabilis domus dispensatores per uiginti dies scriptum aliquod in publico ciuitatis  loco proponunto, et eo modo rem immobilem emere uolentes prouocanto, ut qui plus prebiturus est, is ceteris preferatur. Que si omnia ita processerint, celebrator uenditio, pretio rei omnibus modis pro ere alieno dando, ut emptor non aliter eam rem firmiter tenere possit, nisi pretium pro ipso soluatur debito, et hoc expresse cum iureiurando in syngrapham emptionis describatur, quodque nichil ad lesionem aut circumscriptionem uenerabilis domus fiat. Si predicto modo eius rei uenditor non fuerit inuentus, iubemus ut cui ab aliqua predictarum domuum debetur, is eo iure, quod pro soluto dicitur, hanc ipsam possessionem capiat, iusta et exquisita estimatione inita, addita item pretio decima parte totius estimationis ad eamdem quantitatem:  capiatque rem creditor pro soluto, firmo eam dominio possessurus. Ita tamen, ut dispensatores debito oppresse uenerabilis domus, et maior pars in ea ministrantium huiusmodi uenditionibus consentiant. Que uero immobilis res in hoc traditur, ea non ad optionem creditoris, sed equabili mediocritate partim inter fertiles, partim inter steriles uenerabilis domus possessiones, et harum reditus, neque non tributorum, et reliqui status ac qualitatis detur. At si quis episcopus, aut economus, aut dispensator cuiuscumque uenerabilis domus, siue in regia urbe, siue in prouinciis posite, pecunias mutuo desumpserit, aut posthac desumet, iubemus ut neque ipsi uenerabili hoc domui imputent,  nisi prius ostenderint quod in usus prefate uenerabilis domus hec processerint; neque creditor aut heredes eius aliquam pro iis contra uenerabilem domum actionem habeant, nisi prius ostenderint quod in causas uenerabili domui competentes he pecunie profecerint; sed actiones suas contra eum moueant qui pecunias mutuo sumpsit, aut heredes eius.

Hoc quoque iubemus, ut excepta sacrosancta regie urbis maiore ecclesia, et uenerabili orphanotrophio, et xenonibus, et ptochiis in urbe regia aut territorio eius existentibus, liceat omnibus sacrosanctis ecclesiis, et uenerabilibus domibus, neque non etiam monasteriis, tam in urbe regia quam in diuersis prouinciis positis, permutationes inter se  rerum facere, cum utrique uenerabili domui conseruatur indemnitas consentientibus in hunc contractum, siue interueniente scriptura, siue per confessiones apud sancta Dei eloquia propositas, non solum utriusque uenerabilis domus dispensatoribus, sed etiam maiore parte eorum qui ibi ministerium habent. Que uero a domo imperiali ad quamcumque uenerabilem domum peruenerunt, aut posthac peruenture sunt, eas nullo modo uendere, aut pignori opponere, aut permutare, aut omnino alienare concedimus, neque si uenerabiles id domus inter se faciant. Quia uero cognouimus quod ab aliquibus monasteriorum quoque alienationes fiant in hoc, ut a sacrata forma ad priuatam et profanam transformentur conuersationem, et hoc omnibus modis prohibemus.  Quod si tale aliquid factum inueniatur, prebemus licentiam religiosissimo eius loci episcopo ut id monasterium uindicet, et ad ueterem formam reducat. Porro si qua predictarum uenerabilium domuum tum in regia urbe, tum in prouinciis existentium, excepta sacrosanta regie urbis maiore ecclesia, possessionem habeat multis prestationibus publicis grauatam, ex qua nullus reditus inferatur uenerabili domui, licentiam prebemus eius uenerabilis domus dispensatoribus ut talem possessionem, quocunque uelint modo, ad eius uenerabilis domus utilitatem alienent: monumentis uidelicet et in hac alienatione apud eos conficiendis, a quibus huiusmodi locorum dispensatores promouentur, aut ordinantur; et ad sanctas Scripturas iurantibus, tam eiusmodi uenerabilis domus antistitibus, quam maiore  parte eorum qui ibi ministeria obeunt, quod neque per proditionem, neque ad gratiam, neque qualibet circumscriptione fiat alienatio, sed ut indemnitas ei uenerabili domui conseruetur. Atqui economis, et dispensatoribus, et chartulariis quarumcunque uenerabilium domuum, neque non eorum parentibus, ac liberis, et aliis, qui genere, aut affinitatis iure illis coniuncti sunt, locationes, uel emphyteuses, uel emptiones, uel hypothecas rerum immobilium ad eas uenerabiles domos pertinentium subire uel per se, uel per interpositam personam, quemadmodum et in iis qui in regia urbe sunt, iisdem penis interdicimus.

Si quis uero colonus, aut emphyteuta ex rebus  uel ad sacrosanctam maiorem ecclesiam, uel aliam uenerabilem domum ubicumque locorum nostre reipublice positam pertinentibus aliquam, quam accepit, aut posthac acceperit, deteriorem fecerit, uel per biennium confessum et pacto conuentum emphyteuticum, aut pensionarium canonem non intulerit, damus licentiam uenerabili domui, a quo locatio aut emphyteusis celebrata fuit, ut tam preteriti temporis debita, et ueterem statum ac qualitatem locate seu in emphyteusim date rei exigat, quam emphyteusi aut locatione depellat eum qui neque meliorationum nomine contra uenerabiles domos actionem aliquam mouere possit. Ceterum si depellere eum dispensatores harum nolint, exigi quidem ab eo precipimus ea que ex conductione aut emphyteusi  debere cognoscitur. Tantisper autem, dum prefinitum tempus exeat, datam sibi rem is obtineat, si pacto conuenta prestet. At si diffugiat, licentiam prebemus earum uenerabilium domuum antistitibus, ut uenerabilibus domibus ex illius bonis indemnitatem asserant, nequeunte eo ne hac quidem parte aliquid de meliorationibus proponere.

Sacrosanctis ecclesiis Odessi et Tomensis ciuitatum permittimus, ut res immobiles pro captiuorum redemptione alienent, nisi ea conditione quepiam ipsis possessiones date sunt, ne ullo pacto alienentur. Hoc quoque concedimus, ut sacrosancta Hierosolymorum Ecclesia licentiam habeat domos ad se pertinentes, et in ipsa sancta ciuitate positas uendere; sed non minore pretio quam quantum ex ipsis pensionibus per quinquaginta annos possit colligi,  ut ex harum pretio meliores reditus comparentur. Enimuero si qui cuicunque uenerabili domui, siue in regia ciuitate, siue in prouinciis posite steriles possessiones donauerint, aut uendiderint, aut alio modo prestiterint, aut reliquerint, iubemus ut nullum pro iis rebus damnum uenerabilis domus ad quam talis peruenit possessio sustineat, aut tributorum nomine, uel quacumque alia de causa pregrauetur, sed omne id onus in eos qui dederunt heredesue eorum deuoluatur, cogendos recipere huiusmodi possessiones, et de patrimonio suo omne dispendium uenerabili domui ex hac illi causa proueniens restituere. Sed et si huiusmodi dolus in ea re subsequatur, ut pro eo uenerabili domui certa detur pecunie summa, iubemus ut et hanc sibi ea uenerabilis  domus lucro habeat. Steriles autem res ei qui dedit aut omni modo heredibus eius restituant. Ad hec iubemus ut nulla sacrosanctis ecclesiis, aut aliis uenerabilibus locis, tam in regia urbe quam in omnibus reipublice nostre prouinciis positis, necessitas inducatur ut steriles aut fertiles possessiones ubicunque locorum sitas emant, ne per hanc occasionem uel eas quas habent, obligare deprehendantur. Insuper si quis rem immobilem uelit usus nomine ab aliqua predictarum uenerabilium domuum  capere, non aliter hanc capito, nisi protinus alteram rem uenerabili domui a qua eam rem capit, iure dominii prebeat,  que et tantumdem reditus habeat quantum res habet que ipsi datur, neque grauioribus prestationibus publicis grauata sit, ut post illius mortem, aut tempus ad quod datum usum durare placuit, non transcendens uidelicet accipientis uitam, utraque res tam proprietate quam usufructu ad eamdem uenerabilem domum perueniat. Atque hec quidem de immobilibus rebus precepimus. De sacris uero uasis que ad eamdem sacrosanctam regie urbis maiorem ecclesiam, aut ad alia oratoria ubicunque locorum nostre reipublice posita pertinent, generaliter disponimus ut non aliter hec uendantur, opponanturue pignori, quam pro captiuorum redemptione. Sane si plura uasa in una aliqua memoratarum uenerabilium domuum sint, que necessarium de se usum  non prebeant, et usu ueniat, ut eiusmodi uenerabilis locus ere alieno grauetur, neque suppetant alie res mobiles, ex quibus es alienum restitui debeat, licentiam eis damus ut confectis  actorum monumentis, que uasa superuacua inueniuntur, ea aut aliis uenerabilibus locis que his opus habent uendant, aut conflent, et similiter uendant, pretiumque eorum ad dissoluendum es alienum conferant, ne res immobiles alienentur.

Si contra ea que presente a nobis lege interdicta sunt contractus aliquis in rebus mobilibus que ad unam aliquam predictarum uenerabilium domuum pertinent celebretur, non tantum sacrosancte ecclesie, aut uenerabili domui ea res, in qua tale quid subsecutum est, cum medii temporis fructibus restituitor,  sed etiam pretium, aut quod remunerande donationis, aut permutationis, aut alterius cuiuscunque cause nomine datum est, apud ipsam remaneto. Quod si emphyteusis contra interdicta nostra peracta sit, iubemus ut et sacrosancte ecclesie aut uenerabilibus locis ea res reddatur, et preterea emphyteuticum, secundum quod placitum est, prestetur, finiaturque pactum secundum uirtutem emphyteuticalium instrumentorum. Si res ecclesiastica, aut alterius uenerabilis domus donata sit, tam ipsa eidem sacrosancte maiori ecclesie, aut aliis uenerabilibus domibus cum medii temporis fructibus reddatur, quam etiam alterum tantum, quod estimatione eam rem equet. Si hec contra pignus datum fuerit, creditor et debitum amittito, et eam rem  uenerabili domui restituito, tabellionibus qui contra hanc nostram legem talibus inseruire instrumentis presumpserint, perpetuo condemnandis exsilio. Postremo si quid ante hanc legem secundum ueteres constitutiones factum est, iubemus ut hoc omnibus modis suum robur obtineat. Omnia uero que contra ueteres facta sunt leges, subuerti sancimus; et res que contra earum tenorem date fuerunt, uenerabilibus domibus restitui. De cetero autem omnia secundum presentem fieri legem decernimus, uacantibus posthac omnibus aliis constitutionibus, que in huiusmodi casibus antea promulgate sunt. Que igitur per presentem in perpetuum ualituram legem nostra sanxit tranquillitas, ea studeto excellentia  tua insaucia et inconuulsa conseruare, edictis consuetis et solemnibus locis per decem dies proponendis, nullis tamen iussionibus per hanc causam in prouincias destinandis. Nos enim prouidebimus quomodo absque subditorum collatorumque lesione omnibus presens nostra generalis constitutio insinuetur. Dat. uII Id. Maii, Constantinop., d. n. Iust. PP. Aug., Basilio u. c. cons.



NOuELLA CXXIII. De ecclesiasticis diuersis capitulis.

Imperator Iustinianus Augustus Petro gloriosissimo magistro sacrorum nostrorum officiorum.

De dispensatione, et priuilegiis, aliisque diuersis capitulis earum rerum que ad sacrosanctas ecclesias et alias uenerabiles domos pertinent, nonnulla iam ad  certam redegimus formam. In presentia uero ea que religiosissimos concernunt episcopos, clericos, et monachos, in diuersis pridem disposita constitutionibus, hac lege cum competente nobis correctione complecti uisum est. Nam si leges ciuiles, quarum potestatem fidei nostre Deus pro suo erga homines amore concredidit, per omnia firmas ac stabiles conseruari ad subditorum securitatem studemus, quanto plus studii debemus circa sacrarum regularum et diuinarum legum obseruationem reponere, que pro salute animarum nostrarum definite et constitute sunt? Qui enim sacros obseruant canones, hi Domini Dei potiuntur auxilio; et qui in hosce preuaricantur, ii seipsos condemnationi subiiciunt. Maiori autem condemnationi obnoxii erunt religiosissimi episcopi, quorum  fidei commissa est canonum inquisitio et custodia, si quid in his transgressum inultum reliquerint. Sacris sane canonibus non obseruatis, uarias contra clericos, et monachos, ac nonnullos episcopos interpellationes suscepimus, quod secundum sacros canones uitam non instituant. Alii etiam ne ipsas quidem sacre oblationis et sacri baptismatis preces scire dicuntur. Dei itaque iudicium reuoluentes in animo, in unoquoque horum que renuntiata nobis sunt, questionem et correctionem canonice iussimus procedere. Nam si generales leges ea que perperam admittuntur a laicis non concedunt sine questione et uindicta relinqui, quomodo ea que a sanctis apostolis et patribus ad fidelium hominum salutem regulariter disposita sunt, despici sustineamus? Multos preterea ex hoc  deprehendimus in peccata incidisse, quod synodi religiosissimorum sacerdotum secundum ea que a santis apostolis et sanctis Patribus prefinita sunt non celebrentur. Namque si id obseruatum fuisset, unusquisque reueritus subeundam a se in synodo redargutionem, studuisset utique et sacra ediscere ministeria, et honeste uiuere, ne condemnationi subiiceretur sacrorum canonum. Sed et illud plerisque non paruam delinquendi occasionem prebuit, quod episcopi ac presbyteri, neque non diaconi, et reliqui clerici sine examinatione et de recta fide et uite honestate testimonio ordinentur. Nam si illi quibus negotium datum est orandi pro populo, indigni ministerio Dei inuenti fuerint, quomodo pro populi delictis  placare Deum poterunt? Quod uero ordinationes sacerdotum conueniat cum summa fieri diligentia, docet nos inter sanctos habitus Gregorius Theologus, santos apostolos et sacros secutus canones. Ita enim dicit in magno Apologetico: »Quis autem ad Pauli se regulas et prescripta dimetiens que de episcopis et presbyteris fecit, ut sobrii sint, modesti, non uinolenti, non percussores, instructi ad docendum, irreprehensibiles in omnibus, et nichil cum improbis habentes commercii, non deprehendat multum se ab hac regularum rectitudine discrepare?« Et rursus idem sic dicit: »Mundum prius esse oportet, deinde mundare; instructum sapientia, atque ita ad sapientiam instruere; lucem fieri, et illuminare; appropinquare Deo, et alios ad Deum adducere; sanctum esse, et  sanctificare; deducere, sed cum manibus; dare consilium, sed cum prudentia.« Et rursus idem in sanctis habitus Gregorius de iisdem in eadem oratione hoc scribit: »Quis, obsecro, quasi figlina uno eodemque die fingat ueri ministerii antistitem, qui cum aliis angelis stationes habeat, cum archangelis laudes Deo dicat, cum Christo sacerdotali fungatur munere?« Et per hec quidem ostendit Theologus quales ad sacerdotium promoueri oporteat. De his uero qui indigne ordinantur, idem hec dicit in eadem oratione: »Qui cum nichil antea in sacrum Dei alueare intulerint, nichil antea laboris ad id quod pulchrum est assequendum sustinuerint, simul discipuli et magistri pietatis designantur, et prius quam purgentur ipsi, purgant: heri sacrorum direptores, hodie sacerdotes; heri a sacris  alieni, hodie sacrorum principes: ueterani malitia, tyrones pietate, beneficio humane gratie, non spiritus.« Quod autem eos qui alteram duxerunt uxorem sacri canones clericos esse prohibeant, in sanctis etiam habitus Basilius docens, ita inquit: »Eos qui nuptias iterarunt, canon exclusit ministerio.« Atque hec quidem inter sanctos habitus Basilius. In tantum autem sancti Patres pro sacerdotio gesserunt curam, ut hi qui Nicee conuenerunt ita se habentem canonem ediderint: »Interdixit in uniuersum magna synodus, ne cui uel episcopo, uel presbytero, uel diacono, uel qui omnino in clero constitutus sit, liceat ascititiam secum uxorem habere, preter matrem, aut amitam, materteramue, aut que sole persone suspicionem effugiunt.«

 Sequentes igitur ea que sacris definita sunt canonibus, pragmaticam legem facimus, per quam sancimus ut quoties opus fuerit ordinare episcopum, ceant in unum clerici et primates ciuitatis, cui episcopus ordinandus est, et propositis Euangeliis, de tribus personis decreta faciant; et quisque eorum iuret per sacra eloquia, idque ipsis decretis inserant, quod neque per largitionem, neque promissionem, aut amicitiam aut gratiam, aut quamcunque aliam affectionem, sed quod sciant ipsos recte et catholice fidei, ac honeste uite, esse et supra tricesimum quintum etatis annum, hoc elegerint; et quod neque uxorem, neque filios quempiam ipsorum habere sciant, aut concubinam, aut naturales liberos nouerint ipsos habuisse, aut habere;  sed et si quis ipsorum prius uxorem habuerit, tamen eam solam, et neque uiduam, neque seiunctam a uiro, neque sacris canonibus interdictam habuerit; sed neque curie muneribus addictum, neque cohortalem esse aliquem ex his nouerint qui decretis electus est: preterquam si curie muneribus addictus, aut cohortalis, non minus annis quindecim, monachicam in monasterio uitam extra omnem calumniam transegerit uidelicet: obseruatione que prius a nobis dicta est, per facienda de ipsis decreta, et in his personis custodienda, ut ex tribus illis personis que decretis hoc modo eliguntur, melior ordinetur, electione et iudicio eius qui ordinandi ius habet. Curialis uero uel officialis qui  quindecim annis in monasterio conuersatus est, et ad episcopatum prouocatus,  liber a propria fortuna sit: ita tamen, ut liberatus a curia, quartam substantie sue partem sibi retineat, reliquis eius rebus secundum nostram legem curie et publico uindicandis. Damus autem licentiam decreta facientibus, si quempiam laicorum dignum memorata electione esse putant, ut hunc cum aliis duobus clericis aut monachis eligant, quo magis si laicus hoc modo ad episcopatum eligatur, non repente episcopus ordinetur; sed primo clericis non minus tribus mensibus connumeretur, et ita sanctas regulas et quotidianum ecclesie ministerium edoctus, episcopus ordinetur. Qui enim alios debet docere, post ordinationem ab aliis doceri non debet. Si uero  in quibusdam locis non inueniantur tres persone ad talem electionem opportune, liceat decreta facientibus in duabus et in una persona decretum  facere, omnes tamen dicta a nobis habentes testimonia. Si uero qui debent episcopum eligere cito ipsa decreta intra menses sex id ipsum non faciant, tunc periculo proprie anime ille quem ordinare conuenit episcopum ordinet, omnibus aliis que prediximus obseruandis. Exigatur autem prius ab eo qui ordinandus est, per eum qui ordinat, libellus cum propria illius subscriptione, que rationem recte eius fidei comprehendat. Pronuntiet autem is sacram etiam oblationem que in sancta sit communione, et cum ceteris precibus eas quoque que in sacro proferuntur baptismate. Subeat insuper is qui ordinatur iusiurandum per sanctas Scripturas, quod neque per se, neque per aliam personam quidquam dederit, aut promiserit, aut postea daturus sit, uel ei qui ipsum ordinat,  uel his, qui pro ipso decreta confecerunt, uel cuiquam alii omnium, conferende in ipsum ordinationis nomine. Si quis contra memoratam obseruationem episcopus ordinatus fuerit, tam ipse omnibus modis episcopatu eiiciatur, quam etiam is qui hec contra ordinare presumpserit, segregetur anno uno a sacro ministerio, et omnis eius substantia, que quolibet tempore aut modo in eius dominium deducta est, propter culpam, quam fecit, dominio ecclesie, cuius episcopus est, uindicetur. Ceterum si quis contra eum qui episcopus aut presbyter, aut diaconus, aut alius clericus, aut etiam presul monasterii ordinandus est, accusationem aliquam instituat quacunque de causa, que possit secundum leges aut canones eius  impedire ordinationem, differtor huiusmodi ordinatio, et interponitor prius examinatio accusationis, presente etiam accusatore, et ea que ab ipso in crimen delata sunt ad terminum usque persequente. Imo quamuis accusator se absentet, aut moras nectat, nichilominus sic quoque is qui ordinationem facturus est, intra menses tres, exactissimam ea de re questionem habeto. Et siquidem eum qui accusatione in crimen uocatus fuit, siue secundum sacros canones, siue secundum nostras leges obnoxium inuenerit, prohibetor ordinatio. Si uero innoxius apparuerit, celebrator ordinatio, siue presente, siue absente accusatore. Accusator autem, siue presens non probauerit, siue institutam accusationem deseruerit, siquidem clericus sit, proprio gradu depellitor; si laicus, competentem  cercitionem sustineto. At si quis accusatum ante examinationem ordinauerit, tam qui ordinauit quam qui ordinatus est, uterque sacerdotio depellitor.

Pre omnibus autem illud custodiri sancimus, ut nemo per largitionem auri aut aliarum rerum ordinetur episcopus. Si quid tale delinquatur, tam qui dant quam qui accipiunt, et mediatores eorum, ipsi seipsos condemnationi secundum diuinas Scripturas et sacros canones subiiciunt. Ac propterea tam is qui dat quam qui accipit, et mediator existens, a sacerdotio aut clericali honore remouetor. Quod uero per hanc causam datum fuerit, illi ecclesie uindicator cuius sacerdotium uoluit redimere. Si mundanus sit, qui per hanc causam accipit, aut mediator in negotio  factus est, datas res in duplum ab eo exigi iubemus, uindicandas scilicet ecclesie. Non solum autem que hoc modo data sunt uindicari precipimus, sed etiam omnem cautionem pro hoc quocunque modo expositam, et pignorum ac fideiussoris obligationem, omnem denique aliam quamcunque actionem uacare sancimus. Atque insuper qui promissionem acceptauit, non solum confessionem reddito, sed etiam alterum tantum quantum confessione continetur exigitor, quod ipsum dari debet ecclesie. Si quis tamen ex episcopis, siue ante ordinationem suam, siue post ordinationem, uoluerit proprias res suas aut ex iis partem ecclesie cuius sacerdotium suscepit offerre, non solum id non prohibemus, et omni eum condemnatione ac pena presentis legis liberum esse sancimus,  sed etiam omni laude dignum iudicamus, quandoquidem id non emptio, sed oblatio est.

Pro consuetudinibus uero illa solum ab his qui episcopi ordinantur preberi concedimus, que ordine deinceps presente comprehenduntur lege. Iubemus igitur ut beatissimi quidem archiepiscopi et patriarche, hoc est senioris Rome, Constantinopolis, Alexandrie, Theopolis, et Hierosolymorum, si consuetudo habeat ut episcopis aut clericis in eorum ordinatione minus quam uiginti libre auri dentur, ea sola prebeant que consuetudo agnoscit. Si plus ante hanc prebebatur legem, ne quid ultra uiginti libras auri prebeatur. Metropolitani uero qui a synodo sua uel a beatissimis ordinantur patriarchis, neque non  omnes alii, qui aut a patriarchis, aut a metropolitanis ordinantur, si quidem eius ecclesia qui ordinatur non minus in reditu habeat quam triginta libras auri, dent pro enthroniastico quidem solidos centum; notariis uero ordinantis et aliis qui illi in ministerio sunt, et ex more capiunt, solid. CCC. Si uero ecclesie reditus minus quidem in annum conferunt quam triginta libras auri, non minus autem libris decem, pro enthroniasticis quidem solid. CC; aliis autem omnibus qui ex more capiunt, solid. C. Sin minus quam decem, non minus autem quinque auri libris ecclesie reditus esse contingat, dent pro enthroniasticis quidem solid. L; omnibus autem aliis qui ex more capiunt, solid. LXXu. Si minus quam quinque, non minus autem tribus libris auri in reditu habeat, prebeant  quidem pro enthroniasticis solid. XuIII; omnibus autem aliis qui ex more capiunt, solid. XXIu. Si minus tribus, non minus autem duabus libris in quantitate redituum ecclesie inueniatur, dent pro enthroniastico quidem, solid. XII; pro omni uero alia consuetudine, solid. uI. Episcopum enim ecclesie que minus in reditu habet quam duas auri libras, nequo pro enthroniasticis, neque pro quacunque alia consuetudine dare aliquid concedimus. Hec autem que preberi disposuimus, primus presbyter ordinantis episcopi et archidiaconus suscipientes, inter eos qui ex more capiunt diuidunto. Hec igitur iubemus omnibus obseruari modis, ne per huiusmodi occasiones ecclesie pregrauentur debitis, et sacerdotia fiant uenalia. Certe si quis ultra quantitatem a nobis definitam,  enthroniasticorum aut consuetudinum nomine, quocunque modo capere aliquid presumpserit, iubemus ut quod amplius acceperit, id in triplum ex bonis eius uindicetur ecclesie illius qui dedit. Atque hec quidem de ordinatione episcoporum dicta sunt. Post ordinationem uero tam seruili quam ascriptitia fortuna episcopos liberos esse iubemus, nisi decurio aut cohortalis preter predictam obseruationem ordinatus sit. Eiusmodi enim remotos ab episcopatu, curie aut cohorti sue restitui iubemus, ne qua ex tali fortuna sacerdotio oboriatur contumelia. Illos autem qui ante hanc nostram legem ex curiali fortuna ordinati inueniuntur episcopi, sancimus quidem ut huiusmodi fortuna liberi sint, sed legitimam partem ex bonis suis assignent curie et publico. Ita sane, ut nullum ecclesiastica  iura detrimentum sustineant in rebus, quas post episcopatum insuper quesitas ad eorum ecclesiam pertinere disposuimus. Quod si contingat ut is qui ordinatur episcopus sub patris sui potestate sit, ex ipsa ordinatione sui iuris esto.

Porro Dei amantissimos episcopos et monachos nulla lege tutores aut curatores cuiuscunque persone fieri concedimus. Presbyteros autem, et diaconos, et subdiaconos, si iure ac lege cognationis ad tutelam aut curam uocentur, eiusmodi munus suscipere concedimus, si tamen intra menses quatuor exinde numerandos ex quo uocati sunt, apud competentem iudicem scripto declarauerint id se munus propria uoluntate suscepisse. Et si  eorum aliquis hoc  fecerit, nullum ex hoc preiudicium circa aliam tutelam aut curam sustineto. Sed neque susceptorem, aut exactorem publicarum contributionum, aut conductorem uectigalium, uel alienarum possessionum, aut curatorem familie, aut dispensatorem, aut procuratorem litis, aut fideiussorem pro his causis esse episcopum, aut economum, aut cuiuscunque gradus alium clericum aut monachum, concedimus, siue suo, siue ecclesie, aut monasterii nomine id subeat, ne per hanc causam sacris edibus infligatur damnum, et diuina impediantur ministeria. Ceterum si ecclesiis aut monasteriis alique adiacere inueniantur possessiones, uelintque uenerabilium domuum dispensatores in conductionem aut emphyteusim eas accipere, tunc si omnes clerici et monachi de huiusmodi causis,  aut in ipso instrumento, aut sub actorum confectione, et consentiant, et declarent, ad utilitatem uenerabilium domuum hoc fieri, procedere et id genus conductionis seu emphyteuseos concedimus. Sed et ipsis sacrosanctis ecclesiis et reliquis uenerabilibus domibus licentiam damus ut conductiones et emphyteuses inter se celebrent: consimiliter et clericis, ut suarum ecclesiarum possessiones conducant et gubernent, sententia tamen episcopi et economi concedimus, exceptis personis quas per alteram legem hoc facere prohibuimus. Si quis contra predicta aliquid egerit, si quidem episcopus sit, omnes res eius que ex quacunque causa aut persona, siue ante episcopatum, siue post episcopatum ad ipsum peruenerunt, ecclesie eius uindicari sancimus. Si uero economi, aut alii  clerici sint, qui in hoc deliquerunt, pena ab ipsis pecuniaria, quam episcopus eorum probauerit, exigitor, uindicanda ecclesie, quando et hi qui uectigalium aut cuiuscunque possessionis conductionem, aut publicorum tributorum susceptionem profligationemue, aut curam familie illorum fidei crediderunt, aut pro memoratis causis fideiussores eos acceperunt, nullam contra ecclesiam, aut monasterium, aut res eius, aut dispensatores, aut etiam contra eas personas quarum fidem secute sunt, aut facultates, aut fideiussores earum actionem habituri sint. Quin si quid publico damni obuenerit, illi qui publicarum contributionum aut uectigalium susceptionem, aut conductionem, aut profligationem memoratis personis crediderunt, aut fideiussores eos susceperunt, hoc ipsum ex propria  substantia restituere compellentur.

Preterea nulli magistratuum licebit Dei amantissimos episcopos cogere, ut perhibendi testimonii causa in eius prodeant; sed iudex mittito ad eos aliquod ex personis ipsi apparentibus, ut propositis sanctis Euangeliis, prout sacerdotes decet, dicant que nouerunt. Sed neque ut episcopus pro pecuniaria aliqua aut criminali causa ad ciuilem militaremue magistratum inuitus perducatur, sistaturue sine imperiali iussione concedimus: sed magistratus qui hoc uel scripto uel sine scripto mandare presumpserit, post cinguli detractionem uiginti librarum auri penam persoluito, dandam ecclesie cuius episcopus perductus, aut sisti iussus est: consimiliter exsecutore quoque  post cinguli detractionem tam tormentis subiiciendo, quam in exsilium mittendo.

Interdicimus autem Dei amantissimis episcopis, ne proprias deserant ecclesias, et in alias proficiscantur prouincias. Sed et si huius agendi necessitas aliqua incidat, non aliter, nisi cum litteris beatissimi eorum patriarche aut metropolitani, aut imperiali uidelicet iussione hoc faciant: ita sane, ut ne illis quidem episcopis qui sub beatissimo archiepiscopo Constantinopolitano et patriarcha constituti sunt, sine eius mandatu, aut nostra iussione ad regiam uenire urbem liceat. Quod si eo modo episcopus quocunque loci peregrinetur, non amplius uno anno ecclesiam suam relinquito. Episcopi uero, qui ad regiam  urbem accesserint, cuiuscunque dieceseos  sint, ante omnia beatissimum archiepiscopum Constantinopolitanum et patriarcham adeunto, atque ita per ipsum ad nostram ingrediuntor tranquillitatem. Qui uero contra nostram dispositionem uel peregrinantur, aut ultra prefinitum anni tempus extra ecclesiam suam alibi commorantur, his primum quidem non subministrantor ab ecclesie sue economis sumptus: deinde citantor sacerdotum litteris, sub quibus censentur, ut ad ecclesias suas reuertantur. Si reuerti differant, secundum sacros euocantor canones. Et nisi intra tempus a sacerdotibus prefinitum ad ecclesias suas reuertantur, ipsi quidem ab episcopatu depelluntor, alii autem meliores in ipsorum locum ordinantor pro tenore presentis legis. Eodem hoc obtenturo et in clericis, cuiuscunque  gradus fuerint seu ministerii. Quia uero quod a sacris dictum est canonibus de sanctissimorum episcoporum synodis, que per singulas celebrari debent prouincias, hucusque obseruatum non est, maxime necessarium fuerit ad rectam id denuo uiam reducere. Ac sancti quidem apostoli et Patres definierunt ut bis per singulos annos religiosissimorum sacerdotum seu episcoporum in quaque prouincia celebrarentur synodi, et que suppullularent, examinarentur, potirenturque competenti correctione: hoc est altera quidem quarta feria sancte Pentecostes, altera uero in mense Septembri. Nos autem ex huiusmodi negligentia multos uariis implicitos peccatis inuenerimus, iubemus ut omnibus modis in quaque prouincia per singulos annos, uel in mense Iulio,  uel Septembri, una synodus celebretur, ceantque in unum apud beatissimos quidem patriarchas illi qui ab iis ordinantur, neque ius habent alios ordinare episcopos; apud religiosissimos uero cuiusque prouincie metropolitanos hi qui ab ipsis ordinantur: quo magis mote cause, et que ab aliquibus denuntiantur uel occasione fidei, uel canonicarum questionum uel administrationis rerum ecclesiasticarum, uel de episcopis, aut presbyteris, aut diaconis, aut aliis clericis, uel de monasteriorum presulibus, aut monachis, uel de reprehensibili uita, aut aliis que correctionem desiderant, agitentur iuxta et conuenienter examinentur, neque non correctio iis adhibeatur que sacris canonibus et nostris conueniat legibus.  Non tantum autem hec querantur in synodis per singulos annos celebrandis: sed etiam quotiescunque aliquis uel sacerdotum, uel clericorum, uel presulum, uel monachorum, uel de fide, uel de turpi uita, uel quod contra sacros aliquid canones peregerit, accusatus fuerit. Et si quidem is qui accusatur episcopus fuerit huius metropolitanus, ea que proferentur examinato; si uero metropolitanus beatissimus archiepiscopus sub quo censetur; si presbyter, aut diaconus, aut alius clericus, aut presul monasterii, aut monachus, religiosissimus episcopus, sub quo hi censentur, delata in accusationem examinato. Et ueritate comprobata, unusquisque pro modo delicti canonicis censuris subiicitor iudicio eius qui cause examinationem accommodat. Atque hec omnia  non tantum obtinento in iis episcopis et clericis, neque non presulibus, qui posthac ordinabuntur, sed etiam in iis qui modo sunt, si quis  de certis causis per sacros canones nostrasque leges prohibitis accusetur. His enim ita obseruatis, laici quoque magnum circa rectam fidem et honestam uitam profectum, atque in melius emendationem promerebuntur. Ad hec iubemus ut omnes episcopi pariter et presbyteri non tacito modo, sed clara uoce, que a fideli populo exaudiatur, sacram oblationem et preces in sancto baptismate adhibitas celebrent, quo maiore exinde deuotione in depromendis Domini Dei laudibus audientium animi efferantur. Ita enim et diuus Apostolus docet, dicens in prima ad Corinthios Epistola: Enim uero si solummodo  benedicas spiritu, quomodo qui priuati locum implet dicet ad gratiarum actionem tuam Deo ipsum Amen, quandoquidem quid dicas non uidet? Tu quidem pulchre gratias agis, alter autem non edificatur. Et rursus in epistola ad Romanos sic inquit: Corde quidem creditur ad iustitiam, ore autem fit confessio ad salutem. His igitur de causis conuenit ut inter ceteras preces et ea que in sancta oblatione dicuntur, clara uoce a religiosissimis episcopis et presbyteris Domino nostro Iesu Christo Deo nostro cum Patre et sancto Spiritu proferantur: scituris religiosissimis sacerdotibus quod si quid horum neglexerint, et in horrendo iudicio magni Dei et Seruatoris nostri Iesu Christi de his rationem reddent, neque nos hec cognoscentes conquiescemus, relinquemusque  inulta. Iubemus autem et prouinciarum presides, si quid eorum que a nobis sancita sunt negligenter haberi uiderint, ut primum quidem metropolitanos et alios episcopos urgeant ad celebrandas predictas synodos, et ut omnia impleant que per synodos presente lege precepimus. Quod si eos moram nectere et segnius ea peragere uiderint, tunc per suggestionem nos ea de re certiores reddant, quo magis contra eos qui synodos celebrare differunt, conueniens a nobis procedat correctio: scituris tam ipsis presidibus quam cohortibus qui illis obtemperant, quod si hec minus obseruauerint, extremis subiicientur suppliciis. Insuper interdicimus religiosissimis episcopis et presbyteris, neque non diaconis,  et subdiaconis, ac lectoribus, et cuicunque alii cuiuslibet uenerabilis ordinis et gradus constituto clerico, ne ad tabulam ludant aut tali ludo utentibus se associent, aut spectatores sint, aut ad quodcunque spectaculum spectandi gratia accedant. Si quis autem eorum in hoc deliquerit, iubemus, ut in tres annos ab omni sacro ministerio prohibeatur, mittaturque in monasterium. Quod si condignam erroris sui penitentiam medio tempore ostenderit, licentia esto sacerdoti sub quo collocatus est, et tempus minuere, et proprio hunc denuo restituere ministerio: scituris item religiosissimis episcopis qui ea uindicare debent, quod si huiusmodi aliquid edocti non uindicauerint, ipsi rationem Deo pro hac causa reddituri sunt. Nemo tamen episcopus compellitor  inuitus qualemcunque clericum sub ipso constitutum suo dimittere clero.

Omnibus uero episcopis et presbyteris interdicimus ne quempiam a sacra communione prius segregent quam causa monstretur quamobrem ecclesiastici hoc canones fieri iubent. Si quis autem hec contra a sancta communione aliquem separauerit, ille quidem qui iniuste a communione separatus fuit, resoluta separatione per maiorem sacerdotem, sancta dignus habeatur communione. Is uero qui iniuste aliquem a sancta separare communione ausus fuerit, omnibus modis per sacerdotem sub quo collocatus est a communione separabitur, quantocunque tempore illi uisum erit, ut quod iniuste alii fecit, ipse iuste sustineat. Ac neque propriis aliquem manibus  episcopo uerberare licet, siquidem hoc alienum a sacerdotibus est. Certe si quis episcopus, cum secundum ecclesiasticos canones sacerdotio eiectus est, ingredi ciuitatem ausit ex qua eiectus, aut locum derelinquere in quo degere iussus est, iubemus hunc in monasterium in alia prouincia constitutum tradi, ut que in sacerdotio deliquit, ea degens in monasterio corrigat.

Clericos autem non aliter ordinari concedimus, nisi litteras sciant, et recta fide ac honesta uita sint, et neque concubinam, neque naturales habuerint aut habeant liberos, sed qui uel celibem uitam agunt, uel uxorem habuerunt aut habent legitimam, et eam unam et primam, neque uiduam, neque diuortio separatam a uiro, neque alioqui legibus aut sacris interdictam  canonibus. Presbyterum uero minorem annis triginta quinque fieri non concedimus. Sed neque diaconum aut subdiaconum minorem uiginti quinque; neque item lectorem minorem annis decem et octo. Diaconissa autem in sancta Ecclesia non ordinator, que minor quadraginta annis sit, aut ad secundas peruenit nuptias.

Ceterum si tempore ordinationis contra clericum cuiuscunque ordinis aut gradus accusator aliquis exortus fuerit, qui dicat indignum eum esse ordinatione, differtor ipsa ordinatio, et omnia, tam in examinatione quam in censuris, procedunto, que quidem in episcoporum ordinationibus superius sanximus. Enimuero si is qui ordinandus est diaconus  uxorem  sibi iunctam non habeat, non aliter ordinator, nisi prius ab eo qui ipsum ordinat interrogatus, profiteatur posse se post ordinationem uel sine legitima uxore caste uiuere: nequeunte eo qui ordinat, ordinationis tempore, diacono permittere ut post ordinationem uxorem ducat. Sin uero hoc fiat, episcopus qui id permisit, episcopatu eiicitor. Quod si post ordinationem presbyter, aut diaconus, aut subdiaconus uxorem duxerit, eiicitor e clero, et curie ciuitatis in qua clericus erat cum bonis suis traditor. Item si lector secundam uxorem duxerit, aut primam quidem, sed uiduam, aut diuortio separatam a uiro, aut legibus, aut sacris interdictam canonibus, non amplius ad alium ecclesiasticum gradum procedito. Et  si quocunque modo ad maiorem gradum prouehatur, deficiatur ab eo, et priori restituatur.

Sed neque cohortales, neque decuriones clerici fiunto, ne qua exinde uenerabili domui inferatur contumelia. Si uero tales persone referantur inter clericos, perinde quasi ordinatio facta non esset, ita proprie fortune restituuntor, dempto, si  monachicam aliquis ex ipsis uitam non minus quindecim annis transegerit. Tales enim ordinari iubemus, legitima uidelicet portione a decurione assignanda curie et reipublice. Sed et in clerum allecti, monacho decentem uitam ad finem usque prestanto. Nam si post cleri honorem adeptum uxorem aliquis eorum duxerit, aut concubinam habuerit, curie, aut cohorti, aut fortune, cui erat obnoxius,  redditor, ut maxime in eum gradum ecclesiasticum allectus fuerit, in quo constitutus aliquis a sacris canonibus et legibus uxorem ducere non prohibetur. Eademque hec et in aliis omnibus monachis ualere sancimus, qui e monasterio ad quemcunque gradum ecclesiasticum transferuntur, et si nulli fortune obnoxii fuerint. Et generaliter lege promulgamus, ne cui liceat in quocunque ecclesiastico gradu constituto ab eo decedere, et secularem fieri: scituris his qui ita egerint, quod et cingulo  aut dignitate, aut militia denudabuntur, et cohorti ciuitatis sue tradentur. Qui uero ante hanc nostram legem e curiali fortuna ordinati sunt clerici, patrimonalia munera per substitutas personas implento, a personalibus liberi conseruantor.  Sed neque clericum cuiuscunque gradus dare aliquid illi a quo ordinatur, aut cuicunque alii persone concedimus, sed solas prebere ipsum consuetudines, ex more percipiendas ab his qui ordinanti in ministerio sunt, que tamen unius anni diaria non excedant. Certe in sacrosancta ecclesia in qua constituitur, ut diuinum impleat ministerium, omnino ne tantillum quidem collegis suis pro insinuatione sua dato, neque propter hanc causam solatiis suis, aut aliis distributionibus defraudator. Sed neque xenodochus, aut prochotrophus, aut nosocomus, aut cuiuscunque alterius uenerabilis domus dispensator, qui qualemcunque ecclesiasticam sollicitudinem tractat, dato aliquid illi a quo promouetur, aut cuicunque  alii persone pro credita sibi dispensatione. Qui autem contra hec que disposuimus, uel aliquid dederit, uel acceperit, uel mediator factus fuerit, sacerdotio, siue clero, siue credita sibi qualicunque administratione denudabitur, his que data sunt uindicandis uenerabili domui cuius ordinationem, aut sollicitudinem, aut dispensationem talis persona acceperit. Si secularis sit qui accepit, aut mediator exstitit, quod datum est in duplum exigetur, et uenerabili domui in qua ordinationem, aut sollicitudinem, aut dispensationem accepit, prebetor.

Si quis uero cuiuscunque gradus clericus, aut cuiuscunque uenerabilis domus dispensator, uel ante ordinationem creditamue sibi qualemcunque dispensationem, aut sollicitudinem, uel postea, uoluerit  aliquid rerum suarum offerre ecclesie in qua ordinatur, aut loco cuius dispensationem aut sollicitudinem suscipit, non solum id fieri non prohibemus, sed etiam cohortamur eos ut pro salute anime sue talia faciant. Nos enim ea sola dari prohibemus que specialibus aliquibus prebentur personis, non que sanctis ecclesiis, aut aliis uenerabilibus locis offeruntur.

Si seruus, sciente domino et non contradicente in clerum allegatur, ex ipsa allectione liber et ingenuus esto. Nam si ignorante domino celebretur ordinatio, licentiam habeto dominus intra anni spatium, et quidem unius tantum, fortunam comprobare, et seruum suum recipere. Quod si seruus, siue sciente, siue ignorante  domino, allectione in clerum liber factus, ecclesiasticum ministerium  relinquat, et ad secularem uitam transeat, domino suo in seruitutem traditor. Ascriptitios uero in his solis possessionibus quarum ascriptiti sunt, clericos citra uoluntatem dominorum fieri concedimus, ea tamen conditione, ut clerici facti nichilominus impositam sibi agricolationem adimpleant

Si quis oratorium exstruxerit, uolueritque in eo promoueri clericos, uel ipse, uel heredes eius, si sumptu ipsi clericis subministrant, et dignos nominauerint, nominati ordinantor. Si uero qui ab ipsis electi sunt eos tanquam indignos ordinari sacri prohibebunt canones, tunc locorum sacratissimus episcopus eos quos prestantiores putauerit promoueri curam agito. Sancimus autem ut reuerendissimi clerici suas obeant ecclesias, et omne ecclesiasticum  ministerium ipsis competens impleant, hoc requirentibus tam uniuscuiusque ciuitatis religiosissimo episcopo, quam ecclesiasticis, qui in quoque gradu primatum habent, atque hec non obseruantes sub canonican redigentibus censuram. Enimuero neque effusas de cetero fieri reuerendissimorum clericorum ordinationes conuenit. Nam quod usque adhuc obtinuit, tametsi emendatum oportuit, tamen propter tempus relinquimus. De cetero autem non temere id fieri, neque in damnum sacrosanctarum ecclesiarum cedere sancimus. Que igitur in huiusmodi casibus circa sacrosanctam regie huius nostre urbis ecclesiam, et sacrosanctas ecclesias sub ipsa, neque non alias hic positas, fieri oporteat, ea speciali lege  comprehendimus. In omnibus autem forensibus locis sancimus ut siquidem is qui initio instituit exedificauitque ecclesiam, definierit ordinandorum modum, nimirum ad eum etiam sumptus accommodans, non prius aliquis in eam ecclesiam ordinetur, quam ad numerum initio definitum eorum mensura redacta sit. Sin minus factum sit, ipsa autem ciuitatis ecclesia annonas sibi ceterisque ecclesiis suppeditet, tunc non temere clericorum illic numerum augeat, neque propter aliquas forte affectiones animi, aut gratiam, sumptibus ipsam inde prouenientibus oneret. Neque enim talia pietati consentanea sunt, aut sacerdote digna, sed ex iis que Dominus Deus dederit, pro facultatibus erogationes faciat, aut ueterem saltem consuetudinem obseruet, nichil penitus innouans

 Unde conuenit ut Dei amantissimi patriarche et metropolitani in eam rem prouidentiam collocent, et tam eos clericos qui modo sunt ea forma relinquant qua sunt, quam etiam cuiusque inter se ecclesie uires metiantur. Atque ita tum ipsi religiosissimi patriarche sub se positas ecclesias in ordinem cogant, tum metropolitani de hoc a religiosissimis patriarchis admoniti, et idem faciant, et omnes alios sub se constitutos episcopos ad hanc commensurationem adigant, quo magis operam dent ne ultra modum census clericorum ordinationes celebrent. Scimus enim quam multe ex hac ordinandorum et sumptus effusa immensitate sacrosancte ecclesie inopia oppresse sint, quodque nonnullas ex ipsis, licet egre,  seruarimus tamen; quedam uero etiamnum onuste iaceant, nequeuntes ex tanta se rerum angustia efferre. Quapropter prouidentiam in hanc rem adhibebunt sanctissimi patriarche, et metropolitani, neque non reliqui Dei amantissimi episcopi, ut non de his que ab ipsis facta sunt edocti eos amplexemur, quod legem nudis comprehensam litteris ipsis factis administratam ostenderint.

Presbyteri autem, et diaconi, neque non subdiaconi, et lectores, ac cantores, quos omnes clericos appellamus, ut res quocunque modo ad ipsorum dominium deuolutas sub potestate sua habeant ad instar castrensium peculiorum, precipimus ut et donare eas possint, et de his testari, tametsi sub potestate parentum sunt. Ita tamen, ut horum filii, aut  his non subsistentibus, parentes eorum legitimam portionem ferant.

Reuerendissimis presbyteris, et diaconis, si pro pecuniaria causa falsum dixisse testimonium deprehendantur, satis erit si tormentorum loco per tres annos a sacro ministerio separentur, et in monasteria tradantur. Pro criminalibus autem causis, si quis falsum testimonium dixerit, precipimus ut clericali dignitate denudatus, legitimis penis subdatur. Ceteri uero, qui in aliis ecclesiasticis recensentur ordinibus, si falsum testimonium in quocunque negotio, siue criminali, siue pecuniario, dixisse deprehendantur, non solum clero et ordine ecclesiastico deiiciantur, sed etiam subiiciantur tormentis.

 Si quis contra quempiam uel clericum, uel monachum, uel diaconissam, uel monastriam, uel ascetriam habeat aliquam actionem, instruito prius religiosissimum ea de re episcopum, cui unusquisque horum subditus est. Hic autem negotium inter ipsos disceptato. Et quidem si utraque pars iudicatis acquiescit, iubemus ut per loci magistratum ea plenarie tradantur exsecutioni. Si quis uero litigatorum intra decem dies iudicatis contradicat, tunc locorum magistratus negotium examinato. Et si compererit recte iudicationem interpositam, sua etiam sententia hanc firmato, et iudicata exsecutioni tradito: neque licitum esto ei qui uictus fuit iterum in eiusmodi negotio prouocare. Quod si magistratus sententia contraria sit his que a Dei amantissimis episcopis iudicata  sunt, tunc contra magistratus sententiam locum habeto prouocatio, atque ea secundum ordinem legum refertor et exercetor. Ceterum si episcopus ex iussione imperiali, uel iudiciario mandato inter quascunque personas iudicet, appellatio ad maiestatem imperatoriam, aut eum qui causam deligauit, refertor. At si contra quascunque memoratas reuerendissimas personas crimen inferatur, siquidem apud episcopum aliquis accusatus fuerit, et is ueritatem potuerit deprehendere, honore siue gradu hunc secundum ecclesiasticos canones deiicito, tuncque competens iudex hunc comprehendito, et secundum leges causam examinato, et finem ei imponito. Si uero accusator prius ciuilem iudicem adeat, et crimen legitima disceptatione comprobari poterit, tunc locorum episcopo  actorum monumenta intimantor. Et si ex iis innotuerit proposita eum crimina deliquisse, tunc episcopus eius hunc ab honore siue gradu quem tenet secundum canones separato, iudex autem uindictam ei inferto legibus competentem.

uerum si episcopus putauerit acta non iuste constitisse, tunc licitum ei esto, ad accusatam personam honore seu gradu denudandam, moram interponere, sic tamen, ut ea persona sub legitima constituatur fideiussione, atque ita causa tam per episcopum quam etiam per iudicem ad nos referatur, ut hanc cognoscentes nos, que nobis uideantur iubeamus. Certe si quis pro pecuniaria causa contra aliquam memoratarum personarum quampiam actionem habeat, et episcopus inter ipsos iudicare differat, licentiam habeto  actor ut ciuilem iudicet adeat. Ita tamen, ut accusata persona nullo modo cogatur fideiussorem dare, sed solum confessionem absque iuramento cum oppigneratione rerum suarum exponere. Si pro criminali causa accusatio contra aliquam memoratarum personarum proponatur, persona que accusatur sub legitimam fideiussionem constituatur. Si ecclesiasticum negotium sit, nullam communionem habento ciuiles magistratus cum ea disceptatione, sed religiosissimi episcopi secundum sacros canones negotio finem imponunto.

Preterea si qui eiusdem synodi religiosissimi episcopi aliquam inter se controuersiam habeant, siue de iure ecclesiastico, siue de quibusdam aliis rebus,  prius metropolitanus ipsorum cum aliis duobus de sancta synodo episcopis rem diiudicato. Et nisi utraque pars iudicatis insistat, tunc beatissimus patriarcha illius dieceseos audientiam ipsis accommodato; et illa definito, que ecclesiasticis canonibus et legibus concinunt, neutra parte sententie eius contradicere queunte. Sed et si a clerico, aut quocunque alio contra episcopum quacunque de causa fiat interpellatio, primum religiosissimus metropolitanus secundum sacros canones et nostras leges negotium diiudicato. Si quis iudicatis reclamet, causa ad beatissimum illius dieceseos archiepiscopum et patriarcham defertor, et ille secundum canones et leges huic finem adhibeto. Quod si contra metropolitanum istiusmodi interpellatio procedat, siue ab episcopo,  siue a clerico, aut quacunque alia persona, dieceseos illius beatissimus patriarcha consimili modo negotium disceptato. Pro quibuscunque causis denique episcopi conueniuntur, siue apud suum metropolitanum, siue apud patriarcham, siue apud alios quoscunque iudices, nulla ab iis fideiussio aut confessio de lite exigitor. Ita tamen, ut et ipsi studeant illatis sibi accusationibus se eximere.

Oeconomos uero, aut ptochotrophos, aut xenodochos, aut nosocomos, et aliarum uenerabilium domuum dispensatores, neque non omnes alios clericos iubemus, ut pro administrationibus ipsis concreditis apud episcopum suum, cui subsunt, respondeant, et administrationis sue rationes reddant, et exigantur quod ex ipsis debere comprobati fuerint, illi uenerabili  restituendum domui, cui ex administratione debitum apparuerit. Si se in exigendo grauatos putauerint, metropolitanus negotium examinato. Si metropolitanus sit qui contra aliquam predictarum personarum istiusmodi causas examinauit, et debitum exegit, et a quo exactum est, is putet se grauatum, dieceseos illius beatissimus patriarcha negotium disceptato. Neque enim predictis personis concedimus ut de memoratis causis ante examinationem et exactionem debiti suos refugiant episcopos, et ad alia se conferant iudicia. Quod si quis ex ecclesiasticis cui eiusmodi aliqua administratio concredita est ante expositas rationes et debita persoluta moriatur, iubemus ut eius heredes consimili modo et reddendis rationibus, et exactionibus obnoxii sint.

 Si quis episcopus, aut clericus ex quacunque prouincia Constantinopoli reperiatur, et uoluerit aliquis contra ipsum actionem proponere, siquidem litis contestatio in prouincia de ea controuersia facta est, illic lis impletor. Si lis uero nondum cepit, apud solos gloriosissimos prefectos pretoriorum Orientis, aut sacros iudices, qui a nobis deputati fuerint, his qui eum conueniunt respondeto. Reuerendissimi autem apocrisiarii cuiuscunque sacrosancte Ecclesie qui in regia urbe uersantur, aut ad beatissimos patriarchas siue metropolitanos a suis mittuntur episcopis, neque pro suis episcopis, neque pro negotio Ecclesie sue, aut debito publico seu priuato, actionem aut exactionem aliquam sustinento, nisi mandatum habeant a  suis episcopis, aut economis, ut aliquos conueniant. Tunc enim solis his qui ab ipsis conueniuntur, licentiam damus, ut si quam actionem contra Ecclesiam aut episcopum habeant, contra ipsos proponant. Sed et si de certis rebus aut actionibus seipsos reddiderint obnoxios eo tempore quo respondendi munere et legatione defungitur, eas etiam actiones que pro iis intentantur excipiunto. Item et si episcopi aut clerici pro ciuitate per causam legationis, aut ordinandi episcopi in regia urbe, aut ubicunque locorum peregrinantur, iubemus ut nullam ipsi molestiam aut inquietudinem a quacunque persona sustineant, licentia existente his qui se putant illos habere obnoxios, postquam reuersi sunt in prouinciam, ipsos conueniendi, nullo his qui se putant illos habere  obnoxios preiudicio generando circa longi temporis prescriptionem propter id tempus quod in huiusmodi peregrinatione produxerint. Si quando causa emerserit quamobrem clerico, aut monacho, aut monastrie, aut ascetrie cuiuscunque tandem monasterii, et maxime mulierum pro quacunque pecuniaria causa, siue publica, siue priuata, citatio uel exsecutio inferatur, iubemus ut citra contumeliam et cum honore quo decet citatio uel exsecutio expediatur, nulla tamen monastria aut ascetria e monasterio abstrahatur, sed procurator ab iis constituatur, qui de eo negotio respondeat. Monachis uero licitum esto proprias aut monasterii causas, siue per se, siue per procuratorem agere. Scituro iudice aut exsecutore qui in hec preuaricatus fuerit, quod et cingulo  denudabitur, et per magnificentissimum comitem rerum priuatarum ab eo quinque librarum auri pena exigetur, exsecutore uidelicet utra hec et tormenta subituro, et in exsilium mittendo. Religiosissimis locorum episcopis prouidentiam adhibituris ut nichil his contrarium fiat; aut si quid delinquatur, ut predicta ultio procedat. Sed si magistratus ultionem irrogare differat, episcopus eam rem ad nostram scientiam referto.

Sportularum autem nomine nullam personam que in quocunque ecclesiastico recenseatur ordine, insuper neque diaconissam, neque monachum, neque ascetriam, neque monastriam, in ulla criminali et pecuniaria causa, cuiuscunque quantitatis fuerit, siue a clerico, siue ab aliquo in militiam allecto citationem  suscipiant, siue in regia urbe, siue in prouinciis, in quibus degunt, ultra quatuor siliquas dare concedimus. Sed si quis exsecutor nostra iussione, aut magistratus, aut beatissimi patriarche missus in alias prouincias, alicui memoratarum personarum citationem inferat, non ultra unum solidum aufertor. Quod si in una et eadem causa multos ex memoratis personis citari contingat, unice tantummodo persone sportulas pro omnibus auferri sancimus. Episcopus autem pro rebus ecclesie sue nullam aggressionem aut inquietudinem sustineto. Sportule uero ab eo, neque si rerum suarum nomine citetur, exiguntor, actiones scilicet que contra Ecclesiam proponuntur, excipientibus economis, aut illis quibus id negotii  commissum est. Qui uero hec contra exigere sportulas presumpserit, in duplum id quod accepit persone a qua exactum est reddere compellitor. Et siquidem militiam habet, etiam cingulum amittito; si clericus fuerit, e clero eiicitor.

Presbyteris sane, et diaconis, et subdiaconis, et omnibus aliis qui in clero collocati sunt, qui uxores secundum sacros canones non habent, interdicimus et nos pro tenore sacrorum canonum ne mulierem aliquam domi sue adscititiam habeant, excepta tamen matre, et filia, et sorore, et aliis personis que omnem suspicionem effugiunt. Si quis uero contra hanc obseruationem mulierem domi sue habuerit que possit suspicionem contra ipsum inducere, et semel atque iterum uel a suo episcopo, uel a collegis  suis admonitus ne cum tali muliere habitet, domo eam sua eiicere noluerit, aut emergente accusatore probatus fuerit inhoneste cum tali muliere conuersari, tunc episcopus eius secundum ecclesiasticos canones clero ipsum eiicito, curie eius ciuitatis, in qua clericus fuit, tradendum. Episcopum autem nullam omnino mulierem habere, aut cum ea habitare concedimus. Sed si id minus obseruasse comprobatus fuerit, episcopatu deiicitor. Ipse enim seipsum episcopatu indignum commonstrat. Diaconissam quoque nulla ratione cum uiro ex quo inhoneste uite suboriri potest suspicio habitare concedimus. Quod si hec non obseruauerit, sacerdos cui subdita est hanc admoneto, ut omnibus modis talem uirum domo sua eiiciat. Si hoc facere differat, ecclesiastico ministerio  et suis spoliata diariis, in monasterium traditor, et illic omne uite sue tempus ad finem usque transigito, bonis eius, si filios habeat, inter ipsam et illos pro personarum numero diuidendis, ut portionem que ipsi mulieri competit monasterium percipiat, et eam alat. Si filios non habeat, omnis eius substantia inter monasterium in quod coniicitur et ecclesiam in quam prius ordinata fuit equis portionibus diuiditor. Si quis cum diuina mysteria aut alia sacra ministeria celebrantur, sanctam ingressus ecclesiam, uel episcopo, uel clericis, uel aliis ministris ecclesie, contumelie aliquid intulerit, iubemus ut is tormenta sustineat, et in exsilium mittatur. Quod si ipsa etiam diuina mysteria, aut sacra ministeria turbauerit, aut celebrari prohibuerit, capitali supplicio afficitor. Eodem  hoc et in supplicationibus publicis in quibus episcopi aut clerici inueniuntur custodiendo, ut quidem, si duntaxat contumeliam fecerit, tormentis et exsilio tradatur; si supplicationem publicam dissipauerit, periculum capitis sustineat. Atque hec uindicare iubemus, non tantum ciuiles, sed etiam militares magistratus. Omnibus autem laicis interdicimus ne supplicationes publicas peragant sine religiosissimis episcopis, et qui sub eis sunt reuerendissimis clericis. Quomodo enim supplicatio publica esse potest, in qua sacerdotes non inueniuntur, qui solemnes preces peragant? Sed et uenerabiles cruces, cum quibus sacerdotes in supplicationibus ingrediuntur, non alibi quam in uenerabilibus locis reponuntor; et si  quando usus postulauerit ad celebrandas supplicationes, tunc solum ipsas cruces hi qui ex more eas portare solent accipiunto, et cum episcopis ac clericis supplicationes celebranto, hec custodientibus sanctissimis locorum episcopis simul et ipsis clericis, neque non ibi locorum magistratibus. Si quis uero in hoc capite presentis nostre legis uigorem uel transgressus fuerit, uel non uindicauerit, predictas penas sustinebit. Reliquum est nobis et de uenerabilibus monasteriis et de reuerendissimis monachis certam formulam prescribere. Illud igitur ante cetera dicendum, ut per omne euum, et ubique terrarum nostri imperii, si unquam aliquis uenerabile monasterium edificare uoluerit, non prius eius agendi licentia sit, quam Dei amantissimum locorum episcopum accersat,  qui et manus in celum protendat, et prece sua locum Deo consecret, fixo in eo salutis nostre signo , sicque edificationi detur initium, cum preclarum illud et condecens fundamentum iecerit. Atque hoc quidem principium pie uenerabilium monasteriorum exstructionis esto.

Iubemus autem ut abbas siue archimandrita, qui in singulis existunt monasteriis, non per omnia secundum gradus monachorum, sed secundum actiones uite creentur: sed et quem omnes monachi qui meliore opinione sunt elegerint, propositis sanctis Euangeliis aientes quod non per amicitiam aut quamcunque aliam gratiam ipsum elegerint, sed quod eum et fide rectum nouerint, et uita honestum, et administratione  dignum, quodque monachorum scientiam et omnem monasterii disciplinam ac statum utiliter conseruare possit, religiosissimo episcopo sub quo monasterium constitutum est omnibus modis presulem qui eo modo electus est promoturo. Atque omnia hec, que de presulum promotione a nobis disposita sunt precipimus item ualere in uenerabilibus monasteriis et asceteriis mulierum.

Ceterum si quis ad monasticam uenire uitam uoluerit, iubemus ut si quidem de eo constet quod nulli seruili conditioni obnoxius sit presul monasterii, habitum illi, quando sibi uisum fuerit, adhibeat. Si de eo non constet cuinam conditioni obnoxius sit, intra tres annos habitum is monasticum non assumat, sed intra predictum tempus monasterii presul periculum  facito, si pedem referre uelit. Etsi intra triennium emergat aliquis qui hunc uel seruum, uel colonum, uel ascriptitium suum esse dicat, quodque uel agricolationis laborem fugiens, uel aliquid furatus, uel propter aliquod delictum in monasterium ingressus sit, et hec comprobata fuerint, restituitor is domino suo cum rebus quas in monasterium intulisse probatus fuerit, data prius et accepta fide quod nichil a domino suo mali perpetietur. Si nemo intra triennium contra aliquam predictarum personarum actionem et controuersiam mouerit, monasterii presul post triennii decursum tunc illi habitum prebeto, si istiusmodi hominem dignum iudicauerit, neque postea quisquam ei negotium de statu ac conditione sua facessito,  quandiu tamen in monasterio degit. Res uero quas in monasterium intulisse uidebitur, probanti id domino restituuntor. At si quis predictarum personarum reliquerit monasterium, et ad secularem uitam transierit, siue in urbibus, siue per agros oberrans, sue fortune ac conditioni redditor. Porro in omnibus monasteriis que quidem cenobia appellantur, iubemus ut secundum prescripta et formulas monasticas omnes in una domo habitent, omnes in commune alantur, omnes in una domo consimili modo separati cubent, ut uicissim alter alteri honeste conuersationis testimonium prebeat. Nisi quidam tamen ex eis aut propter longeuam in monasterio conuersationem, quiete uolentes uiuere, aut senectutis atque corporis infirmitatis causa in remotis cellulis intra  monasterium constitutis degant, et hoc cum conscientia et uoluntate abbatis fiat. His omnibus et circa monasteria et asceteria mulierum conseruandis. In nullo reipublice nostre loco concedimus ut in uno monasterio monachi simul et monastrie cohabitent, et  duplicia sint monasteria. Quin sicubi tale monasterium inuentum fuerit, iubemus ut uiri a mulieribus separentur, et he quidem tanquam imbecilliores in eo monasterio maneant in quo sunt, uiri autem aliud sibi monasterium exstruant. Si uero plura eiusmodi monasteria existant, neque necesse sit noua exedificare monasteria, religiosissimus locorum episcopus monachos cum monachis, mulieres cum mulieribus separatim in aliis atque aliis monasteriis colligere cure habeto. Quas uero res  communes inter se habent, he pro eo, quantum cuique iuris competit, diuiduntor. Mulieribus autem, quemcunque ipse elegerint, siue presbyterum, siue diaconum, ut pro ipsis respondeat, aut sanctam eis communionem deportet, religiosissimus episcopus, sub quo sunt, quasi ductis sortibus attribuito, si recte fidei et honeste uite hunc esse cognouerit. Quod si presbyter aut diaconus non sit qui ab ipsis electus est, dignum autem tali ministerio episcopus iudicet, ordinatione ei imposita, qua dignus esse uidebitur, respondendi  muneri eum pro monasterio attribuito. Ita tamen, ut neque qui eo modo ad ea que pro mulieribus respondenda sunt electus est, in monasterio commaneat.

Si quis sub conditione nuptiarum aut susceptorum  filiorum, uel dotis, aut nuptialis donationis gratia, uel donauerit, uel reliquerit filiis suis, aut cuicunque alii persone, uel hereditatem, uel legatum, aut si initio pure ipsis relinquat, postea sub una aliqua memoratarum conditionum substitutione aut restitutione eos pregrauet, iubemus ut si mares aut femine qui talibus conditionibus obnoxii sunt monasterium ingrediantur, aut clerici, diaconisseue, aut ascetrie fiant, istiusmodi conditiones inualide, et pro non scriptis sint. Hoc autem auxilio tam clerici quam diaconisse ecclesiarum perfruuntor, si usque ad finem uite sue iis insistant, et res ea conditione donatas aut relictas in pios usus insumpserint aut reliquerint. Nam in personis que in monasterium  aut asceterium ingrediuntur, et huiusmodi castam conuersationem relinquunt, iubemus ut res que ea conditione donate aut relicte sunt, cum alia eorum substantia ad monasterium aut asceterium, in quo initio erant, cum ingrederentur, pertineant. Si tamen ad redemptionem captiuorum, aut exhibitionem pauperum predictis conditionibus substitutio aut restitutio fiat, nullo predictorum modorum hanc excludi concedimus.

Si mulier aut uir monasticam uitam elegerit, et monasterium ingrediatur, filiis non existentibus, bona eius ad monasterium, quod ingressus est, pertinere iubemus. Si huiusmodi persona filios habeat, neque prius quam monasterium ingrediatur de filiis suis uoluntatem suam exprimat, et legitimam portionem  illis deputet, sic quoque licitum ei esto, uel post monasterii ingressum, ut patrimonium suum in filios suos diuidat. Ita tamen, ut nulli ex eius filiis legitimam portionem minuat. Que uero pars filiis data non erit, ea ad monasterium pertineto. Quod si omnem substantiam inter filios diuidere uoluerit, propria eius persona filiis connumerata, unam sibi partem omnibus modis reseruato, que ad ius monasterii pertinere debeat. Si cum in monasterio degat, antequam inter filios bona sua distribuat, moriatur, legitimam partem filii capient, reliquum patrimonium ad monasterium pertineto.

Porro legitimis inter aliquos sponsalibus contractis, siue sponsus in monasterium ingrediatur, recipito ea que pro sponsalibus arrhe nomine data  sint, siue sponsa monasticam uitam eligat, illa sola reddito, que similiter arrhe nomine accepit. Pena utrique persone per indulgentiam remissa. Quod si constante adhuc matrimonio uel maritus solus, uel uxor sola monasterium ingrediatur, dissoluitor matrimonium uel sine libello repudii, simul atque tamen persona que monasterium ingreditur monasticum habitum susceperit. Et quidem si maritus monasticam uitam delegerit, restituito mulieri tam dotem, et si quid aliud ab ea percepit quam insuper ex nuptiali donatione tam magnam partem quanta mulieri competisset ex morte mariti secundum pactum conuentum quod dotalibus instrumentis insertum est. Sin mulier monasterium ingressa sit, consimili modo maritus nuptialem sibi donationem retineto,  et casum dotis qui ex morte mulieris pacto conuenerat reliquum dotis mulieri restituere precipimus, et si quid aliud ex rebus uxoris apud ipsum inuentum erit. Si utrique uero monasticam uitam deligant, iubemus ut dotalibus instrumentis uacantibus, maritus nuptialem donationem retineat, et uxor dotem suam, et si quid aliud preterea marito dedisse probabitur, recipiat, ut unusquisque rebus suis sine damno perfruatur: nisi sponsus sponse, aut sponsa sponso, aut maritus uxori, uxorue marito aliquid donare aut remittere uoluerit, quando neque ex pactis nuptialibus uiro aut mulieri quidquam lucrari conceditur.

Nullam autem licentiam damus aut parentibus ut  liberos, aut liberis ut parentes qui secularem conuersationem relinquunt, tanquam ingratos hereditate sua excludant per causam aliquam que monasticam uitam precesserit. Interdicimus item parentibus ne filios suos, simul atque monasticam uitam elegerint, e uenerabilibus monasteriis abstrahant.

Si monachus monasterium suum reliquerit, et aliud ingressus fuerit, aut res aliquas per id tempus, dum monasterium reliquit, habere uideatur, ad primum monasterium, in quod initio ingressus fuit, has pertinere iubemus. Porro religiosissimi locorum episcopi prouidentiam adhibento ne monachi neue monastrie per urbes oberrent; sed si quid habeant de quo cogantur respondere, per apocrisiarios id suos peragunto, ut ipsi in suis permaneant monasteriis. Quod  si monachus monasterium reliquerit, et ad secularem uitam transierit, hic militia primum et honore, si quem habet, denudatus per locorum episcopum et prouincie presidem, in monasterium remittitor, et res quas postea habere monstratus fuerit, ad monasterium in quod immittitur pertinento. Si denuo quoque monasterium relinquat, tunc preses eum prouincie in qua inuentus fuerit detineto, et subiecte sibi cohorti connumerato.

Si quis ascetriam, aut diaconissam, aut monastriam, aut aliam mulierem, que sanctimonialem uitam colit habitumque gestat rapuerit, aut sollicitauerit, aut constuprauerit, iubemus ut tam huius res quam eorum qui in huiusmodi se scelere huic sociarunt, uenerabili loco in quo talis mulier habitabat  per religiosissimos locorum episcopos et eorum economos, neque non et cuiusque prouincie presides ac cohortes eorum uindicentur. Qui uero talia deliquerunt, aut sceleris cum ipsis societatem habuerunt, periculum quod ex lege irrogatur sustineant. Eiusmodi quoque mulier ubique requiratur, et cum rebus suis coniiciatur in monasterium, in quo cautius asseruari possit, ne rursus in eodem deprehendatur crimine. Plane si diaconissa sit, et filios habeat legitimos, legitima pars dator filiis. Si intra annum quam eiusmodi scelus innotuit, istiusmodi res a uenerabilibus domibus uindicate non erunt, iubemus ut omnibus modis comes rerum priuatarum nostro eas fisco addicat, preside locorum qui ut eas res uindicaret ad sollicitudinem suam non reuocauerit  cingulo spoliando, multaque ab eo quinque librarum auri per comitem rerum priuatarum exigenda. In uniuersum autem omnibus qui in seculari uita conuersantur, et maxime his qui in scenam prodeunt, uiris iuxta et mulieribus, neque non etiam prostitutis interdicimus, ne habitu monachi, uel monastrie, uel ascetrie utantur, aut quocunque modo eum imitentur: scituris omnibus qui uel tali habitu uti, uel eum imitari, uel in quemcunque ecclesiasticum statum illudere presumpserint, quod et corporis supplicia sustinebunt, et in exilium tradentur, prouidentiam in huiusmodi rem accommodantibus non solum religiosissimis locorum episcopis, et subditis eis clericis, sed etiam ciuilibus militaribusque  magistratibus, et obtemperantibus illis cohortibus, neque non locorum defensoribus. Penas denique que presenti legi inserte sunt, que quidem prioribus quoque legibus cognite fuerunt, non solum in futuris, sed etiam in preteritis casibus siue delictis ualere, et omnibus modis irrogari sancimus. Que uero per presentem legem recenter expressa, et ad certam formulam redacta sunt, futuris solummodo temporibus conseruari iubemus. Confirmamus item per presentem legem omnia reliqua que a nobis in diuersis constitutionibus sancita sunt, tam de episcopis et presbyteris ac reliquis clericis, quam etiam de xenodochis, ptochotrophis, orphanotrophis, et ceteris qui uenerabilibus presunt domibus. Que igitur nobis placuerunt, et per  hanc nostram declarantur legem, ea per programmata solitis locis in regia urbe proposita, excellentia tua ad omnium notitiam perducere, et prouinciarum rectoribus manifesta facere studeto. Dat. K. Maii, Const., Iust. PP. Aug., Basilio u. c. cons., .



NOuELLA CXXXI. De ecclesiasticis canonibus et priuilegiis que sacrosanctas respiciunt ecclesias.

Imperator Iustinianus Augustus Petro gloriosissimo prefecto sacrorum pretoriorum.

Presentem legem de ecclesiasticis canonibus, et priuilegiis, neque non aliis capitulis que sacrosanctas ecclesias et reliquas uenerabiles domos concernunt, proferimus. Sancimus igitur ut sancti ecclesiastici  canones, qui a sanctis quatuor conciliis  expositi et confirmati sunt uicem legum obtineant. Predictorum etenim sanctorum conciliorum decreta perinde ut sacras Scripturas suscipimus, et canones ut leges custodimus. Ac propterea sancimus ut secundum eorum definitiones sanctissimus ueteris Rome papa primus omnium sacerdotum sit, beatissimus uero archiepiscopus Constantinopolis noue Rome secundum locum post sanctam apostolicam ueteris Rome sedem obtineat, ceterisque omnibus preferatur. Beatissimus autem  pro tempore archiepiscopus Iustiniane prime patrie nostre semper sub iurisdictione sua habeat episcopos prouinciarum Dacie mediterranee, et Dacie ripensis, item Triballee, ac Dardanie, et Mysie superioris, et Pannonie, et ab ipso hi ordinentur, ipse uero a propria ordinetur synodo, et in prouinciis ipsi subiectis locum teneat apostolice sedis Romane secundum ea que sanctus papa uigilius constituit. Consimili modo et archiepiscopale munus, quod episcopo Iustinianee Carthaginis Africane dieceseos dedimus, ex quo Deus nobis hanc restituit, conseruari iubemus. Sed et alie ciuitates atque horum episcopi, quibus passim in diuersis locis ius metropoliticum concessum est, in perpetuum hoc priuilegio  perfruuntor. Omnia autem priuilegia et solatia que ex imperiali liberalitate, aut etiam quocunque alio modo sanctis ecclesiis aut aliis uenerabilibus locis concessa sunt, firmiter ipsis per omnia conseruantor.

Ad hec sancimus ne ullarum sacrosanctarum ecclesiarum et aliarum uenerabilium domuum possessiones sordida munera et extraordinarias descriptiones sustineant. Si tamen sternende uie, aut exstruendorum renouandorumue pontium necessitas incidat, sacrosancte ecclesie atque alie uenerabiles domus eiusmodi opus ad instar ceterorum possessorum impleant, cum quid in ea ciuitate possederint in qua opus tale perficitur. Quod si res alique ex curialibus patrimoniis ad quamcunque sacrosanctam ecclesiam,  aut aliam uenerabilem domum secundum leges peruenerint, aut posthac peruenient, liberas has esse sancimus a lucratiuorum descriptione.

Item pro temporalibus decem, et uiginti, et triginta annorum prescriptionibus precipimus, ut sanctis ecclesiis et aliis omnibus uenerabilibus domibus quadraginta duntaxat annorum prescriptio opponatur, eodem hoc custodiendo et in petitione legatorum et hereditatum ad pias causas relictarum.

Preterea si quis uoluerit uenerabile exedificare oratorium aut monasterium, non aliter edificationem incipito, nisi locorum religiosissimus episcopus preces illic profuderit, et pretiosam crucem fixerit. Certe qui semel cepit uel nouum oratorium exstruere, uel uetus renouare, omnibus modis a beatissimo  locorum episcopo, et economis eius magistratuque ciuili compellitor, uel ipse, si supersit, uel eo mortuo heredes eius ceptum opus perficere.

Si quis domi sue, aut in suburbio, predioue ecclesiasticum celebrare ministerium presumpserit, aut aliis celebrare sine clericis religiosissimo locorum episcopo subditis concesserit, iubemus ut ea domus, aut suburbium, aut predium, ubi tale quid admissum fuerit, sacrosancte eius loci ecclesie per Dei amantissimum episcopum et economum eius, ciuilemque magistratum, uindicetur. Quod si ignorante locorum domino procuratores eius, aut coloni, inquiliniue aut emphyteute huic contrarium aliquid fecerint aut fieri concesserint, dominus quidem loci nullum preiudicium seu damnum sustineat. Qui uero id uel fecerunt,  uel fieri concesserunt, ex prouincia ubi hoc admissum fuit eiiciantur, rebus ipsorum sacrosancte eius loci ecclesie uindicandis.

Si quis in nomine magni Dei et Seruatoris nostri Iesu Christi hereditatem aut legatum reliquerit, iubemus ut eius loci ecclesia, in quo testator domicilium habuit, relictum capiat. Si quis unum aliquem e sanctis heredem scripserit, aut legatum illi reliquerit, neque specialiter locum nominauerit, in quo ueneranda domus sit, inueniantur autem in eodem loco aut urbe plura oratoria eiusdem sancti, illi potius edicule que pauperior sit relictum prebetor. Sin uero in ea urbe nulla edes nominati sancti sit, inueniatur autem aliqua in territorio eius, illi dator  Si neque in territorio eiusmodi edes reperiatur, tunc ecclesie ciuitatis in qua testator domicilium habuit relictum prebetor.

Si quis uenerabile oratorium, aut xenonem, aut ptochium, aut orphanotrophium, aut nosocomium, aut aliam uenerabilem domum exstrui in ultima uoluntate disposuerit, iubemus ut oratorium intra quinque annos perficiatur, prouidentia locorum episcopi et ciuilis magistratus. Xenon uero aut ptochium, aut alia uenerabilis domus intra unum annum exstruatur. Si intra annum heredes xenonem, aut quamcunque uenerabilem domum quam testator exstrui disposuit, non fecerint, iubemus ut domum ii uel emant, uel conducant, ubi iussa queant exsequi, tantisper dum eiusmodi uenerabilis domus absoluatur. Ac siquidem  ipse testator finierit, quinam xenodochi, aut ptocotrophi aut id genus alii dispensatores fieri debeant, aut heredibus suis huius rei optionem prebuerit, iubemus ut omnibus modis heredes ipsius his que ab ipso disposita sunt satisfaciant, beatissimis locorum episcopis inspecturis, an dispensatio pulchre procedat. Et si deprehenderint eos qui dispensationem habent nequam homines et nullius bone rei esse, licentiam habituris ut sine damno alios in illorum locum magis idoneos sufficiant.

Sed et si quis pro redemptione captiuorum aut alimonia pauperum hereditatem uel legatum in rebus mobilibus, aut immobilibus, siue semel, siue annuum reliquerit, et hoc modis omnibus secundum testatoris uoluntatem per eos qui id exsequi iussi  sunt prestator. Si specialiter non dixerit cuius loci pauperibus hec reliquerit, iubemus ut religiosissimus ciuitatis episcopus, in qua testator domicilium habuit, eas res ad se recipiat, et inter pauperes eius ciuitatis distribuat. Item si pro redemptione captiuorum aliquid relictum sit, neque testator nominatim dixerit, per quem redemptionem fieri oporteat, itidem iubemus ut res in hoc relicte locorum episcopus et huius economus capiat, et huiusmodi pium opus impleat. In omnibus enim istis piis uoluntatibus uolumus etiam ipsos religiosissimos locorum episcopos prouidentiam accommodare, ut omnia secundum testatoris uoluntatem procedant, et si maxime a testatoribus aut donatoribus interdictum ipsis sit ne quid in iis habeant commercii. Certe si illi qui hec exsequi  iussi sunt semel atque iterum a beatissimo locorum episcopo et eius economis per publicas personas admoniti, ea que disposita sunt implere distulerint, iubemus ut ii omne lucrum quod ab eo qui ista iussit ipsis relicta sunt, amittant, religiosissimi uero locorum episcopi omnes res que quibuscunque  piis causis deputate sunt, cum fructibus et medii temporis accessionibus, atque item memorato lucro uindicent, et que testator disposuit adimpleant: scituri quod si et ipsi negligentius egerint, pro omnibus his rationem Deo reddituri sint. Sane si religiosissimus locorum episcopus aliquid eorum que a nobis dicta sunt pretermiserit, licitum esto religiosissimo eius metropolitano hec exigere atque  implere. Sed et cuiuis alii licentia erit ea de re questionem mouere, dareque operam ut omnibus modis id genus pie cause exsequantur.

Si uero heres ea que in pias causas relicta sunt non impleat, dicens non sufficere ad has relictum sibi patrimonium, iubemus ut omni lucro quod ex Falcidia prouenit uacante, quidquid in eius facultatibus inuentum fuerit, prouidentia sanctissimi locorum episcopi totum in causas ad quas relictum est procedat. Quod si legatum ab aliquo ad pias causas relictum fuerit, iubemus ut intra sex menses ab insinuatione testamenti numerandos omnibus hoc modis prestetur his quibus relictum est. Sin autem qui hoc grauati sunt huiusmodi legatum prestare distulerint, et fructus, et usure et omnis legitima accessio, ab  ipsis iam inde a tempore mortis eius qui reliquit exigentur. Si legatum annuum cuicunque uenerabili domui relictum fuerit, siquidem hi qui hec dare iussi sunt, aut locus ex quo id prestari iussum est in eadem aut uicina prouincia est, iubemus ne quo modo tale legatum alienetur. Sin loca aut persone ex quibus aut a quibus hoc dari iussum est in remotioribus sint partibus, tunc integrum illis esto quibus id relictum est, ut si obligata etiam pars consentit, legatum permutent, et uicinum aliquem pro hoc reditum capiant uberem, et cum accessione, que non minus quarta relicte quantitatis parte continet, et neque multis publicis prestationibus onustum. Sed et si uendere tale legatum uoluerint, non minus pretii nomine capiant quam ex tali legato per triginta  quinque annos colligatur: ita tamen ut eiusmodi pretium ad utilitatem predicte uenerabilis domus procedat cui relictum est.

Interdicimus item religiosissimis episcopis ne res mobiles aut immobiles, aut seipsas mouentes, que post adeptum episcopatum quocunque modo ad ipsos peruenerunt, ad cognatos suos aut quascunque alias personas ullo modo transferant. Ad redemptionem tamen captiuorum, et alimoniam pauperum, item in alias pias causas, neque non pro utilitate ecclesie sue, ex his expendere licentiam habento. Et si quid ex talibus rebus post illorum obitum in patrimonio illorum permanserit, iubemus ut hoc ad dominium sacrosanctarum ecclesiarum in quibus gesserunt sacerdotium pertineat. In illis enim rebus tantummodo  alienandi, aut quibus tandem uoluerint relinquendi ipsis licentiam concedimus, quas aut ante episcopatum habuisse comprobati fuerint, aut post episcopatum ad ipsos ab iis peruenerint qui generis proximitate eos contingebant, quibus ab intestato poterant usque ad quartum gradum succedere. Atque omnia hec que de rebus post episcopatum ad religiosissimos episcopos prouenientibus diximus, in reuerendissimis item orphanotrophis, et ptochotrophis, et nosocomis, et gerontocomis, et xenodochis, et omnibus aliis uenerabilium edium dispensatoribus ualere sancimus, et hoc quo ad res que dispensationis sue tempore predicto modo ad ipsos peruenerint. Quod si quis episcopus, aut clericus, aut cuiuscunque ecclesiastici  gradus minister, aut ecclesie diaconissa sine testamenti tabulis et legitimis decedat successoribus, horum successio ad ecclesiam defertor in quam forte ordinati fuerant.

Porro iubemus ne quisquam hereticus, uel per conductionem, uel emphyteusim, uel emptionem, aut quocunque alio modo res immobiles a quacunque ecclesia aut uenerabili domo capiat. Si quid uero eiusmodi delicti admissum fuerit, hereticus quidem, si quid per hanc causam prebuerit amittat. Istiusmodi uero res uenerabili domui a qua et date sunt uindicantor. Dispensator autem domus qui huiusmodi res heretico dederit in uniuersum a dispensatione remouetor, et in monasterium coniicitor, et per annum unum a sancta communione segregator, ut qui  Christianos hereticis tradiderit. At si orthodoxus qui possessionem habet in qua sancta sit ecclesia, uel per emphyteusim, uel conductionem, uel quocunque administrationis genere ea data, ipsam alienauerit, aut reliquerit Iudeo, aut heretico, aut Samaritano, aut Greco, aut Montaniste, aut Ariano, sacrosancta eius oppiduli ecclesia horum dominium uindicato. Si quis item hereticorum, quibus connumeramus etiam Nestorianos, et Acephalos, et Eutychianistas, speluncam ausit fidei sue exedificare, aut Iudei nouam sibi synagogam exstruere, sancta locorum ecclesia eas fabricas suo dominio uindicato. Ceterum si quis per emphyteusim, aut conductionem, aut quocunque alio administrationis genere possessionem suam huiusmodi persone dederit, siquidem possessionis  dominus nouit quod heretico hanc commiserit, omnes reditus illius temporis quod contractui accessit, ecclesia ciuitatis sub qua possessio posita est uindicet. Si uero possessionis dominus ignorabat quod hereticus esset cuius fidei hanc commiserat, ipse quidem ob ignorantiam indemnis conseruetur, hereticus uero in utroque casu et possessionibus eiiciatur, et substantia eius addicatur fisco.

Sane orphanotrophi tutorum et curatorum locum obtinento: ita tamen, ut de rebus que ad orphanotrophia uel proprietatis iure ad ipsos orphanos pertinent, etiam sine satisdatione actiones intentent et excipiant. Res uero que ad quempiam forte orphanorum pertinere contigerit, orphanotrophi presentibus tabulariis publicis, et sub actorum publicorum  confectione, tam in regia ciuitate apud magistros census quam in prouinciis apud earum presides aut locorum defensores capiunto, et orphanis reseruato, aut alias res in illarum locum comparanto. Sed et tutelaribus ac curatoriis rationibus sunto obnoxii. Conseruari autem iubemus uenerabili ophanotrophoregie urbis, et xenoni sancte memorie Sampsorum, et his que eius dispensationi subsunt oratoriis atque xenodochiis, aut aliis uenerabilibus domibus omnia priuilegia, que quidem sacrosancta maior Constantinopolitana habet ecclesia. Que igitur per presentem legem in perpetuum ualituram nostra sanxit tranquillitas, tua celsitudo edictis solemniter in hac regia urbe propositis, ad omnium studeat peruenire notitiam. Nos  enim prouidebimus quatenus sine collatorum dispendio fiat etiam in prouinciis manifesta. Dat. Xu Kal. April., Constantin., dn. Iustinia. PP. Aug., Basilio u. c. cons.



NOuELLA CXXXII. Edictum de fide, Constantinopolitanis.

Precipuum summumque omnibus hominibus bonum esse credimus rectam uere et irreprehensibilis Christiane fidei confessionem, in hoc ut per omnia ipsa ualentior reddatur, et omnes habitati orbis religiosissimi sacerdotes ad concordiam copulentur, et uno ore rectam Christianorum profiteantur ac predicent fidem, et omnis ab hereticis excogitata adimatur occasio. Id quod ex orationibus simul et edictis a nobis diuerso tempore perscriptis ostenditur.  Sed quia heretici, dum neque Dei timorem mente concipiunt, neque per legum seueritatem interminatas istiusmodi hominibus penas reputant in animo, et nonnullos e simplicioribus decipiunt, preter morem sancte Dei catholice et apostolice ecclesie conuenticula atque baptismata clam concelebrant, pium arbitrati sumus per presens nostrum edictum tales cohortari, ut et ipsi ab heretica deciscant uesania, neque aliorum animas per fraudem deducant in interitum, sed potius ad sanctam Dei accurrant ecclesiam, in qua nichil antiquius habetur rectis dogmatibus, et omnes hereses cum ipsarum ducibus percelluntur anathemate. Quin uniuersos uolumus cognoscere quod si de cetero inueniantur aliqui qui improbato more ita conuenticula agitauerint, aut ad ea  conuenerint, amplius eos non tolerabimus, sed tam domos in quibus tale quid peccati perpetratum fuerit sancte addicemus ecclesie, quam iis qui ita peruerso more conuenticula egerint, quique ad eos conuenerint, constitutionum penas omnibus inferri modis iubebimus. Dat. Prid. Non. April., Constantinop., dn. Iustiniano PP. Aug., Basilio u. c. cons.



NOuELLA CXXXIII. De monachis et ascetriis, et eorum conuersatione.

Imperator Iustinianus Augustus Ioanni beatissimo archiepiscopo.

Solitaria uita atque in ea contemplatio res plane sacra est, et que suapte natura animas ad Deum adducat, neque iis tantum qui eam incolunt commodet,  sed etiam omnibus aliis puritate sua et apud Deum interpellatione competentem de se utilitatem prebeat. Unde et olim ea res imperatoribus studio fuit habita, et nos non pauca de dignitate et honestate eorum legibus complexi sumus. Sequimur enim sacros in hoc canones et sanctos Patres qui hec comprehenderunt legibus, quandoquidem nichil non peruium ad inquisitionem maiestati existit imperatorie, que communem in omnes homines moderationem et principatum a Deo percipit. Ac descripsimus quidem iam constitutionem que uult ut monachi, et si magno continentur numero, secundum formam cenobiorum  in commune uitam degant, neque proprias habeant possessiones, neque opes accumulent,  neque clam testibus uiuant, sed et communiter cibum capiant, et in communi loco cubent, et undique bene compositam persequantur uitam, testesque sint inuicem mutue honestatis; et iuniores reuereantur canitiem eorum qui ista inspiciunt, nonnunquam etiam dedita opera capessant uigilias, ut ne in somno quidem aliquid intempestiuum aut turpe de se aliis edant spectaculum, sed quisque pro se honestatem uel inter dormiendum conseruet. Cum uero quepiam nobis renuntientur, que et maiore cura digna sint, et firmiore lege indigeant, merito ad presentem legislationem ad illius perfectionem et supplementum peruenimus, per quam sancimus ut nullus omnino propriam habitationem habeat, neque aliqua  cellula sit in monasterio his, qui ad uitam  in contemplatione et quiete traducendam uno forte aut duobus utantur ministris; sed tametsi plures uiri sint, nichilominus unicus ipsorum sit conuentus, siue precentur, siue nature opera faciant, que citra reprehensionem tamen et absque calumnia consistunt: et tam communiter  cibum capiant, quam communiter dormiant, si modo tanta multitudo sit quam una domus possit capere, alioqui due forte aut tres domus existant que ipsos recipiant. Nullus autem omnino quidquam habeat proprii, sed diu noctuque in commune uiuat, et noctes eamdem inter ipsos cum diebus habeant obseruationem. Neque enim semper omnes dormiunt, sed manifestarium est quod dum hi dormiendo occupati sunt, illi uigilant, et prorsus quidam dormientes inspiciunt. Ceterum,  si que habitatiuncule, seu cellule in ullo monasteriorum fuerint, sub generali huius ample urbis patriarcha, siue in eius confiniis, aut sub sanctitate tua constitutorum, siue a nobis ipsis edificatorum, siue ab aliis, hasce omnes omnibus modis demolieris, aperiesque ipsis mutuum inter se aspectum, ut que uicissim inter ipsos geruntur, omnes intueantur. Cur enim tandem hoc agere reuereantur, qui semel se Deo dedicarunt, et omnem popularem conuersationem ualere iusserunt? Atque hoc quidem ea fini obtinere, tam hoc tempore quam in omne deinceps euum uolumus, nullo  propriam habitationem habente, sed omnibus in unum congregandis, et que uicissim inter ipsos gerantur spectaturis. Illud enim constat, quod eiusmodi peragere  studebunt que undique reprehensione careant. Quod si quis usque adeo impudens uisus erit, ut conari audeat transgredi ea que lege promulgata sunt, hec solitarie mansionis presul examinato. uolumus enim ut ista nostra obseruatio diligentius custodiatur. Et primum quidem, ne monasterium multos habeat aditus, sed unum tantum, aut duos forte. Et ut porte assistant uiri etate graues, et casti, neque non omnium testimonio comprobati, qui neque ipsos reuerendissimos monachos permittant sine presulis uoluntate monasterio egredi, sed intus eos contineant ut ea que Deum concernunt perquirant, nec seipsos, actionesque ac studia sua a Deo diuellant; neque alios quospiam, uel interdiu, uel noctu in monasterio  uersari sinant, qui quidem ne reuerendissimorum monachorum sincera ac recta maneat opinio efficiant. Esto autem monasterium forti muro circumseptum, ne quis alia parte exitus sit quam per portas. Deinde et si ecclesia in monasterio non sit, neque sic tamen licenter pretextu ecclesiarum egrediantur, aut etiam deambulationes illic faciant, et cum aliquibus colloquantur quibus cum non decet, sed tempore quidem sacri ministerii una cum presule, et primoribus eius ac etate prouectis illo accedunto. Ministerio autem impleto, quidquid monachorum est, omnes in cenobium denuo concedant, et ibi resideant, simulque magnum Deum precibus fatigent, et sacrarum Scripturarum lectioni incumbant. Ingens enim sacrorum istiusmodi librorum existit chorus, et potis est cuiusque  animum emendare, ac sacris irrigare eloquiis: que si continue legant, non unquam errauerint, neque ad humanas delabentur sollicitudines. Porro in sacrosancta ecclesia, que in monasterio consistit, quatuor aut quinque ex eadem mansione senes sint, quibus omnis iam difficultas in sancta illa uite ac fidei institutione superata est, et qui ordinationem in clero meruerunt, presbyterorum forte, uel diaconorum, uel aliorum deinceps gradum tenentes: atque hi adeuntibus sui copiam faciant, et de Scripturis sanctis exquisitius sermocinabuntur, efficientque ut alii omnes tales reputentur, simul sacram asseruantes edem, simul iuuentutem insolescentem et terminos suos egredi uolentem in tolerantia retinentes. Non ingredietur autem omnino neque mulier in  monasterium uirorum, neque uir in muliebre, uel obtentu memorie defuncti illic reconditi, uel ob aliam causam. Et maxime si quis fratrem forte, aut sororem, aut quempiam ex genere coniunctis se in monasterio habere dicat. Monachis etenim cognatio in terra non est, utpote qui celestem uitam affectent. Quid enim omnino tandem uolentes huiusmodi aditiones faciunt, nisi si quid perpetrare uelint rerum interdictarum, cum et ea que uiros decent, uiris in uirorum monasteriis efficere, et consimiliter que mulieribus attributa sunt mulieribus liceat in muliebribus monasteriis peragere? nullo alteri admisto, neque si frater, aut soror, aut alius cognatus esse dicatur. Neque enim per hanc causam aditum ipsis patere concedimus. Nam si ipsa preciderimus principia,  et errorem, qui per aspectum se animis hominum insinuat, et exinde ad mala lubricitatem prohibuerimus, multo clementior et facilior existet sacris decertatoribus uite in melius emendatio. Omnes itaque huic legi obtemperanto, et neque uirum recondunto in muliebrium monasteriorum sepulcris, neque mulieres in uirorum monasteriis, seu asceteriis defodiuntor. Neque enim uiris mulierum domicilia, neque rursus uirorum habitacula conueniunt mulierum consortiis. Nec per eos qui propter defunctos ingrediuntur uolumus exinde inhonestas hasce commistiones fieri, ne per hanc causam nature fenestra aperiatur, ut ea que nefas est delicatius in se admittat, et ludos faciat, sacrasque res defedet, ac uelamento pietatis, et  sub specie exsequiarum, ea perpetret que neque dicere neque in animo cogitare solitariam uitam exercentibus pulchrum est. Cum uero illud re ipsa manifestum existat, quod necesse sit eos qui sepulturis peragendis ministerium prebent, et maxime qui feretra deportant, quique defodiunt, ingredi in monasteria, res sane difficilis consistit in muliebribus, cum ob alia multa, tum propter prefatam prohibitionem. Sancimus tamen ut si quando tale aliquid futurum est, et mulier aliqua in muliebri sepeliatur monasterio , reuerendissime quidem mulieres in suo permaneant habitaculo, sola autem ostiaria, siue ostiarie, et ipsa forte  antistes his que fiunt intersit. Simul atque uero illi que circa exsequias fieri solent, tam sepulcro effosso  quam corpore recondito, effecerint, statim discedant, neque aliquas ipsi reuerendissimi spectantes mulierum, neque ab aliquibus earum spectati. Sed neque aliam ingressuum occasionem excogitanto, uel uiri in muliebria monasteria, uel mulieres in ea que uiris deputata sunt, per causam eorum que peraguntur circa exsequias, quas scilicet memorias appellitant, in tertium nonumque diem conuenientes, item cum quadraginta excesserint, aut etiam annus, cum liceat, siquidem muliebre monasterium sit, mulieres omnia peragere; si uirile, uiros, neque per huiusmodi occasionem uenerabilibus monasteriis aliquam inurere infamiam. Quia uero nichil eorum que inclusa sunt legibus, uti equum est, seruari potest, nisi conuenientem habeat custodiam, sancimus ut qui cuiusque  monasterii pro tempore presul fuerit, continue ad ipsum animaduertat, et in unoquoque ad instar rei, et discipline publice operam nauet. Et sicubi uel paululum quiddam contra decorum fiat, protinus hoc emendet, neque committat ut maior exinde lapsus oriatur, et anima que ad salutem ex sancta uite atque fidei institutione prouenientem confugit, pereat.

Ipse quoque monasteriorum summus presul, siue in loco sit, quemadmodum in hac est urbe, siue non, enixe in eam rem operam dato, et apocrisiarios suos  per monasteria dimittito; e uicinis etiam interroget, nunquid mali in aliquo uicinorum perpetretur monasteriorum; atque hec omnia cerceto, et competentem pro dignitate impendito prouidentiam.  Sed et cuiusque ciuitatis episcopus in hoc prouidentiam adhibeto, siue patriarcha, siue metropolitanus, siue quicunque sit; et reuerendissimos defensores ecclesie sue mittito, qui hec perquirant, et obseruent, neque committant ut preter decorum quidquam fiat. Sed et si quid tale perpetretur, ut primo quoque tempore hoc corrigant. Consimiliter autem et sanctissimus huius alme urbis patriarcha ea que monasteria hic concernunt perquirito; et eius rei custodes Dei amantissimos defensores sacrosancte maioris ecclesie, et quoscunque diligentissimos, honestissimosque esse putauerit constituito, ut maiore adhibita custodia, amplior item obseruatio, et pro delictis uindicta procedat. Enimuero singula monasteria  sub aliquo censeri oportet antistite, et habero  quos dicunt apocrisiarios, uiros etate graues, qui et in monastiea iam disciplina impendio decertarint, neque facile corporis sustineant impetus, et rebus gerendis, atque ipsorum usibus uacarint. Neque hoc tantum, si uirorum monasterium sit, sed etiam si mulierum forte sit, duo aliqui uiri, uel  eunuchi constituantur, qui amplissimo testimonio comprobati, negotia ipsarum gerant, et ineffabilem ipsis communionem, cum eius rei opportunitas erit, distribuant. Quod si illi de necessitate aliqua monasterii, aut que unam aliquam reuerendissimarum ascetriarum pertingat, necessarii aliquid dicere uoluerint, colloquantur ea de re cum sola antistite, neque preterea cum ulla alia mulierum  que in eo consistant monasterio, per reuerendissimas tamen omnia conficientes ostiarias. Oportet enim et huiusmodi aliquas ad fores collocari, que consimiliter et ingressus et exitus respicientes, tam exitus mulierum prohibeant quam inaccessos uiris aditus, exceptis apocrisariis, reddant. Hi autem ostiarias accedent, et aduentus sui causam exponent. Antistes uero re cognita, et progressa, cum his colloquetur, ipsique ad illam referent ea que dispensationem eorum concernunt et necessitatem, quamobrem accesserint. Atque ita et humana pulchre administrabuntur, et ex omni parte nullo tentata malo durabit castitas.

Certe si quis delinquat ,  hunc quidem, si mediocre delictum sit, et admoneto, et seorsim includito, tempusque illi assignato penitentie, ut meliore ratione percepta, ad seipsum redeat, neque depensos iam et exhaustos labores amittat. Sin uero maior lapsus fuerit, pro modo peccati adhibetor etiam emendationis diligentia, et item uehementiorem admonitionem, et fortiorem penitentiam expetito. Et siquidem hisce modis seruare eum ualuerit, qui labi ceperat , magno Deo gratias agat, qui et angelicis in celo potestatibus gaudium oboriri dixit si quis peccatorum seruetur. At si delictum atrocius sit quam quod medela reparari possit, tunc prorsus monasterio ipsum expellito, ut cum seipsum a melioribus ad deteriora  contulerit, ipse solus improbitatis sue fructum capiat, neque uitiorum suorum aliquid ceteris contagione affricet, quemadmodum peste laborantia et incurabiliter egrotantia solent pecora. Nam ut maxime hi neglexerint, non tamen maiestas ista despiciet imperatoria, neque indignatione contra id factum, contraue locorum episcopum et ecclesiasticos qui sub ipso constituti sunt, abstinebit, nisi hoc obseruauerint, nimirum cum eius negotii diligentia necessario ipsi etiam maiestati imperatorie incumbat. Si enim puris illi nudisque manibus pro republica preces Deo obtulerint, manifestum sane quod et res militaris pulchre se habebit, et ciuitates in bono statu erunt. Deo item propitio ac beneuolo constituto, quomodo non omnia  in summa pace et recta legum moderatione uigebunt? Terra quoque nobis fructum feret, et celerius bona sua edet, per Dei beneuolentiam precibus illorum uniuersam rempublicam in unum colligentibus. Sed et communis hominum figura uenerabilior erit, querentque quod prestantius est, illorum puritatem reueriti. Unde una fiet conspiratio, omnibus simul ad hoc concurrentibus. et  exterminata omni malitia melioribus sanctioribusque studiis introductis, et dignitatem habentibus. Quod quidem cum desideremus, bonum haud dubie opus, quemadmodum persuasum habemus, perficimus. Illud quoque omnibus obseruari modis uolumus, ut si quis reuerendissimorum monachorum in caupona aliqua diuersari uideatur, illico is tradatur ciuitatum defensoribus,  aut hic iudicio excellentie tue, castigeturque conuictus, certiorque ea de re reddatur antistes, ut eum qui hec diliquit, et turpem uitam cum angelico hoc statu permutauit, expellat monasterio. Duabus enim potissimum in rebus operam et diligentiam reponere oportet monachos, ut aut sacris uacent Scripturis, aut quas manuarias uocare solent artes monachos decentes meditentur exerceantque. Siquidem mens inerti otio dedita haud sane quidquam bonorum pepererit. Atque hanc legem de his proponimus, tam in hac regia ualituram urbe quam in omnibus gentibus. Nam et ad unumquemque religiosissimum patriarcham pro maiore cautela et competente custodia eam transmittemus. Hi uero ad metropolitanos sub ipsis constitutos eam emittent. Illi autem omnibus aliis  impertientur episcopis, et per episcopos hec reuerendissimis monachis eorumque antistitibus manifesta fiet. Porro huius rei obseruationem committimus non tantum cuiusque mansionis solitarie presuli, neque solum Dei amantissimis locorum episcopis, aut religiosissimis metropolitanis, aut sanctissimis patriarchis, sed et hic quidem prefectis, ut si res uehementiore aliqua animaduersione indigeat, de hoc a Dei amantissimis uiris edocti, id exsequantur: in prouinciis uero illarum presidibus, ut tamen quid facto opus sit, prius a Dei amantissimis perdiscant episcopis. Et prorsus tam per sacratas personas quam magistratus ea que Deum concernunt incorrupta existant; et pre ceteris omnibus per maiestatem imperatoriam, ut pote cum nichil diuinarum rerum, et que custodire  iustum est, a nobis negligatur, sed per omnia studeamus ut communis reipublice status ex magni Dei et Seruatoris nostri Iesu Christi erga homines amore fructum auferat per reuerendissimorum uirorum puritatem: quam custodient et clerici, et monachi, et episcopi, tam maiores quam minores, tum sacrorum memores canonum, tum nostrarum legum et constitutionum de hoc conscriptarum, quas et ualere et ratas esse per presentem quoque legem sancimus. Que igitur nobis placuerunt, et per hanc sacram declarantur legem, ea cognoscens gloria tua, effectui et fini tradere studeto. Dat. XuII Kalend. April., Constant., Arione u. c. cons.



NOuELLA CXLIu. De samaritanis.


Ut impiam Samaritanorum heresim et omni ratione carentem horum uesaniam ad meliorem frugem perduceremus, neque non ipsorum animas quo detinentur morbo liberaremus, sepenumero tam pientissimus princeps pater noster quam etiam nos ipsi studio habuimus. Sed in plerisque horum non potuimus id in quod longo studio incubuimus effectui tradere. Euaserunt enim in tantam nonnulli eorum uesaniam, ut uel salutari baptismo dignati, denuo ad id mali unde discesserant redierint, et eadem cum Samaritanis habere in pretio, eodem cum ipsis agitari furore dignoscantur. Preclarum igitur nobis uisum est ueterem illam et prius contra ipsos propositam patris  nostri legem renouare. Ac propterea sancimus ut ipsi neque ex testamenti tabulis, neque absque iis heredes fiant, legataue capiant, aut donationis titulo rem aliquam nanciscantur. Sed neque Samaritani, aut in uniuersum heretici, quiue rectam se Christianorum fidem amplecti simulant, cum reuera neque ita sentiant, neque huic consentanea faciant, ad hereditatem ab intestato uocati, successionem habeant. Item neque testamenta conscribant, neque legata relinquant, aut donent, nisi qui ea percepturi sunt, et recte de fide sentiant, et fideles sint operibus. Nam si nemo horum sit, iubemus ut post ipsorum mortem horum bona ad sacratissimum pertineant erarium. Unde et sacra illa forma, per indulgentiam ipsis a patre nostro concessa, que, legis uicem obtinens,  largitur ipsis, ut hereditatem pariter adire et transmittere, item legatis honorari et legata relinquere possint, in posterum uacabit, neque prorsus ullam firmitatem habebit. Nam si huius se clementia indignos esse perhibuerint qui Samaritanorum agitantur uesania, neminem alium quam seipsos accusabunt, cum a benignitate Dei et Seruatoris nostri Iesu Christi alieni sint. Liberalitates autem ab imperatoria olim maiestate ipsis concessas amittunt in hoc, ut ad meliorem mentem redeant, non ut perpetuo in peruersa hac opinione sua permaneant. Excipimus autem a presente lege rusticos, qui Samaritanorum opinionibus honorem habent; idque non ipsorum gratia, sed propter constitutionem prediorum que ab ipsis coluntur, propterque reditus et tributa que exinde inferuntur  publico, ut qui rusticitate seducantur. His etenim permittimus ut tam ascendentes quam descendentes, et ex transuerso cognatos suos heredes legatariosue scribant, tametsi Samaritanorum errore detineantur, ut tamen fundos recte colant, quo magis et uberior exinde prouentus ad prediorum dominos deferatur, et per ipsos ad fiscum. Sed et sine testamentis predicti alter ad alterius hereditatem peruenient propter eamdem causam. Quandoquidem et si nemo horum inueniatur, nichilominus tamen uolumus ut predii dominus in quo rusticus defunctus est ab illo relicta capiat, et fisci locum teneat, utpote qui et pro illo publicis satisfacit tributis. Preterea Samaritanum omnino neque militiam capessere concedimus,  neque ad ciuilem administrationem accedere, neque postulare in iudicio, neque postremo in consortium disertissimorum assumi rhetorum, neque adolescentes instituere. Sed et si qui ex iis salutari dignati baptismo, ad pristinum denuo errorem reuersi, obseruare sabbata aut etiam alia quedam agere uideantur, que coarguant per simulationem ipsos sanctum baptisma assumpsisse, eos proscribi iubemus, et in perpetuum tradi exsilium. Iisdem quoque penis eos subdimus, qui contra rectam Christianorum fidem impium istis patrocinium prestiterint. Perpulchrum uero nobis uidetur ut ad incontaminatum accurrentes baptisma non temere suscipiantur, sed cum quadam obseruatione et instructione, que initiationis tempore fieri solet. Dicimus autem ut qui  omnino sensu aliquo bone doctrine tangi possunt, per duos primum annos in fide instituantur, et pro uiribus Scripturas ediscant; tuncque demum sacro redemptionis offerantur baptismati, tam longi temporis penitentia prorsus redemptionis fructum assecuti. Pueros autem admodum, qui per etatem doctrinas intelligere nequeunt, etiam absque hac obseruatione sacro dignari baptismate admittimus. Porro nullus Samaritanus Christianum habebit mancipium, sed simul atque emptum fuerit, protinus in libertatem rapiatur.

Quod si eque peruersa opinione mancipium, ut ipse dominus, fuerit, licitum ei esto, si Christianorum de fide sententiam exosculetur, illico et Romana ipsum libertate potiri. Que igitur nobis placuerunt,  et per presentem declarantur legem, ea proponens gloria tua solemnibus locis, effectui et fini contradi precipito.



NOuELLA CXLuI. De Hebreis, quomodo oporteat eos Scripturas legere.

Imperator Iustinianus Augustus Areobindo gloriosissimo pretoriorum prefecto.

Aequum sane erat ut Hebrei, cum sacris libris aures prebent, non leuiter et rebus solummodo gestis delectarentur, sed reconditos in ipsis sensus spectarent, per quos magnum illi Deum et Seruatorem humani generis Iesum Christum annuntiant. uerum enimuero quamuis dum commentis inter ipsos interpretationibus se committunt, in hunc usque diem a recta sententia aberrarunt: quia tamen didicimus  habere ipsos inter se controuersiam, non sustinuimus eum tumultum relinquere ipsis incompositum. Siquidem per interpellationes que ad nos referuntur didicimus quod ex ipsis quidam sola lingua tenentur Hebraica, eaque utendum esse in sacrorum librorum lectione uolunt, quidam etiam Grecam assumendam contendunt, et longo iam tempore ea de re seditiones inter se agitant. Nos igitur de hac controuersia edocti, meliores esse iudicauimus eos qui Grecam etiam linguam in sacrorum librorum lectione uoluerunt assumere, et  omnem denique linguam quam locus accomodatiorem et magis familiarem reddat auditoribus. Sancimus igitur ut in quibus omnino locis Hebrei sunt, Hebreis qui uolunt  licentia sit in eorum synagogis Greca etiam lingua, itemque patria hac forte, nempe Italica, aut quacunque alia pro loci ratione mutata lingua, sacros libros intelligentibus legere: quo magis per ipsorum lectionem intelligentibus tota dictorum series ordine manifesta sit, secundumque ea et uitam et studia sua instituant; neque facultas sit ipsorum interpretibus qui solam Hebraicam assumunt linguam ut suo arbitratu malitiose hanc tractent, uulgi ignorantia suam tegentes improbitatem,

Enimuero qui Greca lingua legunt utentur interpretatione Septuaginta, que omnibus exactior est, et preter ceteras multa continet occulta, presertim uero propter id quod in interpretando accidit. Nam cum semper bini seorsim conclusi essent, et diuersis locis interpretarentur, unam tamen omnes compositionem  ediderunt. Ad hec quis non illud in his uiris admiretur, quod cum longo tempore salutarem apparitionem magni Dei et Seruatoris nostri Iesu Christi precesserint, tamen illam futuram quasi presentibus cernentes oculis, prophetica quodammodo gratia ipsos circumfulgente, sacrorum illi librorum interpretationem accommodarunt? Atque hac quidem omnes precipue utentur. Ne tamen in eam opinionem ueniant, quasi ceteras interpretationes excluserimus, damus illis licentiam ut etiam interpretatione Aquile utantur, tametsi ille diuerse nationis fuerit, et in nonnullis dictionibus non mediocrem cum Septuaginta habeat differentiam. Que uero deuterosis, quasi secundaria traditio ab ipsis dicitur, in uniuersum  interdicimus, ut que sacris libris comprehensa non sit, neque desuper tradita per prophetas, sed excerpta quedam uirorum contineat, qui terrena duntaxat loquantur, neque quidquam in se diuini habeant numinis.

Sed et ipsas utique sacras uoces legant, cum sacros libros euoluunt; neque celantes ea que inibi prolata sunt, extrinsecus assumant nusquam scriptas uocum inanitates, ab ipsis ad perditionem simpliciorum excogitatas.

Unde hac a nobis prebita licentia, neque aliquibus omnino subdentur dispendiis hi qui Grecam et alias linguas assumunt, neque item ab ullo prohibebuntur. Neque qui archipherecite, aut seniores interim, aut etiam magistri apud eos appellantur, licentiam habebunt  ut uafris quibusdam commentis aut anathematismis id prohibeant, nisi uelint corporalibus castigati penis, atque insuper bonis spoliati, uel inuiti consentire nobis, qui et prestantiora et Deo magis accepta uelimus iubeamusque. Certe si quis impias et sacrilegas uocum inanitates introducere attentauerit, et uel mortuorum resurrectionem, uel iudicium extremum negare, aut affirmare quod figmentum et creatura Dei per angelos subsistat, hi uolumus ut etiam omnibus locis expellantur; neque tam maledicam uocem emittant, qui in uniuersum ipsa etiam cognitione Dei exciderunt. Eos enim qui huius generis aliquid proloqui pertentauerint omnium acerbissimis suppliciis subiicimus, introducto per hos errore  gentem Hebreorum depurgantes. In uotis autem habemus ut per hanc et illam linguam sacris libris prebentes aures, et interpretum peruersitatem obseruent, neque solis attendant litteris, sed res etiam ipsas degustent, et sacratiores omnino sensus percipiant, quo magis et quod prestantius est addiscant, et aliquando decipi atque ab eo, quod omnium prestantissimum est, nempe in Deum fiducia, aberrare desinant. Propterea enim omnem ipsis linguam ad sacrorum librorum lectionem aperuimus, ut si omnes ordine eorum scientiam amplectantur, ad meliora perdiscenda reddantur aptiores, cum in confesso sit multo paratiorem ad meliora discernenda et capessenda esse eum qui sacrorum librorum lectione innutritus, non longe a correctione, et ut ad bonam  frugem perducatur, dissidet, quam qui nichil horum intelligit, sed ex solo religionis nomine dependet, eique tanquam sacre adheret anchore, et scientiam  Dei putat in sola secte appellatione uersari. Que igitur nobis placuerunt, et per hanc sacram declarantur legem, ea obseruabit tam gloria tua, quam cohors tibi obtemperans. Obseruabit autem et qui pro tempore in fastigium magistratus tui collocabitur, neque committet ut Hebrei contra hec faciant. Sed et eos qui obstiterint, et omnino prohibere attentauerint, corporalibus primum penis subditos, ademptis etiam bonis, compellet incolere exsilium, ne quando insolentius se et temerario ausu contra Deum pariter et maiestatem imperatoriam efferant. Utetur autem et iussionibus ad prouinciarum presides, adiungens ipsis legem nostram, ut et ipsi de hoc edocti per singulas urbes hanc proponant: scituris quod necessario hec obseruanda sint, nostram indignationem  metuentibus. Dat. Id. Febr., Constantin., dn. Iustin. PP. Augusti, Basilio u. c. cons.





IUSTINIANI IMPERATORIS LEGES SELECTAE, Quibus Ecclesie res tractauit uel suam in Deum pietatem testatus est.



LIB. I, TIT. III. De episcopis et clericis.



LEX XLII.

Imperator Iustinianus Augustus Atarbio prefecto pretorio.

Omnem adhibentes prouidentiam circa sanctissimas ecclesias in honorem et gloriam sancte et incorrupte et homousie Trinitatis, per quam et nos, et communem rempublicam saluos fore credidimus, insistentes etiam doctrine sanctorum apostolorum, de creandis irreprehensibilibus sacerdotibus, qui quidem ob id potissimum ordinantur, ut suis precibus benignitatem humanissimi Dei rebus acquirant communibus, presenti lege sancimus, ut quoties in qualicunque ciuitate sacerdotalem sedem uacare contigerit, decretum  fiat ab his qui eam ciuitatem incolunt, super tribus personis recte fidei, et honeste uite, aliorumque bonorum, et uirtutum testimonium habentibus, ut ex ipsis idoneior ad episcopatum promoueatur; si enim sancti et gloriosi apostoli sacerdotium a Domino Christo et Deo consecuti, et qui bonis omnibus terram repleuerunt, et eius doctrinam omnibus impartiti sunt, neque ipsi uite sue, quam in hoc mundo degebant, salutis nostre causa pepercerunt, quomodo equum non fuerit ut qui subingrediuntur eorum ordinem, et instituuntur sanctissimarum Ecclesiarum sacerdotes, purum habeant propositum, et pecunias contemnant, omnemque uitam suam ad clementissimum applicent Deum?

 § 1. Conuenit igitur huiusmodi eligi, et ordinari sacerdotes, quibus nec liberi sint, nec nepotes; etenim fieri uix potest ut uacans huius quotidiane uite curis, quas liberi creant parenti maximas, omne studium omnemque cognitionem circa diuinam liturgiam, et res ecclesiasticas consumat. Nam cum quidam, summa in Deum spe, et ut anime eorum salue fiant, ad sanctissimas accurrant ecclesias, et eis omnes suas facultates afferant, et derelinquant, ut in pauperes, et egentes, et alios pios usus consumantur, indecens est episcopos in suum illas auferre lucrum, aut in propriam sobolem et cognatos impendere. Oportet enim episcopum minime impeditum affectionibus carnalium liberorum, omnium fidelium spiritualem esse patrem. Has igitur ob causas  prohibemus habentem natos aut nepotes ordinari episcopum.

§ 2. De his uero episcopis qui nunc sunt, uel futuri sunt, sancimus nullo modo habere eos facultatem testandi, uel donandi, uel per aliam quamcunque excogitationem alienandi quid de rebus suis, quas, postquam facti fuerint episcopi, possederint et acquisierint, uel ex testamentis, uel donationibus, uel ex alia quacunque causa: exceptis duntaxat his quas ante episcopatum habuerunt ex quacunque causa, uel que post episcopatum a parentibus et theiis, hoc est, patruis, uel auunculis, et a fratribus ad ipsos peruenerunt, peruentureque sunt; quecunque enim post ordinationem ex quacunque causa extra prefatas personas ad ipsos peruenerunt, ea iubemus  ad sanctissimam Ecclesiam, cuius episcopatum tenuerint, pertinere, et ab ea uindicari et euinci, nulla alia persona potestatem habente ex eo proprium quid auferre lucrum. Quis enim dubitauerit eos qui ipsis proprias res relinquunt, aut reliquerint, etsi in aliam personam transferunt, aut transtulerunt, non potius ipsum sacerdotium contemplantes, quam eius personam, et cogitantes quia non solum ab ipsis relicta pie insument, sed et suas ipsorum res adiicient, id fecisse?

§ 3. Ab hac autem generali nostra lege excipimus ea sola quecunque et qualiacunque in hunc usque diem fuerint Epiphanii archiepiscopi felicis huius ciuitatis, et sanctissimi patriarche. Nam super his, que ab hoc tempore ei adquirentur, ea que a nobis  constituta sunt, obtinere, et ipsa ad sanctissimam maiorem ecclesiam pertinere iubemus.---§ 4. Post mortem uero Deo amantissimorum episcoporum, iubemus ut pro tempore illarum ecclesiarum economi rationes reddant earum que ab illis relicte sunt rerum, idque sanctissimis ecclesiis proficere quod ex hac nostra lege eis debetur.

§ 5. Et ipsos quidem economos cum iudicio et diligenti discussione creari precipimus: scientibus ipsis quod singulis annis rationem referent sanctissimo episcopo sue administrationis; et quacunque in re uidebuntur res ecclesiasticas minuisse, uel lesisse, uel proprium questum quesisse, hoc ecclesiasticis rebus restituent. Itaque si quidem superstites istiusmodi rationes subierint, fiant que supra dicta  sunt; si uero non redditis rationibus defuncti fuerint, tunc ipsorum heredes subiiciantur tali discussioni, et conueniantur pro restitutione omnium que ex ea causa debere illos constiterit.---§ 6. Necessarium quoque esse credidimus, etiam super his aliquid definire qui curam susceperunt, suscepturiue sunt uenerabilium xenonum, et nosocomiorum, et ptochiorum, et orphanotrophiorum, et brephotrophiorum; nam et ipsis omnem licentiam auferimus de acquisitis rebus post susceptas huiusmodi curationes uel per testamentum, uel per alium quemlibet modum, uel machinationem quidquam in alias transferendi personas: exceptis que prius habuerant, uel postea a parentibus uel theiis, uel fratribus ad ipsos peruenerunt. Omnia enim, quecunque ad  sancta pertinent loca, uel que ad ipsorum prepositos post susceptam huiusmodi curam peruenerunt, uel peruentura sunt, ad ipsa uenerabilia pertinebunt loca; eaque pie in eos distribui et erogari uolumus, qui in illis locis sunt, uel curantur. Manifestum enim est quod quisquis derelinquit uel donat, siue in scriptis, siue sine scriptis xenodocho, uel nosocomo, uel ptochotropho, uel orphanotropho, idcirco dat, ut pie per ipsum dispensetur, ut qui multam de eorum pietate presumptionem et occasionem habeat, qui iis locis prefecti sunt; neque uero iustum est ipsum ea que sub pretextu eorum qui sub eius cura sunt accipit, non in ipsos uel pro ipsis impendere, sed in propriam personam auferre, et proprio lucro applicare,  timore Dei contempto. Quis enim tali cure prepositum non existimet idcirco eam suscepisse, ut non solum que extrinsecus ad eum peruenient, sed etiam omnia que habere eum contigerit in eam rem impendat.

§ 7. Amplius id quoque iubemus, ut quecunque post necessariam erogationem in eos qui eorum cure commissi sunt et debitam curationem rerum et edificiorum superesse contigerit, ea ad redituum comparationem proficiant; undique enim noster scopus nostraque intentio est, ad amplificationem et augmentum adducere res ad pios usus segregatas; sic enim quisquis pro sua anima quidquam facere uolet, promptius erogabit, si crediderit ea que ab ipso data fuerint pie administranda esse.---§ 8. Si  autem contigerit aliquem ab administratione sua cessare, quam acceperat, sancimus eum qui in eius loco constitutus est cum timore Domini rationum redditioni subiici geste sub eo administrationis, sicut diuina nostra lege continetur: sciente et eo qui post ipsum constitutus est quod Domino Deo pro his rationem reddet.

§ 9. Preterea sancimus  ne quis episcopus et chorepiscopus, aut uisitator, siue circuitor aut presbyter, aut alius cuiuscunque dignitatis clericus per largitionem ordinetur. Sed nec economus, nec ecclesiecdicus, nec xenodochus, nec nosocomus, nec ptochotrophus, nec orphanotrophus, nec brephotrophus, nec quisquis ptochio preficiendus est, per talem  fiat largitionem, sed per iudicium et probationem eorum qui in illis locis sunt Deo amantissimorum episcoporum. Si uero quis inuentus fuerit occasione predictarum ordinationum et administrationum aliquid dedisse, uel accepisse, siue episcopus sit, siue clericus, et eum qui prebuit, et eum qui accepit, extra sacerdotium et clerum fieri iubemus, ut post hec Domini Dei subiaceant condemnationi. Si autem quis propter prefecturam dedisse quid compertus fuerit, eum qui ita prefectus factus fuerit, extra clerum esse iubemus; si uero economus uel ecclesiecdicus seu defensor uel chorepiscopus, id est, uel periodeuta, uisitator uel xenodochus, uel nosocomus, uel ptochotrophus, uel orphanotrophus, uel ptochio prepositus comperietur prebuisse  quid, ut sibi cura illa committeretur, et hunc remoueri ab huiusmodi cura, iubemus.---§ 10. Preterea sancimus ut omnes clerici per singulas Ecclesias constituti, per se ipsos psallant nocturna, et matutina, et uespertina, ne ex sola ecclesiasticarum rerum consumptione clerici appareant, nomen quidem habentes clericorum, rem autem non implentes clerici circa liturgiam Domini Dei. Turpe enim est, pro ipsis scriptos, necessitate ipsis inducta psallere. Si enim multi laicorum, ut sue anime consulant, ad sanctissimas Ecclesias confluentes studiosi circa psalmodiam ostenduntur, quomodo indecens non fuerit clericos ad id ordinatos non implere suum munus? Quapropter omnimodo clericos psallere iubemus,  et ipsos inquiri a Deo amantissimis pro tempore episcopis, et duobus presbyteris in singulis ecclesiis, et ab eo qui uocatur archos uel exarchos, et ab ecdico, siue defensore cuiusque sanctissime ecclesie, et eos qui inuenti non fuerint inculpate in liturgiis perseuerantes, extra clerum constitui. Nam qui constituerunt, uel fundarunt sanctissimas ecclesias pro sua salute et communis reipublice, reliquerunt illis substantias, ut per eas debeant sacre liturgie fieri, et ut in illis a ministrantibus piis clericis Deus colatur. Licentiam autem concedimus omni persone que quid horum pretermissum esse cognouerit, ea denuntiare et publicare.---§ 11. Ea uero que a nobis sancita sunt, fini tradi, et ad effectum perduci cum Dei benignitate iubemus; eos uero qui  in suspicionem uenerint, aliquid horum ausu temerario pretermisisse, primum quidem ex Domini Dei iudicio periculum, ac deinde positas in hac lege penas sustinere. Dat. Kal. Mart., CP., dn. Iust., PP. A. II cos. 528.



LEX XLIII.

Idem Augustus Epiphanio archiepiscopo Constantinopolitano et patriarche.

Omnem semper adhibentes prouidentiam circa sanctissimas ecclesias, per quas et nostrum imperium sustineri, et communes res clementissimi Dei gratia muniri credidimus, necnon et nostras, et ceterorum omnium animas studentes saluari, et eam ob rem solliciti assidue, ne commoda sanctissimarum ecclesiarum in quacunque ciuitate sint constitute, aliqua  ratione minuantur; neue que in ipsis fiunt diuine liturgie ex Deo amantissimorum sacerdotum absentia impediantur, aut non conuenienter curentur: ac ne etiam sanctissimarum ecclesiarum consumantur res, tam propter itinerum quam etiam commeantium huc sacerdotum et comitantium clericorum impensas; unde sepe et sub fenore accipiendi necessitas emergit, et ex ea re onus ad ipsas sanctissimas ecclesias uenit: simul etiam ne ecclesiasticarum rerum non conuenienter procedat administratio per absentie Deo amantissimorum episcoporum tempus, his ad tuam beatitudinem diuinis apicibus uti oportere existimauimus.---§ 1. Per quos ipsi iubemus fieri omnibus manifestum, per singulas metropoles uniuscuiusque prouincie ipsi subiectis sanctissimis sacerdotibus,  quoniam non decet aliquem ipsorum, aut eorum qui in aliis prouinciarum ciuitatibus sub metropolitano ordinati sunt episcoporum, secundum propriam uoluntatem absque diuina nostra speciali iussione, relinquere quidem gubernatam a se sanctissimam ecclesiam, in hanc uero felicem commeare ciuitatem, qualiscunque emergat res: sed mittere oportere huc unum, aut duos ex sibi subiecto pio clero; et facere manifesta nostre pietati ea quibus opus habent aut per se ipsos, aut per intermediam tuam beatitudinem, sicque perfrui iusta et compendiaria nostra ope; si enim quidpiam eorum que ad nos relata fuerunt tale nobis uisum fuerit, ut indigeat ipsorum Deo amantissimorum sacerdotum  presentia, confestim tum proficisci iubebimus ipsos; absque uero tali diuina iussione, neminem proficisci concedimus.---§ 2. Sciente horum transgressore, et recte ac pie introductam a nobis pro sanctissimarum ecclesiarum honore obseruantiam pretereunte, quod non paruam indignationem experietur, sed et sub excommunicatione fiet, si quidem metropolites sit, a tua beatitudine; si uero ciuitatis sit episcopus, que metropolite subiecta sit, ab ipso metropolita: pecuniariam namque penam definire contra contemnentes diuinam nostram dispositionem, non necessarium esse putauimus, ne inde ad sanctissimas ecclesias quod inde euenerit damni redundet, quarum res ab omni deminutione liberas manere cupimus.---§ 3. Hec igitur ad singulorum notitiam  sub ipsa ordinatorum Deo amantissimorum metropolitanorum episcoporum perferre tua sanctitas studeat, et ab unoquoque missas responsiones, tam per metropolitas quam per ipsarum reliquarum prouincie ciuitatum Deo amantissimos episcopos de his que hac de re didicerint, ad nostram religionem referre. Dat. X cal. Mart., CP., dn. Iustiniano PP. A. II cos. 528.



LEX XLIu.

Idem Augustus Menne P. P.

Sanctissimarum ecclesiarum et piissimorum monasteriorum decori consulentes, interdicimus omnibus habitantibus monasteria conuersari cum mulieribus monastriis, aut occasionem aliquam excogitare, qua communicationem aliquam cum ipsis habeant ; sed ita segregatos esse, ut nullam participationem ad inuicem ob quamcunque causam habeant ipsi, neque excogitari aliquam occasionem, uel illis, uel his mutue inter se commorationis; sed soli per se homines in quolibet monasterio degant, a uicinis sibi per quamcunque causam monastriis segregati: Sole item per se mulieres non commiste uiris, ut omnis suspicio indecore conuersationis penitus tollatur. Sed si uiri fuerint plures, oportet prouidentia singularum ciuitatum episcoporum feminas in alium conuenientem locum transferri, et dari monasterium ipsis, in quo oporteat ipsas in posterum apud se ipsas honeste conuersari: sin plures inueniantur femine, aut etiam pari numero, uiros quidem transferri, feminas  autem in monasterio manere, ita ut res ipius monasterii mobiles et immobiles, et se mouentes hi qui exeunt cum his qui manent, pro rata diuidant. Necessariis autem responsis apud se degentium separatim mulierum, unum senem a Deo amantissimo episcopo ciuitatis segregari: ad diuinas uero peragendas liturgias et sancta communione participandas unum presbyterum, et unum diaconum honeste uite dari, qui hec sola supradicta agere debeant, non etiam conuesci et conuersari, aut cohabitare cum ipsis. His enim seruatis, et ipsis felix uita erit, qui solitariam uitam clegerint, et communis nostre reipublice res paratiorem consequentur a Deo clementissimo opem. Que igitur super communibus  rebus et nunc recte habere existimauimus, huiusmodi sunt. Sed et credidimus non paruam hinc uisum iri additam esse his ex diuina nostra constitutione utilitatem.

§ 1. Sed et obseruatione et cautela diligenti opus est, ne ullo modo pretereantur hec. Quod non aliter continget, quam si Deo amantissimi cuiusque ciuitatis episcopi inspiciant diligenter monachorum degentium in monasteriis sub sua cura ordinatis, conuersationes; et si quid senserint huiusmodi lapsus, omnibus modis compescant tale ipsorum inceptum; et penis subiiciant eos qui post nostram prohibitionem adhuc talia perpetrant; et cogant ut eorum conuersationes sint pure, et separate ab omni commercio muliebri. Nam et ipsis Deo amantissimis episcopis,  si hoc recte estimare uoluerint, perspicuum est quod ex obseruatione honeste huius deuotissimorum monachorum conuersationis, et si eis contigerit nichil indecens, aut inhonestum accidere, clemens Deus propitius res communes nostre Reipublice secundabit.

§ 2. Sed ne uel ipsi Deo amantissimi episcopi superuacuum ducant hoc nostrum preceptum, nosse ipsos uolumus, quod si quis ipsorum manifestus sit non cum omni diligentia hec inuestigare, aut manifestum lapsum non secundum predictos modos emendare, obnoxius quidem erit iudicio Domini Dei, et nunc in ipsum ueniet imperii nostri indignatio, et circa ipsum periclitabitur sacerdotium, neque alia maiore opus erit indignatione.---§ 3. Tua igitur excellentia  diuinam nostram hanc legis positionem manifestam faciat cuiuscunque metropoleos Deo amantissimis episcopis, et clarissimis presidibus prouinciarum: addens et hoc, quod et ipsi, si opus sit, omne ferant auxilium piissimis ciuitatum episcopis, ad huiusmodi [lapsus] cercenda, que tolli iussimus; et si qua negligentia eos usos esse inuenerint, manifestam eam nobis proprio facient indicio, ut utique omnes cognoscant, et quenam ab ipsis seruari debeant, et ex negligentia definitam penam. Curent autem et Deo amantissimi metropolite, etiam aliis reuerendissimis ciuitatum episcopis eiusdem prouincie facere manifestam diuinam hanc nostram legem, et denuntiare omnibus, ut uigili studio hec custodiant, uerentes definitam penam.---§ 4. Ac ne protrahatur  plena obseruatio diuine nostre huius legis, atque etiam ne ipsi reuerendissimi monachi, qui in presentia conuersantur cum monastriis, paruum putent tempus sibi dari ad debitam et iniunctam ipsis separationem faciendam, annale ipsis definimus decretum ab eo [die] quo manifesta diuina nostra lex hec facta fuerit, ita ut post anni curriculum, si appareant ea que ad conuictum attinent in eodem manere schemate, locus sit omnimodo insertis diuine huic nostre legi penis. Datum Xu Kal. Feb., CP., Decio u. c. coss. 529.



LEX XLu.

Idem Augustus Iuliano P. P.

Sacris canonibus neque Deo amantissimis presbyteris  neque reuerendissimis diaconis, aut subdiaconis nuptias contrahere post huiusmodi ordinationem permittentibus, sed solis reuerendissimis psaltis et lectoribus id concedentibus, animaduertimus quosdam despicientes quidem sacros canones, pueros autem generantes ex quibusdam mulieribus, quibus coniungi secundum sacerdotalem censuram non possunt. Quoniam igitur pena facinoris huius in sola sacerdotii erat amissione, sacros autem canones non minus quam leges, ualere, etiam nostre uolunt leges, sancimus obtinere in illis et que sacris uisa sunt canonibus, perinde ac si ciuilibus inscriptum esset legibus; et omnes istiusmodi homines tam sacerdotio quam diuino ministerio, atque etiam dignitate ipsa quam habent nudari. Quemadmodum enim  sacris canonibus prohibita sunt talia, sic et secundum nostras leges rem ipsam prohiberi; et preter supradictam excidendi a ministerio penam, ne legitimos quidem et proprios esse eos qui ex huiusmodi inordinata constupratione nascuntur, aut nati sunt: sed eam que ex talibus seminibus oritur participari turpitudinem; tales enim eos esse disponimus, quales quos leges ex incestis aut nefariis natos nuptiis definiunt, ita ut neque naturales aut nothi seu spurii intelligantur, sed prorsus et undique prohibiti et successionis genitorum indigni; ac nec donationem ab illis capere possint, neque hi neque horum matres, nec per interpositas quidem personas, sed omnibus in hos collatis a patribus beneficiis ad sanctam ecclesiam ex qua sunt qui talia deliquerunt reuertentibus.  Quod enim sacri canones prohibent, id etiam et nos per nostras abolemus leges. Si uero simulata quedam obligatio sub specie mutui uel alterius contractus instrumenti fiat, que obligatum faciat eum qui huiusmodi constuprationis particeps factus est, hanc etiam infirmam esse uolumus, et talium rerum dationem non ad eam personam in quam concepta sunt scripta, sed ad sanctissimam ecclesiam peruenire. Data Xu Kal. Nou., CP., Lamp. et Oreste uu. cc. coss. 530.



LEX XLuI.

Idem Augustus Iuliano P. P.

Sancimus, si quis moriens piam fecerit dispositionem uel per institutionis modum, uel per legatum, aut fideicommissum, aut mortis causa donationem,  uel alium quemcunque modum legitimum; siue iniunxerit pro tempore episcopo curam agere, ut impleantur que ipse uoluit, siue et hoc reticuerit, siue etiam in contrarium prohibuerit; necessitatem habere heredes id quod ordinatum est facere et adimplere omnimodo. Quod si id sponte non fecerint, confestim loci Deo amabiles episcopos, curiosos esse circa hec, et postulare ut illi omnia impleant secundum uoluntatem defuncti. Sed si quidem ecclesie edificationem iniunxerit testator, intra triennium instare eos ut perficiatur; si uero xenonis edificationem, intra unum annum duntaxat id fieri cogere, tanquam sufficiente tempore hoc constituto ad perficienda que placuerunt testatoribus: cum sit possibile,  et domum conducere, et infirmos illic in lectis sternere, donec opus edificationis xenonis seu hospitalis compleatur. Si uero quedam dari simul, et una prestatione in pias causas damnati fuerint, confestim eogere eos facere, hoc est, post testamenti insinuationem, et post adprehensam hereditatem, uel legatum ab his, qui honorati sunt.---§ 1. Sin autem transierit predictum tempus, ac neque ecclesia, neque hospitale edificatum fuerit, neque hospitalis aliquis sit qui hoc ordinet, mox ipsos Deo amabiles episcopos exigere ea que pro eo ordinata sunt, et in id conuenienter quesita, et facere edificationes sanctissimarum ecclesiarum, et hospitalium, et gerontocomiorum, aut orphanotrophiorum preparationem, aut ptochotrophiorum, aut nosocomiorum constructionem,  aut captiuorum redemptionem, aut aliam quamlibet actionem piam, a testatore ordinatam, designare etiam seu preficere qui hec administrent xenodochos, uel orphanotrophos, uel brephotrophos, gerontocomos, uel simpliciter piarum actionum diecetas et curatores: non amplius ualentibus post dicti temporis lapsum et dictam indeuotionem his qui illa non fecerint immiscere se predictarum rerum administrationi, aut Deo amabiles episcopos impedire ab illarum rerum administratione.---§ 2. Clarissimis presidibus prouinciarum necessitatem imponentibus heredibus omnimodo ea perficere; namque et ueteribus predicatum est legibus necessitatem imponi implere deficientium uoluntates eis qui habere permittuntur que illi reliquerunt.

 § 3. Sed Deo amabiles episcopi, si quidem aliquos diserte hi qui defecerunt preposuerint rebus , illos quidem permittant habere administrationem; ipsi uero non administrent quidem, sed administrationem illorum inspiciant, aut obseruent, et recte quidem habentem laudent in quibusdam autem aliquid pretergredientem corrigant; pessima autem administratione facta etiam eos expellant, et alios instituant, qui cogitent et animo concipiant magni Dei timorem, et terribilem magni et nunquam finiendi iudicii diem ad quam illos respicientes conuenit omnia facere cum ad Deum coordinata mente. Si  uero neminem diserte hi qui moriuntur prestituerint administrationi, sed in heredum potestate totum posuerint, hi autem rem neglexerint, continuo ipsi Deo amabiles episcopi et administrent, et preficiant suprascriptas personas , ut omnimodo et uia et artificio ad effectum perducantur que ordinata sunt---§ 4. Supra autem omne tempus quo distulerint facere disposita scripti heredes, eos cogi soluere et fructus, et reditus, et omnem legitimam accessionem a tempore eius qui disposuit mortis sancimus, non inspecta mora a litis contestatione aut conuentione,  sed ipso iure intellecta  mora precessisse, et locum habente fructuum et aliarum rerum accessione.---§ 5. Hoc eodem obtinente, et si non ab herede, sed a fideicommissario aut legatario relictum fuerit huiusmodi pium legatum, et illud acceperit is qui legato honoratus est, et mox quidem licentiam esse Deo amabilibus episcopis poscere tales personas quibusdam rebus honoratas facere disposita.

§ 6. Si uero negligentes fuerint locorum Deo amabiles episcopi id agere, forte gratia corrupti a scriptis heredibus, uel legatariis, uel fideicommissariis, licentia erit aut metropolitano prouincie, aut archiepiscopo illius dieceseos, hec cognoscenti, inquirere, et cogere pium opus aut piam liberalitatem  omnimodo impleri; et cuicunque ciuium idem etiam facere licentia erit, cum sit enim communis pietatis ratio, communes et populares decet etiam affectiones constitui harum rerum exsecutionis: habituro unoquoque licentiam ex nostra hac lege mouere ex lege condictitia, et postulare relicta adimpleri: sciente qui hec neglexerit, Deo amabili episcopo, quod et ipse, preter imminentes e celo penas, etiam imperialem motum super huiusmodi contemptu expertetur.---§ 7. Ut autem adhuc maiore metu terreantur heredes morientium, uel harum rerum procurandarum et faciendarum onere grauati, quominus harum rerum effectum differant, et hoc sancimus, ut si impetiti a Deo amabilibus episcopis, qui his rebus honorati sunt, postea cessauerint, seu distulerint, ita  ut presidum exactione opus fuerit, confestim non solum ipsi simplum  exigantur, sed omnino duplum. Si enim apud ueteres erant quedam themata in quibus ex inficiatione dupla condemnationis inducebantur, quomodo utique non etiam hic eos qui non solum ne sponte fecerint, sed tempus preterea protraxerint, et postremo impetiti a Deo amabilibus episcopis, ac deinde neque ipsis statim parentes, opus habuerint etiam presidali exactione, dupli exactione non conuenit castigari?

§ 8. Si uero morientes suos heredes uoluerint, quando morituri essent ipsi heredes, actionem aliquam implere piam, non autem in ipsorum uita, et hoc custodiri, et non in medio heredes cogi facere quid eorum que testator post ipsorum mortem uoluerit  fieri: cum uero morientur ipsi, necessitatem habeant omnimodo ista implere; dilatione autem aliqua ab ipsorum heredibus facta, tunc necesse est illa fieri que ante disposuimus.---§ 9. Si uero aliqua eorum que uocantur annalia legata, relicta fuerint aut donata clero forte, aut monasterio, aut ascetriis, aut diaconissis, aut ptochiis, aut xenonibus, aut nosocomiis, aut brephotrophiis, aut sanctissimarum ecclesiarum pauperibus, aut  cetibus quibusdam piis, aut omnino non prohibitis ex plebe collegiis; uelint autem secundum aliquod tempus hi qui tunc reperiuntur auro accepto super tali actione transigere; non liceat id agere, neque quod factum fuerit ratum esto, imo et priuationem rerum  qui hec redemit uel transegit sustineat. Quandoquidem necesse erit, his quidem qui aliqua parte temporis fuerint esse pecuniarum copiam, his autem qui futuri sunt omnimodam relictorum priuationem. Sed nec ipsum annaliorum nomen, neque perpetua defuncti memoria, ob quam et annuum hoc reliquit, conseruabitur, sed statim exstinguetur una cum ipsa relictorum interiens alienatione. Manere igitur perpetuo ipsos obnoxios huiusmodi dationibus sancimus, adeo ut si qua fiat alienatio, et ipsa irrita sit, et hi qui quandoque preerunt piis locis licentiam habeant persequi, et exigere ipsa, nulla temporis prescriptione opponenda ipsis, cum per unumquemque annum talis nascatur actio. Quinimo hypothece subiecta sint eius qui reliquit bona, huiusmodi legatorum  causa: ita ut licentiam habeant ex ipsis rebus satis piis operibus facere, non solum pro relictis, sed et pro fructibus ipsorum, et reditibus, et omni legitima accessione temporali , nulla retinentibus prescriptione conuenire queunte, quantumcunque quis numerauerit tempus. Nisi inter hunc anuali legato oneratum, et eum qui secundum sacros canones et nostras leges presul constitutus est, istiusmodi exactionis factum fuerit pactum, quo placuerit, ut reditus pro annuo legato daretur a grauata persona, semper uigens ac perpetuus, et non multis publicis oneribus obnoxius; sed et accessionem habens, omnino quidem non minorem quarta parte puri reditus, aut amplius, quantum scilicet inter eos placuerit. Si enim tale quiddam in scriptis fiat pactum, et datus  fuerit talis reditus, et receptus in scriptis, pactionibus et transactionibus, et id manifestum per gesta monumentorum constitutum fuerit, cessare exactionem annui legati contra eum qui eo oneratus est sancimus; eum uero reditum pro legato constitui, perpetuo ad id deputatum, et qui alienari a nemine quocunque alienationis modo possit: nullo autem horum subsecuto, subiacere perpetuo  dationi annuorum legatorum eos qui his grauati sunt sancimus, ut et nomen, et memoria defuncti, et annui reditus in ipsis operibus perpetuo conseruentur. Datum Xu Kalend. Nouemb., Constantinop. Lampad. et Oreste coss. 530.



LEX XLuII.

Idem Augustus Iuliano P. P.

 Sacris nostris legibus existimauimus oportere et hanc addi, que ex uirtute, non autem ex temporibus, religiosas abbatias, seu prefecturas tribuit: ita uidelicet, ut in piis monasteriis, aut asceteriis, non omnimodo mortuo abbate, uel abbatissa, is, uel ea, qui, uel que, tempore antiquior est, aut secundus secundaue deinceps eligatur. Consentimus enim nature, neque omnes similiter bonos, neque omnes in equo facienti malos, sed quem utique et uita optima, et mores honesti, et circa pium exercitium constantia, et commune reliquorum monachorum complementum, aut maxima eorum pars idoneum ad hoc putauerit, et sacris Euangeliis propositis elegerit, ad prefecturam uocari, ita ut si quidem primus post  defunctum utilis sit, et monachis preesse dignus, ille aliis preferatur; si uero qui post illum est, similiter in ipsum feratur futuri prefecti calculus; si uero nullus horum dignus uideatur, confestim is qui ex omnibus idoneus erit, cuiuscunque gradus sit, preordinetur abbas, qui sit uidelicet et uite honeste, et honeste conuersationis, et qui seruare creditos sibi possit, cum sit conueniens omnem principatum, et omnem hominum prefecturam, non ex temporibus, neque ex sortibus, neque ex fortuitis circumstantiis, sed ex electione et ex eo quod prestantius est fieri; et bonum apud omnes testimonium et probationem esse, fieri ordinationi ordinem.---§ 1. Manifesta autem hec fieri Deo amabili episcopo, ut cum is didicerit eum qui electus est, et hoc se recte habere  approbauerit, consentientem electoribus calculum ferat, et promoueat ipsum ad huiusmodi abbatis ordinem. Approbare uero oportet hanc ipsam electionem, et pro tempore patriarcham, et qui in his locis sunt, Deo amabiles episcopos, habentes et ipsos iudicium Dei, et futuram condemnationem metuentes, si non per electionem, sed ad aliquam passionem seu affectionem respicientes humanam, promotionem fecerint: habituris ipsis, et in hac uita, et in futura a Deo immissam penam, uidelicet ipsorum negligentia animabus plurimis peccatorum causas prebente.---§ 2. His omnibus et in reuerendissimis feminis aut uirginibus que piis monasteriis presunt obtinentibus.---§ 3. Reliquo omni sacro ordine, sacro ministerio secundum suos gradus presidente,  et nulla in re per presentem nostram innouato legem. Dat. Xu Kalend. Decembr., CP., Lamp. et Oreste coss. 530.



LEX XLuIII.

Idem Augustus Ioanni P. P.

Sancimus neminem ad episcopatum ordinari, nisi et in aliis rebus utilis et optimus sit, et neque mulieri cohabitet, neque liberorum existat pater, sed loco uxoris, adhereat quidem et continens sit circa sanctissimam Ecclesiam; loco uero liberorum, omnem Christianum et orthodoxum habeat populum: cognoscens sic ab initio ea que de successione Deo amabilium episcoporum sunt nos disposuisse, et cum eiusmodi cogitatione processisse nostram legem; et eos qui preter hec quid faciunt, aut fecerunt, omni  episcopatu indignos esse; qui enim post hanc nostram constitutionem facere aliquos episcopos preter eius uim, aut fieri ausi fuerint, neque in episcopis numerabuntur, neque manebunt in sacris, sed ex pulsi ab his, aliis dabunt locum ordinationis, cum in primis diligentissime, tum etiam Deo per omnia placentis. Datum Iu Kalend. Sept., CP., post coss. Lampad. et Orest. 531.



LEX XLIX.

Idem imperator Iustinianus Augustus Ioanni P. P.

Si quis ad declinandam legem Falcidiam, cum desiderat totam suam substantiam pro redemptione captiuorum relinquere, eos ipsos captiuos scripserit heredes, ne uideatur quasi incertis personis heredibus  institutis iudicium suum oppugnandum reliquisse, sancimus eiusmodi et talem institutionem pietatis intuitu ualere, et non esse respuendam.---§ 1. Sed et si pauperes quidem scripserit heredes, et non inueniatur certum ptochotrophium, uel certe ecclesie pauperes, de quibus testator cogitauerit, sed sub incerto uocabulo pauperes fuerint heredes instituti, simili modo et huiusmodi institutionem ualere decernimus.---§ 2. Et si quidem captiuos scripserit heredes ciuitatis, in qua testator larem fouere ac degere noscitur, episcopus et economus hereditatem suscipiant, et omnimodo in redemptionem captiuorum procedat hereditas, siue per annuos reditus, siue per uenditionem mobilium seu se mouentium rerum sit: nullo penitus ex hoc lucro, uel  economo, uel episcopo, uel sacrosancte ecclesie relinquendo. Si enim propter hoc a speciali herede recessum est, ut non Falcidie ratio inducatur, quomodo ferendum est, hoc, quod in sacrum uenerit, per Falcidiam uel aliam occasionem minui?---§ 3. Ubi autem indistincte pauperes scripti sunt heredes, ibi xenonem eius ciuitatis omnimodo hereditatem nancisci, et per xenodochum in egrotantes fieri patrimonii distributionem, secundum quod in captiuis constituimus, uel per redituum annalium erogationem, uel per uenditionem rerum mobilium, uel sese mouentium, ut ex his res immobiles comparentur, et annuus uictus egrotantibus accedat. Quis enim pauperior est hominibus qui et inopia tenti sunt, et in xenone repositi, et suis corporibus laborantes,  necessarium uictum sibi non possunt afferre?---§ 4. Licentia omnino danda et in priore, et in secunda specie, et actionem mouere, et debita exigere, ut in captiuos uel in egrotantes consumantur. Si enim heredum eis et ius et nomen dedimus, sine Falcidie tamen legis emolumento, necesse est eos debita exigere, et creditoribus respondere.---§ 5. Sin autem ampliores in ciuitate xenones uel ptochotrophia sint, ne incerta uideatur pecuniarum datio, tunc ei xenoni uel ptochotrophio, qui pauperior esse dignoscitur, easdem res uel pecunias assignari censemus, hoc uidelicet discutiendo a uiro reuerendissimo locorum antistite et sub eo constitutis clericis.

§ 6. Sin autem nullus xenon in ciuitate inueniatur, tunc, secundum de captiuis sanctionem, pro tempore  economus sacrosancte ecclesie uel episcopus hereditatem accipiat; et sine Falcidie ratione pauperibus qui in ciuitate sunt, uel penitus mendicantibus, uel alia sustentatione egentibus, eedem pecunie distribuantur.---§ 7. Hec tamen omnia locum habere sancimus, quando non certi xenonis uel certi ptochotrophii, uel certe ecclesie nominatio a testatore subsecuta est, sed incertus est eius sensus. Sin autem in personam certam, uenerabilemue certam domum respexerit, ei tantummodo hereditatem uel legatum competere sancimus, nulla Falcidia nec in hac parte intercedente.---§ 8. In omnibus autem huiusmodi casibus celestes iracundias sacrosanctarum rerum administratores exspectent si qualecunque lucrum ex  huiusmodi gubernationibus sibimet acquisierint, uel si hoc committi ab alio consenserint, et non grauissima pena et interminatione quod perperam factum est studeant corrigere.



LEX L.

Idem Augustus Ioanni P. P.

Cum lege Leonina uiris reuerendissimis episcopis, et presbyteris, et diaconis peculium habere quasi castrense concessum est, eo addito ut et in ipso testari possint dubitabatur si huiusmodi testamenta debeant de inofficioso querela expugnari, cum de omnibus personis que huiusmodi peculium meruerunt eadem fuerat questio exorta? Sancimus itaque, uiris reuerendissimis episcopis, et presbyteris, et diaconis qui tale peculium quasi castrense possident,  super his tantummodo rebus que quasi castrensis peculii sunt, non solum ultima condere secundum leges elogia licere , sed etiam eorum ultimas uoluntates super his tantummodo habitas de inofficioso querele minime subiacere. Dat. Non. Februar., CP., post coss. Lampadii et Orestis, anno 2, 532.



LEX LI.

Idem Augustus Ioanni P. P.

Si quis in conscribendo instrumento sese confessus fuerit non usurum fori prescriptione propter sacerdotii prerogatiuam, sancimus non licere ei aduersus sua pacta uenire, et contrahentes decipere, cum regula sit iuris antiqui: Omnes licentiam habere his que pro  se indulta sunt renuntiare. Quam generalem legem in omnibus casibus obtinere sancimus, qui necdum per iudicialem sententiam uel amicabilem conuentionem sopiti sunt. Dat. Kal. Septemb., CP., post coss. Lampad. et Orestis uu. cc. 532.



LEX LII.

Idem Augustus Ioanni P. P.

Generaliter sancimus omnes uiros reuerendissimos episcopos, nec non presbyteros, diaconos et subdiaconos, et precipue monachos, licet non sint clerici, immunitatem ipso iure omnes habere tutele siue testamentarie, siue legitime, siue datiue; et non solum tutele eos esse expertes, sed etiam cure, non solum pupillorum et adultorum, sed et furiosi, et  muti, et surdi, et aliarum personarum, quibus tutores, uel curatores a ueteribus legibus dantur.---§ 1. Eos tamen clericos et monachos huiusmodi habere beneficium sancimus, qui apud sacrosanctas ecclesias, uel monasteria permanent, non diuagantes, neque circa diuina ministeria desides; cum propter hoc ipsum beneficium eis indulgeamus, ut, aliis omnibus derelictis, Dei omnipotentis ministeriis inhereant.---§ 2. Et hoc non solum in uetere Roma, uel in hac regia ciuitate, sed et in omni terra, ubicunque Christianorum nomen colitur, obtinere sancimus.



LEX LIII.

Idem Augustus Ioanni P. P.

Sancimus neminem omnino, neque curialem, neque  taxeotam, episcopum aut presbyterum de cetero fieri; nichil attinente aut attingente hac lege eos qui ante eam huiusmodi sacerdotio digni habiti sunt: de cetero uero neminem omnino qui supradicte sit fortune ad predictas consecrationes ascendere: et maxime si et iam antea ministrauerat, aut taxeoticis seruierat iussionibus; eum enim qui enutritus est in exsecutionibus uehementibus  et his que ex ea re accidunt, peccatis, non utique equum fuerit, modo quidem, et illico esse taxeotam, et buleutam, et facere omnium acerbissima, mox autem sacerdotem ordinari, de humanitate et innocentia exponentem dogmata. Preterquam si ab infantia, et nondum quidem ephebiam excedente etate, ei contigit inter reuerendissimos monachos connumerari, et  morari in eo ipso schemate; tunc enim permittimus ipsi, et presbyterum fieri, et ad episcopatum uenire: cum sit manifestum simul atque tale quid euenerit, et dignus sacerdotio apparuerit, quod confestim licentiam habebit manere in episcopatu, et ministrare, dummodo quartam partem sue substantie uniuerse prebeat decurionibus, et fisco  aut soli fisco, si quidem taxeotice fortune ei esse contigerit. Si uero et in reuerendissimis archimandritis censeatur, et manserit inter ipsos, et hoc etiam modo damus fortune liberationem, quartam et tunc partem sue substantie  prebituro: aliter autem neque illi ordinari concedimus, neque ordinato tale quid agere permittimus. Sciente tua excellentia quia  hec obseruari debent ab omnibus Deo amabilibus episcopis, penam exspectaturis circa ipsum sacerdotium, si quid tale fecerint; preter id, quod etiam nec ipse ordinatus sacerdotio fruetur, licet fuerit antea in aliquo gradu sacerdotii ordinatus, sed inter priuatos redigetur, et ministeria exsequetur quibus subiacebat prius. Que omnia obtinere in futurum uolumus tempus, quoniam nunc primum a nobis inuenta sunt, non pertinente ullo modo hac lege  ad eos qui semel hac dignitate sacerdotali decorati sunt, sed licentiam habentibus ipsis per substitutos ministrare, iuxta Theodosii, et ualentiniani pie memorie constitutionem, que ad Thomam rescripta est.---§ 1. Ad hec et illud iustum esse, et obtinere, et in usu esse sancimus, quod positum ab initio, et usu  obseruatum, nescimus quonam modo in desuetudinem abiit. Meminimus enim nos in Arcadii et Honorii pie memorie Constitutionem incidisse, uolentem clericos, si neglexerint suum ordinem, et in qualemcunque armatam militiam transierint, uel depositi a Deo amabilibus episcopis, militare ausi fuerint, mitti quidem ipsos militia adepta, tradi uero ciuitatum curiis ministraturos in posterum publico, quando et Domini Dei seruitio, quandiu militarunt, se abdicauerunt. Que omnia obtinere ex hac nostra sancimus lege, iubentes ipsos statim et confestim ciuitatis illius ex qua sunt fieri curiales, nisi uehementer curialibus abundet ciuitas: quo casu uicine uel ulterioris etiam usque ad unam prouinciam alteram,  ubi maxime curialium constituta est penuria. Si uero latitantes  fiant, licentiam damus curialibus, statim ingredi res eorum, eorum bona detinere, et satis sibi secundum legem inde facere. Hec igitur super reuerendissimis clericis cuiuscunque gradus obtinere in perpetuum sancimus, et in his que iam perpetrata sunt obtinere legem eam uolentes que et prius erat. Quoniam autem et quamdam constitutionem inuenimus de monachis disserentem, et uolentem ipsos non relinquere propria monasteria, neque turbare ciuitates, quam et ad quoddam sancitam esse tempus quidam suspicantur, oportere existimauimus occasionem inde accipientes, perfectiorem, et in omne tempus etiam hoc reformare, ita ut nemini de cetero reuerendissimorum  monachorum licentia sit, tale quid agere, et relinquere quidem monachicum habitum, circumcingere autem qualemcunque militiam, aut cingulum, aut dignitatem, aut eorum qui in iudiciis uersantur sequi uitam, et Dei seruitio humanas occupationes preferre aut cognoscere, illo qui tale quid fecerit dando curie ciuitatis illius ex qua est, aut etiam alterius, ut predictum est, et si quidem locuples sit, etiam pecuniaria subiturus munera, sin minus, corporalia munera; et hic licentia danda curiis  si inuisibiles fiant, occupare bona, et sibi ex his satisfacere secundum legem. In omnibus autem casibus in quibus accipere ex his curias iubemus causis, uolumus mediam quidem horum partem curiales suscipere non in auro, sed immobili possessione, uel que  subsit, uel que sit comparanda secundum prius a nobis emissam legem, aliam uero dimidiam generali mense tue excellentie inferri; ut tuus etiam thronus prouideat uigilanter, ne quid tale  lateat, sed, simul atque quid factum fuerit, conueniens super hoc fiat medela, preterquam si nunc ipsi ultro et sponte militiam reliquerint, uel simpliciter quod habent schema et ad monachicam rursum serio et uere reuertantur uitam, et inter reuerendissimos clericos connumerari festinent. Si enim hoc fecerint intra annum unum ab hac lege lata, remittimus eis penam, sufficere ipsis ex exercitio putantes emendationem. Hec autem obtinere in sequens uolumus tempus, neque illos extra dictam relinquentes penam, quotquot a nostro principatu monachi  facti tale quid fecerunt; id enim quod precessit simul quidem ob humanitatem, simul etiam tempus uerentes dimittimus, quando nichil diserte statutum prius erat.---§ 2. Item illud statuimus: siue pater, siue mater, siue alius quis ex defectu liberorum restitutionem aut substitutionem induxerit quibusdam siue masculis, siue feminis, hi autem ad nuptias uenire propter conuersationis non elegerint modum, rescindi tales restitutiones aut substitutiones; et habere ipsos potestatem in quem uoluerint modum pium tamen que inde proficiscuntur consecrare; et aut consumere superstites, aut relinquere morientes: sicut et si sub conditione liberorum susceptionis ipsis quid relictum fuerit, oportet et hoc ipsum habere  eos, liberos suscipere minime coactos. Eamdem quoque legis positionem, et in mulieribus uirginitatem professis, et uxores ducere omnimodo prohibitis reuerendissimis clericis extendimus et reponimus, et hanc gratiam Deo pro nostris temporibus dignam referimus.---§ 3. Ad hec sancimus siue uir ad solitariam uitam uenire uoluerit, siue mulier, uiro relicto, ad exercitationem monachicam uenerit, ne hoc damni causam prebeat; sed ut sua omnimodo recipiat, ita ut liceat uxori [et] dotem recipere suam, et propter nuptias donationem ei qui cum ea cohabitauerat; et quod inde uenit lucrum, non secundum eam que per repudium fit disiunctionem uindicare, aut manere apud eum qui non diuertit, sed secundum quod in casum mortis factum est pactum; quasi  uideatur is qui diuertit a communi alterius conuictu mortuus esse in alterius contubernio, cum cohabitanti sit omnino inutilis; quidquid autem in dotalibus instrumentis receptum fuerit ex pactis in casum mortis, id debitum intelligatur. Non audente muliere ante anni lapsum in aliud respicere matrimonium, propter generationis  incertitudinem. Sed si quid tale futurum sit, statim mitti diuortium, quod idcirco bona gratia uocatur, ab ea que conuersionem non eligit persona, atque ita agat quod uoluerit, lucris  ad ipsam pertinentibus. Sane eo quod lucrandum esset ex tali causa, omnimodo, si et in prioribus nuptiis uel uir uel mulier mansissent, communibus liberis ex eo matrimonio natis, si qui fuerint, conseruando. Dat. u calend.  Decemb., CP., post coss. Lampad. et Orest. an. 2, 532.



LEX LIu.

Idem Augustus Hermogeni magistro officiorum.

Raptores uirginum, uel uiduarum, uel diaconissarum, que Deo fuerint dedicate, pessima criminum peccantes, capitis supplicio plectendos esse decernimus, quod non solum ad iniuriam hominum, sed et ad ipsius omnipotentis Dei irreuerentiam committitur. Qui itaque huiusmodi crimen commiserint, et qui eis auxilium tempore inuasionis prebuerint, ubi inuenti fuerint in ipsa rapina, et adhuc flagrante crimine deprehensi a parentibus sanctimonialium uirginum, uel uiduarum, uel diaconissarum aut earum consanguineis, uel tutoribus, seu curatoribus, conuicti  interficiantur. Sin autem post commissum tam detestabile crimen, aut potentatu raptor se defendere, aut fuga euadere potuerit, in hac quidem regia urbe tam uiri excelsi prefecti pretorio, quam gloriosissimus prefectus urbi, in prouinciis autem, tam uiri eminentissimi prefecti pretorio per Illyricum, et Africam, quam magistri militum per diuersas nostri orbis regiones, nec non uir spectabilis prefectus Aegypti, et uicarii, et proconsules, et nichilominus uiri spectabiles duces, et uiri clarissimi rectores prouinciarum, nec non alii cuiuslibet ordinis iudices, qui in locis illis inuenti fuerint, simile studium cum magna sollicitudine adhibeant, ut eos possint comprehendere; et comprehensos in tali crimine, post  legitimas, et iuri cognitas probationes, sine forti prescriptione, durissimis penis afficiant, et mortis condemnent supplicio. Bona autem eorum, si hoc commissum fuerit in sanctimonialem uirginem, que uel in asceterio, uel monasterio degit, siue eadem uirgo diaconissa constituta sit, siue non, eidem monasterio, uel asceterio ubi consecrata est addicantur, ut ex his rebus et ipsa solatium habeat, dum uiuit, sufficiens, et res omnes sacrosanctum asceterium seu monasterium pleno habeat dominio; sin autem diaconissa cuiuscunque ecclesie sit, in nullo tamen monasterio, uel asceterio constituta, sed per se degit, raptoris eius substantia ecclesie cuius diaconissa est assignetur, ut ex his facultatibus ipsa quidem usumfructum, dum superest, ab eadem ecclesia consequatur;  ecclesia uero omnem proprietatem et plenam possessionem earumdem rerum nostro habeat beneficio, nemine uel iudice, uel quacunque alia persona hec audente contemnere. Penas autem, quas prediximus  constituimus non tantum aduersus raptores, sed etiam contra eos qui hos comitati in ipsa inuasione et rapina fuerint. Ceteros autem omnes qui conscii et ministri huiusmodi criminis reperti et conuicti fuerint, uel eos susceperint, uel quamcunque opem eis tulerint, siue masculi, siue femine sint, cuiuscunque conditionis, uel gradus, uel dignitatis, pene capitali tantummodo subiicimus. Ut huic pene omnes subiaceant, siue uolentibus, siue nolentibus sanctimonialibus uirginibus, siue aliis supradictis mulieribus,  tale facinus fuerit perpetratum. Dat. Xu Kalend. Decemb., CP., dn. Iustiniano P. P. A. III cos. 533.



LEX Lu.

Idem Augustus.

Ut non liceat parentibus impedire quominus liberi eorum uolentes monachi aut clerici fiant, aut eam ob solam causam exheredare: sed si ipsi testamentum condant, necesse habento quadrantem illis relinquere; sin autem hoc non fecerint, locus sit ab intestato.

§ 1. Quod si illi monasteria aut ecclesias relinquant; atque mundani fiant, omne ipsorum ius ad monasterium aut ecclesiam pertinet.



LEX LuI.

 Idem Augustus Ioanni PP.

Deo nobis auxilium prebente, omnia que pro honore sancte Ecclesie catholice ad Dei placitum fieri properamus, legibus constituere et operibus adimplere desideramus. Et iam quidem multa cum eius auxilio statuimus que ecclesiastice doctrine atque statui conueniunt: in presenti uero hoc pia deliberatione duximus corrigendum, quod hactenus contra Dei timorem fiebat. Cognitum etenim nobis est, quod si quis sponsus, uel sponsa, post datas et acceptas arrhas, uoluisset se diuino deputare seruitio, et a seculari conuersatione recedere, ac sanctimonialem uitam uiuere, atque in Dei timore permanere, compellebatur uir quidem ea que arrharum nomine dederat  amittere, sponsa uero in duplum id quod acceperat reddere. Quod nostre mansuetudini, religioni contrarium esse, uisum est. Unde per presentem legem in perpetuum ualituram iubemus: ut si quis sponsus uel sponsa, [desiderauerit seculi istius uitam contemnere, et in sanctimonialium conuersatione uiuere] sponsus quidem omnia que arrharum nomine futuri causa coniugii dedit sine ulla deminutione recipiat; sponsa autem non duplum , sed hoc tantummodo sponso restituat quod arrharum nomine acceperat, et nichil amplius reddere compellatur, nisi quod probata fuerit accepisse. Nam et maritis et uxoribus qui seculo renuntiant iam anteriore lege a nobis prouisum est: ut, siue maritus, siue uxor religionis causa a coniugio recesserit, et solitariam  uitam elegerit, unusquisque eorum res suas recipiat, quas pro dote uel ante nuptias donatione prestiterat, et hoc tantummodo lucri nomine consequatur ab eo qui solitariam uitam elegerit, quod debuit legitime uel ex pacto per casum mortis exigere.

§ 1. Hoc etiam cognitum nobis correctione nostra dignum esse iudicamus, ut si quis in parentum potestate constitutus uel constituta, uel forsan huiusmodi iure absolutus uel absoluta, elegerit se monasterio uel clero sociare, et reliquum uite sue tempus sanctimonialiter degere uoluerit, non liceat parentibus eosdem uel easdem quocumque modo abstrahere, uel propter hanc tantummodo causam quasi ingratum uel ingratam a sua hereditate uel successione repellere, sed necesse sit eis omnimodo, cum ultimam  uoluntatem suam, siue per scripturam, siue alio legitimo modo perficiunt, quartam quidem portionem secundum leges nostras eis relinquere; sin autem et amplius uoluerint eis largiri, hoc eorum uoluntati concedimus. Sin uero ultimam uoluntatem parentes neque testamento, neque alio ultimo elogio declarasse monstrati fuerint, omnem parentum substantiam heredes, quibus ab intestato competit, secundum leges nostras sibi defendant, nullo eis impedimento ex sanctimoniali conuersatione generando, siue soli, siue cum aliis ad successionem uocantur.---§ 2. Huius autem perpetue nostre legis beneficia eos uolumus obtinere, qui in monasterio uel clericatu perseuerauerint. Nam si qui eorum de quibus presentem legem posuimus sanctimonialem uitam elegerint,  ad secularem autem conuersationem postea remeauerint, iubemus omnes eorum res ad iura eiusdem ecclesie uel monasterii a quo recesserint pertinere.---§ 3. His ita dispositis, repetita lege iubemus ut nullus Iudeus, uel paganus, uel hereticus seruos Christianos habeat. Quod si inuenti in tali reatu fuerint, sancimus seruos omnibus modis liberos esse, secundum anteriorem nostrarum legum tenorem. In presenti autem hoc amplius decernimus, ut si quis ex predictis Iudeis, uel paganis, aut hereticis habuerit seruos nondum catholice fidei sanctissimis mysteriis imbutos, et predicti serui desiderauerint ad orthodoxam fidem uenire, postquam catholice ecclesie sociati fuerint, in libertatem modis omnibus ex presenti  lege eripiantur; et eos tam iudices prouinciarum quam sacrosancte ecclesie defensores, nec non beatissimi episcopi, defendant, nichil pro eorum pretiis penitus accipientibus dominis. Quod si forte posthac etiam ipsi domini eorum ad orthodoxam fidem conuersi fuerint, non liceat eis ad seruitutem reducere illos qui eos ad fidem orthodoxam precesserunt. Sed si quis talia usurpauerit, penis grauissimis subiacebit. Hec igitur omnia que pietatis intuitu nostra sanxit eternitas, omnes iudices, et religiosissimi antistites, siue Africane dieceseos , siue aliarum prouinciarum, gnauiter et studiosissime obseruari procurent. Nam contemptores non solum pecuniaria multa, sed etiam capitis supplicio ferientur.



LEX LuII.


Idem Augustus Ioanni P. P.

Presens lex in alterius legis scripte a nobis refertur mentionem, quam proculdubio et denuo confirmare cum quadam meliore putauimus oportere adiectione, maiorem penam contra delinquentes proferendo; non quia augmentis delectemur penarum , sed ut metu pene eos qui ad peccandum procliues sunt a peccando arceamus. Scimus igitur nos scripsisse legem dicentem nullam esse licentiam sanctissimarum ecclesiarum economis, aut antistitibus xenonum, aut nosocomiorum, aut ptochiorum, aut monasteriorum, siue uirorum, siue mulierum, aut aliorum talium corporum, quorum prefata constitutio  meminit, ea que in perpetuum illis relicta sunt, que annalia uocant leges, secundum aliquod pactum aut auro distrahere certo, aut alienare aliter per quemcunque modum, et posteris adimere id quod eis obueniret exinde solatium: et conuenientes legi adiecimus rationes, ut quia non amplius propter tale commentum, nec appellatio quidem annui conseruetur, nisi per singulos annos contingat prestari, sed semel representatum, postea perfecte pereat. Hanc iterum cum aliqua adiectione renouantes legem sancimus: si quis aut reuerendissimorum economorum, aut xenodochorum, aut nosocomorum, aut ptochotrophorum, aut gerontocomorum, aut brephotrophorum, aut orphanotrophorum, aut archimandritarum, aut aliarum contentarum priore nostra diuina constitutione  personarum, id quod in perpetuum relictum est uenerabilibus domibus quibus presunt, siue in auro, siue in aliis rebus, tentauerit transmutare, ne uideatur esse perpetuum, sed transactionibus aut uenditionibus, aut quibusdam aliis machinationibus, ut quod perpetuum manere debebat terminetur, tentauerit, preter uim a nobis nuper profecte in huius modi rebus diuine legis, nullam habere ullo modo licentiam hoc facere; sed et si fecerit, irritum esse quod factum fuerit; et licentiam esse ei qui post ipsum eamdem suscipiet curam, uel etiam eo negligente  ceteros deinceps omnes statim reuocare id quod fuerit factum, et ita infirmum declarare, atque si ab initio non processisset, ut et fructus  medii temporis, et usuras, et omnem utilitatem ad pium pertinere omnimodo locum, omnibus que medio tempore attentata sunt quiescentibus. Homini etenim cuique cursus unus est uite ab opifice datus, cuius finis est omnino mors: uenerabilibus uero domibus, et earum cetibus, indesinenter a Deo custoditis, non est neque secundum earum possessiones inducere aliquam metam: sed quousque utique permanserint uenerabiles domus , equum itidem est manere, et in perpetuum relictas erogationes aut reditus immortales semper piis actionibus nunquam cessaturis seruituros. Eum igitur qui tale quid deliquerit, et  transferre rem auro accepto, aut per aliam occasionem presumpserit, damnum quidem nullum induci  his contra quas talia perpetrarunt domibus, sed illas quidem domos, et aurum, et rem lucrari, quam acceperunt; et nichilominus relictum exigere absque ulla quacunque diminutione, tam ab ipso qui hoc egit, quam ab eius heredibus et successoribus, et illius res, et bona obligari ipsi qui cum eo contraxit; et ea ipse uindicet, tam contra illius personam quam bona ipsius, usque ad plenam et competentem ipsi indemnitatem, ne scilicet contra uenerabilem domum, quam contra fas fraudauit, ullam speret datorum recuperationem, aut eius, quod factum est, instaurationem: quod autem ad ipsum quocum contraxit attinet,  omnem habeat a legibus licentiam regredi contra ipsum, et heredes eius, et res eius, et quod datum est, si possit, exigere; ut, si minus ob Dei metum, metu saltem proprie ipsorum substantie, et suorum heredum tardiores fiant ad huiusmodi pactiones; quas in confesso est eos nullius boni causa celebrare, sed uel pecuniis corruptos, uel affectionibus quibusdam superatos. Que omnia per hanc diuinam legem prohibentes et ipsam sacris nostris inscribi legibus sancimus, et offerimus ipsi Domino uniuersorum Deo et Saluatori nostro Iesu Christo, pulchrum quoddam et conueniens ipsi sacrificium et ipsam adducentes. Datum prid. Id. Septemb., CP., dn. Iustinian. P. P., A. Iu, et Paulino u. c. coss., 534.



LIB. I, TIT. Iu. De episcopali audientia et diuersis capitulis que ad ius curamque et reuerentiam pertinent pontificalem.



LEX XXI.

Imperator Iustinianus Augustus Menne. P. P.

Si presens quidem sit qui pecuniam numerasse uel alias res dedisse scriptus est, aliquam uero administrationem in prouinciis gerat, ut difficile esse uideatur, denuntiationem eidem non numerate pecunie mittere, licentiam damus ei qui memorata exceptione uti uelit, alios iudices adire, et per eos ei manifestare quia exceptionem huiusmodi obiicit, factam a se super non numerata pecunia querelam esse.  Quod si non sit alius administrator ciuilis, uel militaris, uel per aliquam causam ei sit difficile, qui memoratam querelam opponit, eum adire, et ea que dicta sunt facere: licentiam damus etiam per uirum reuerendissimum episcopum eamdem suam exceptionem creditori manifestare, et ita tempus statutum interrumpere.---§ 1. Quod etiam in exceptione non numerate dotis locum habere receptum est. Datum Kalend. Iul., Constantin., dn. Iustiniano A. II cos. 528.



LEX XXII.

Imperator Iustinianus Augustus Menne P. P.

Neminem uolumus in custodiam coniici absque iussu gloriosissimorum, uel illustrium, uel clarissimorum magistratuum huius felicissime urbis, uel prouinciarum,  aut defensorum ciuitatum.

§ 1. De his autem quicunque coniecti aut coniiciendi sunt, Deo amabiles locorum episcopos iubemus per unam cuiusque hebdomade diem, id est, feria quarta, aut sexta, que et Parasceue appellatur, eos qui in custodia habentur uisitare, et diligenter inquirere causam ob quam detinentur; et siue serui sint, siue liberi, siue pro pecuniis, siue pro aliis criminationibus, siue pro homicidiis coniecti, illustrissimos, et spectabiles, et clarissimos magistratus admonere, tam eos qui sunt in hac felicissima urbe quam qui sunt in prouinciis, ut ea exsequantur circa ipsos que diualis nostra constitutio ad illustres prefectos ea de re emissa precipit: licentia data Deo karissimis pro tempore episcopis, si quam negligentiam admissam  cognouerint ab illustrissimis et magnificentissimis atque clarissimis pro tempore magistratibus, uel iis que illis parent officiis, talem ipsorum negligentiam indicandi, ut conueniens aduersus negligentes animi nostri motus insurgat. Datum Xu Kalend. Februar., CP., Decio cos. 529.



LEX XXIII.

Idem Augustus Menne PP.

Priuatos carceres modis omnibus in urbibus atque in uicis constitui uetamus: ipsis qui custodiuntur Dei amicissimorum loci episcoporum prouidentia a detentione remissis. Dat. XII Kalend. Feb., CP., Decio cos. 529.



LEX XXIu.

Idem Augustus Demostheni P. P.

 Nemini licere uolumus, siue ab ingenuis genitoribus puer paruulus procreatus, siue a libertina progenie, siue seruili conditione maculatus expositus sit, eum puerum in suum dominium uindicare, siue nomine dominii, siue ascriptitie, siue colonarie conditionis. Sed neque his qui eos nutriendos sustulerint, licentiam concedimus penitus cum quadam distinctione eos tollere. Sed nullo discrimine habito, hi qui ab huiusmodi hominibus educati, uel nutriti, uel aucti sunt, liberi et ingenui appareant, et sibi acquirant, et in posteritatem suam uel extraneos heredes omnia que habuerint, quo modo uoluerint, transmittant. Hec obseruantibus non solum presidibus prouinciarum, sed etiam uiris religiosissimis  episcopis. Datum Chalcedone, uIII Kalend. Iul., Lampadio et Oreste uu. cc. coss. 530.



LEX XXu.

Idem Augustus Demostheni P. P.

Que de alea siue  cottis, ac de eorum prohibitione, a nobis sancita sunt, ea liceat Dei amicissimis episcopis et perscrutari, et cohibere, si fiant, et flagitiosos per clarissimos presides prouinciarum, et patres defensoresque ciuitatum ad modestiam reducere. Datum X Kal. Octobr., CP., Decio cos. 529.



LEX XXuI.

Idem Augustus Iuliano P. P.

De his que singulis annis ad ciuitates pertinent , tam ex publicis quam ex priuatis, ut dictum est, causis, sancimus ut in unum conueniant religiosissimus episcopus, ac tres bone existimationis, et qui ceteris prestant in ea ciuitate, ac singulis annis inspiciant opera facta; et curent ut et metiantur, et rationem conficiant qui ea administrant aut qui administrauerunt, et in monumentorum gestione ostendant impletionem operum, aut administrationem  sitonicarum, et balneariarum pecuniarum, siue que in uiis muniendis, aut aqueductibus, aut aliis rebus consumuntur. Que omnia nunquam omnino minui uolumus. In monumentorum uero gestione appareat, sitne solutus an obligatus qui ea administrauit, et an quod debuit soluerit, atque ita erit cautum ei qui eam curam suscepit. Mittemus enim nos, cum placuerit, quem commodum erit, ut inspiciat rationes ab eis factas; et cum recte factas esse repererit, calculum feret quo ipsis heredibusque et successoribus consuletur, neque aliarum rationum aut controuersiarum occasio relinquetur. Omnia uero, propositis sanctis Euangeliis, diligenter fiant, nam inquisitionem nos cum libuerit fieri iubebimus. Oportet itaque studere religiosissimum episcopum, et qui  cum eo rationes conficiunt, ut opera in ingentes sumptus prescripta singulis annis diligenter fiant ex publicis fructibus atque reditibus reparanda. Sin autem noluerit rationibus subesse qui ea administrat, neque ferat sanctissimum eius loci episcopum, et illos possessores qui ad eam rem constituuntur, et qui ad rationes reddendas eum uocant, cogatur id agere per clarissimum prouincie presidem et cohortem que ei parere solet: ac sine ullo damno compellatur ut modis omnibus rationes submittat religiosissimo episcopo, et primis illius ciuitatis; quodque appareat ab eo deberi, ciuitati reddatur.---§ 1. Omnem uero libertatem tollimus nostris presidibus mittendi in agros discussores, aut ratiocinatores, aut exequatores ad publicarum  rationum exsecutionem. Sed si quid huius modi nobis ignorantibus fiet, si quidem sacra forma ad aliquos per subreptionem emanauerit, liceat religiosissimo episcopo eius ciuitatis suscipere quidem sacram formam, renuntiare tamen nobis, ut nos cognoscamus an ex nostra ad illum presidem iussione, an per obreptionem facta sit, ut si per subreptionem facta esse uideatur quod factum sit, inutile fiat, et periculum subeat qui eam quesiuit. Si uero ab aliquo e nostris prefectis emissum decretum aut commonitorium sit, aut preceptum aliquod, aut rationum scriptura, et de aliquo ex predictis capite permittatur, uolumus ut modis omnibus non eius urbis episcopus, et primi ciuitatum illis rebus preficiantur, sed liceat prouincie presidi, et ipsis possessoribus  ac ciuibus iussiones reiicere, ac ne obolum quidem ea de causa prestare. Si uero in ea re sanctissimus episcopus negligens fuerit, habebit et Dominum Deum nostrum infensum, et imperialem uindictam exspectabit, si ea seruili silentio sacerdotalique licentia indigno, preterierit.---§ 2. Si quis autem in prouincia renuntiauerit magistratuum aut consulum processiones, siue generales formas gloriosissimorum prefectorum, aut alicuius alterius e nostris magistratibus, siue constitutionem, siue sacrum commonitorium, siue generales litteras, siue erectionem imperialium statuarum indicauerit, non liceat amplius sex nummis aureis in singulas nuntiationes, aut in singulas formas, aut constitutiones, aut sacra commonitoria, aut generales litteras, aut statuarum erectiones  accipere in singulis prouinciis, ad quas litteras accepit; ac, licet multe sint in ea prouincia urbes, nichil amplius prestetur, quam illi sex nummi. Si quid uero amplius acceperit, eius quadruplum restituet; liceatque eius urbis episcopo hoc prohibere. Eadem tamen pena decem librarum auri, et prouincie presidi, et ei subdito officio, et episcopo imponitur, si illis permittant plus petere, neque id modis omnibus prohibuerint.---§ 3. Nemini enim omnino permittimus nostrorum magistratuum huiusmodi formas circa prouincias emittere de riuorum, aut de cloacarum purgatione, aut de amolitione edificiorum a muris, aut stationum a porticibus, aut eorum que produlia appellantur, aut de ruderum ac dimidiatarum columnarum euersione, aut de imaginibus, aut  si quid alio pacto sit excogitatum, aut etiam de ciuilibus quibuscunque controuersiis. Sed liceat episcopo et iis qui primi sunt eius urbis, et presidibus prouinciarum, et possessoribus ac ciuibus insinuata aliqua forma, ei quidem non deferre, sed prohibere ac cercere omnem exactionem omnemque uim que ex eo eueniat. Eademque pena afficiat sanctissimos episcopos, nisi id prohibuerint.---§ 4. Sed et oportet episcopum, ac patrem ciuitatis, et ceteros bone opinionis possessores prouidere, ne locus aliquis ciuilis aut publicus iuxta muros urbis, aut in publicis porticibus, aut in plateis, aut in quocunque alio loco ab aliquo indebite possideatur, neue publicus locus alicui sine nostra sacra forma tradatur.

 § 3. Iidem inquirant de aquarum distributione, que sacra aliqua forma cuique pertineat, ut ne hic plus, ille minus habeat, quam ei competit.---§ 6. Neque uero fideiussionis causa, aut supra mandati formam nostros subiectos affici pateremur, sed si quidem immobiles res habeant idoneas, iusiurandum tantum prestent, et conscribantur; sin autem non habeant, usque ad quantitatis estimationem, fideiussionem sine ullo damno prebeant. Si uero dubitauerint exactores de fideiussorum fide, facultatibus aut cautione, in eumdem locum religiosissimus episcopus, et patres ciuitatis, ac defensor conueniant, ac decernant, an idoneus esse fideiussor uideatur usque ad quantitatem de qua agitur, et necesse habeat exactor suscipere eum in fideiussorem, qui nichil pro  fideiussione aut sacramento prestabit, preterquam si priuata nostra, aut cuiusquam magistratus maioris iussione personam ducendam esse, fideiussori non esse credendum decernatur. Tunc enim licebit exactori fideiussorem non accipere, id uero agere sine ullo detrimento. Ceterum eadem multa aduersus religiosissimum episcopum et clarissimum prouincie presidem imponitur, si quid eorum transgredi passi fuerint, aut si cum transgressum erit, non id statim renuntiauerint.---§ 7. Neque etiam patiantur ut plus definita parte a nostra constitutione pro sportulis accipiatur; neue descriptio ob aliquam causam in ciuitatibus fiat nisi ob illas tantum, quas supra enumerauimus, renuntiationes processionum, constitutionum, sacri et generalis commonitorii, aut forme, aut litterarum, et huius  modi omnium rerum, de quibus antea sanximus: item que propter suam conseruationem, atque salutem ciues facere uoluerint ad opera forte publica, uel ad sitoniam, uel ad aliam quamuis causam, que omnibus placeat propter urbis honorem fieri, ex quo respublica adiuuetur. Contra eos uero qui hec transgredi tentauerint, et si ad nos religiosissimi episcopi id non retulerint, ea seruentur que antea a nobis commonita sunt.---§ 8. Atque oportet singularum urbium Dei amantissimos episcopos, cum omnia cognouerint que a nobis de his rebus disposita sunt, et de metatorum exactione, et de rapinarum prohibitione, ac de ceteris rebus que nostra sacra constitutione continentur, que de omnibus edita est, finem competentem imponant. Datum uIII Kalend.  Iul., Chalced., Lampad. cos. 530.



LEX XXuII.

Idem Augustus Iuliano P. P.

De creationibus curatorum, qui furiosis utriusque sexus dantur, necessarium nobis uisum est constituere quemadmodum eas celebrari oporteat. Et, si quidem pater curatorem furioso uel furiose in ultimo elogio heredibus institutis uel exheredatis dederit, ubi et fideiussionem cessare necesse est, paterno testimonio pro eius satisdatione sufficiente, ipse qui datus est ad curationem perueniat: ita tamen, ut in prouinciis apud presides earum, presente eis tam uiro religiosissimo locorum antistite, quam tribus primatibus, actis interuenientibus, tactis sacrosanctis  Scripturis, depromat, omnia se recte et cum utilitate furiosi gerere, neque pretermittere que utilia esse furioso putauerit, neque admittere ea que non utilia furioso esse existimauerit; et, inuentario cum omni subtilitate publice conscripto, res suscipiat, et secundum sui opinionem disponat sub hypotheca rerum ad eum pertinentium, ad similitudinem tutorum et curatorum adulti. Sin autem testamentum quidem parens non confecerit, lex autem curatorem, utpote agnatum, uocauerit, uel, eo cessante, aut non idoneo forsitan existente, ex iudiciali electione curatorem ei dare necesse fuerit, tunc scilicet et in prouinciis apud presides cuiuscunque prouincie, et uirum religiosissimum episcopum ciuitatis, necnon tres primates, creatio procedat; ita ut, si quidem curator substantiam  idoneam possidet, et sufficientem ad fidem gubernationis, sine aliqua satisdatione creatio procedat. Sin autem non talis census eius inueniatur, tunc et fideiussio, in quantum possibile est, ab eo exploretur; creatione omnino, sacrosanctis Scripturis propositis, in omni causa celebranda; ipso autem curatore, cuiuscunque substantie uel dignitatis sit, prefatum sacramentum pro utiliter rebus gerendis prestante, et inuentarium publice conscribente; et hypotheca rerum curatoris modis omnibus adhibenda, quatenus res possint furiosi undique utiliter gubernari. Datum Kal. Sept. Constantin., Lamp. et Oreste uu. cc. coss. 530.



LEX XXuIII.

Idem Augustus Iuliano P. P.

 Tam dementis quam furiosi liberi, cuiuscunque sexus, possunt legitimas contrahere nuptias, tam dote quam ante nuptias donatione a curatore eorum prestanda: estimatione tamen in hac quidem regia urbe excellentissimi prefecti urbi, in prouinciis autem uirorum clarissimorum earum presidum uel locorum antistitum, tam opinione persone quam dotis moderatione, et ante nuptias donationis, statuenda; presentibus tam curatoribus dementis quam furiosi, necnon his qui ex genere eorum nobiliores sunt; ita tamen, ut nulla ex hac causa oriatur, uel in hac regia urbe, uel in prouinciis iactura substantie furiosi, uel dementis, uel mente capti, sed gratis omnia procedant, ne tale hominum infortunium etiam expensarum detrimento pregrauetur.



LEX XXIX.


Idem Augustus Iuliano P. P.

Sancimus ut nemo uenerabilis clericus ab aliquo siue clerico, siue laico ab initio apud beatissimum prouincie Patriarcham accusetur, sed prius iuxta sacra instituta apud episcopum ciuitatis in qua clericus uersatur; tum, si is suspectus est, apud metropolitanum episcopum reum agat; sed si forte ne ei quidem accusatio placuerit, ad sacram eius regionis synodum accusatum deducat; et cum metropolitano, tribus conuenientibus religiosissimis episcopis, qui ceteris propter ordinationem preferuntur, de causa coram tota synodo cognoscatur; et si quidem ei que iudicata erunt placuerint, ab accusando discedat.  Si uero se ledi existimauerit, prouocet illius prouincie beatissimum patriarcham, atque iis que ipse iudicauerit omnino pareat, perinde ac si eum ab initio iudicem esset consecutus; nam contra horum antistitum sententias non esse locum appellationi, a maioribus nostris constitutum est. Hoc idem seruandum est, si episcopus ab aliquo laico, siue ab aliquo clerico, siue ab altero religiosissimo episcopo accusatus sit. Nam ut statim accusatio ad sanctissimos patriarchas deferatur, et ut accusati in aliam prouinciam mittantur, omnino prohibemus, preterquam si accusationem quis ob eam rem intulerit, quod causa illius regionis religiosissimo episcopo commissa fuerit, quo casu licet ad ipsos quoque sanctissimos patriarchas deferre accusationem. Littere tamen conficiantur  ad aliquem ex episcopis eorum locorum, ut is causam audiat, ut antea a nobis dictum est.---§ 1. Non uero ei liceat facere ut descendant in prouincias uenerabiles clerici, et immodicas sportulas, dum accusantur, inferant, qua in re hucusque peccatum esse cognouimus. Neque enim in singulas reorum personas plus sexta aurei nummi parte pro sportulis dari concedimus iis qui a sanctissimis patriarchis ac metropolitanis mittuntur; aut si episcopus missus est, sex tantum aurei ex quacunque quantitate ac causa, neque amplius prebeatur. Hoc in metropolitanis etiam teneat, cum ad eos accusatio contra episcopum qui sub eo sit aut eius prouincie clericum defertur. Nam si in ciuilibus iudiciis moderari sportularum et sumptuum modum curauimus,  eaque ex lege prestari uoluimus, multo magis in ecclesiasticis accusationibus modum seruari sancimus.---§ 2. Enimuero, si remissa causa ad sanctissimum patriarcham, aut ad aliquem ex religiosissimis metropolitanis, aut ad alium Dei amantissimum episcopum sententia lata sit, que alicui parti displiceat ac prouocetur, ad archiepiscopalem hanc sedem referatur appellatio, in qua  lis cognoscatur.

§ 3. Si uero quis ausus fuerit aduersus hec quidquam tentare, is quidem omne quod accepit cum altero tanto ei qui negotium passus est prestabit, fietque ecclesiastice multe subiectus apud sanctissimum patriarcham, aut religiosissimum metropolitanum, qui tunc erit ecclesiasticorum numero  eiiciendus.

§ 4. Has autem actiones, siquidem ad ecclesiastica negotia pertinent, necesse fore iubemus ut a solis religiosissimis episcopis aut metropolitanis, aut a sacris synodis, aut a sanctissimis patriarchis cognoscantur; si uero ciuilium rerum controuersia sit, uolentes questionem apud antistites instituere, patiemur, inuitos tamen non cogemus, cum iudicia ciuilia sint, si ea adire malint, apud que licet etiam de criminibus cognoscere.

§ 5. Quoniam uero quidam sunt sanctissimi patriarche, qui in prouinciis in quibus existunt metropolitanorum officium gerunt, alii per totam diecesin, episcoporum, metropolitanorum, atque aliorum qui  sub eis sunt ordinationes faciunt, ea de causa illud obseruari sancimus, quod de metropolitanis antea disposuimus; is enim iure metropolitanus uocatur qui in episcopos minores ex sacris regulis eam potestatem habet. Dat. Xu Kal. Nou., CP., Lamp. cos. 530.



LEX XXX.

Idem Augustus Ioanni P. P.

Sancimus, in curationibus iuniorum, siue prime, siue secunde sint etatis, aut alii quidam, quibus lex dat curatores, siquidem usque ad quingentos aureos et solummodo facultates sint iuniorum, non presidum prouinciarum exspectare creationem, neque impensis maximis subiici, presidibus forte neque morantibus in urbibus illis in quibus prospici curationi  contingit, sed apud ciuitatis illius ecdicum [defensorem] aut strategum [magistratum municipalem,] uel in Alexandrina ciuitate apud eius iuridicum, una cum religiosissimo eius episcopo, aut aliis etiam publicis personis, si harum copiam habeat ciuitas, fieri creationes curatorum seu tutorum; fideiussore secundum mensuram facultatum dato, secundum dictarum personarum iudicium; et aliis omnibus procedentibus, quecunque super tutorum uel curatorum fideiussione et secundum modum facultatum consueta sunt; sola personarum transmutatione, per quas hec fiant propter minorum utilitatem a presenti sanctione introducta; omnibus uidelicet his sub sola duorum numismatum [id est, solidorum] datione conficiendis, presertim cum hac maxime de  causa hec posita sit constitutio, pena imminente, si quis plus accipere ausus fuerit, aut distulerit constituere tutelam seu curationem spe maioris lucri; et eo non solum triplum reddituro omne quidquid acceperit, sed etiam ab ipsa sollicitudine et administratione remouendo. Cum autem facte fuerint tutorum aut curatorum creationes, presente etiam religiosissimo ciuitatis episcopo, in ipsis sanctissime ecclesie archiis deponi gesta sancimus, ut sit perpetua rei memoria, et non intercidat casibus fortuitis curationis exinde quesita cautela. His que in magna hac ciuitate fiunt tutelis aut curationibus apud solum clarissimum pretorem faciendis, uti iam sancitum est. Dat. u Kalend. Aug., CP., post consul. Lamp.



LEX XXXI.


Idem Augustus Ioanni P. P.

Sancimus ut si quando abfuerit is qui res alienas uel creditori obnoxias detinet, et desideret dominus rei uel creditor suam intentionem proponere, et non ei licentia sit, absente aduersario suo qui rem detinet, uel infantia, uel furore laborante, et neminem tutorem uel curatorem habente, uel in summa potestate constituto [eamdem rem auctoritate sua usurpare], licentia ei detur adire presidem prouincie, libellumque ei porrigere, et hec in querimoniam deducere, et intra constituta tempora interruptionem facere; sin autem nullo poterit modo presidem adire, saltem ad episcopum locorum eat et suam  manifestare uoluntatem in scriptis deproperet. Dat. Constantin. Kal. Octob. post consul. Lampadii et Orestis uu. cc. coss. 531.



LEX XXXII.

Idem Augustus.

Differente domino recipere emphyteuma, licentiam habet emphyteuta consignare ipsum, et Constantinopoli quidem in fine triennii contestari id ipsum apud hyparchos [seu prefectos pretorio] aut apud prefectum urbis, aut competentem recusantis magistratum, aut patriarcham, si dominus homo sit potens: in prouinciis autem apud presidem, aut, eo non morante ibi, apud defensorem, aut episcopum ciuitatis, in qua est is qui recusat; et unius ipsorum assumere testationem: ac nisi aut sic acceperit canonem,  canon soluitur, et lucratur canonem emphyteuta etiam sequentis temporis, et eousque quo dominus mittat per testationem petitum; exinde etenim, non autem ex preterito tempore, accipiet, et post triennium post attestationem eiusmodi indeuotum emphyteutam expellere poterit.



LEX XXXIII.

Idem Augustus ubique terrarum constitutis episcopis.

Sacram fecimus constitutionem, nemini permittentes, neque inuitam mulierem, ancillam, aut liberam in scenam, aut orchestram pertrahere; neque conuerti uolentem, prohibere eam eius fideiussores quasi super hoc ipso certum auri modum promissum repetendo; sed si quid tale factum fuerit, prohiberi hec  et a clarissimis prouinciarum presidibus, et a ciuitatum religiosissimis episcopis, constituimus, dantes licentiam religiosissimis episcopis, una cum clarissimo prouincie preside, etiam inuitos trahere ad se eos qui compulerint, aut qui mutari seu conuerti ab ea actione prohibuerint; et publicam quidem fieri eorum substantiam, ipsos uero ciuitate expelli. Si uero qui prouinciam regit ipse sit qui eas compulerit, aut a predicta actione conuersionem seu resipiscentiam prohibuerit, damus licentiam, et solos religiosissimos episcopos adire eam, que talia patitur, aut eius fideiussorem, hunc uero  aduersari magistratum habenti, et non permittere iniuste agere; aut si minus fuerint ad id exsequendum potentes, indicare id nostro imperio, ut a nobis  competens exerceatur pena, fideiussionibus simul liberandis, et fideiussoribus indemnibus conseruandis, licentiam dantes conuersis huiusmodi mulieribus liberis et ingenius existentibus ad matrimonium transire legitimum, etiamsi contigerint honestissimis dignitatibus qui illas duxerint decorati, non amplius indigentibus imperialibus rescriptis, sed sua potestate nuptias celebrantibus, nuptialibus nimirum instrumentis omnimodo inter ipsos factis. Eademque et de filiabus scenicarum constituentes.---§ 1. Hanc autem dictam constitutionem, et in quinto libro omnium constitutionum huius scilicet nostre pietatis cognominis libri, ad ciuiles magistratus rescriptam, posuimus. Quoniam enim oportebat  per presentem sanctionem et uobis ubique terrarum positis religiosissimis episcopis hec facere manifesta, propterea congregantes que ad ipsam pertinent, expositione latiore sancita, etiam eamdem diuinam constitutionem fecimus ad uos, ut sacerdotalem conseruantes reuerentiam, et continentie studiosi, hec custodiatis, tam magni Dei metum quam imperialem indignationem, si quid horum pretermiseritis, considerantes. Dat. Kal. Nou., CP., dn. Iustin. Iu et Paulino coss. 534.



LEX XXXIu.

Idem Augustus Epiphanio sanctissimo archiepiscopo huius felicissime urbis, et uniuersali patriarche.

Certissime credimus quia sacerdotum puritas, et decus, et ad dominum Deum et Saluatorem nostrum  Iesum Christum feruor, et ab ipsis misse perpetue preces, multum fauorem nostre reipublice et incrementum prebent, per quas datur nobis, et barbaros subiugare, et in dominium redigere illos que antea non obtinuimus; et quanto plus rebus illorum accedit honestatis et decoris, tanto magis et nostram rempublicam augeri credimus. Si enim hi pretulerint uitam honestam, et undique irreprehensibilem, et reliquum populum instruxerint, ut is ad illorum honestatem respiciens, multis peccatis abstineat, planum est quod inde et anime omnibus meliores erunt, et facile nobis tribuetur a maximo Deo et Saluatore nostro Iesu Christo clementia conueniens.

§ 1. Hec igitur nobis speculantibus nuntiatum est, preter communem rerum fidem, quosdam ex reuerendissimis  diaconis, itemque presbyteris , quosdam, inquam, ex his non uerentur, alii quidem per seipsos cubos seu tesseras contrectare, et adeo pudendum atque ipsis etiam idiotis a nobis frequenter interdictum spectaculum participare; alii uero talem ludum non accusant, sed uel communicant facientibus, aut sedent spectatores actus indecori; et spectant quidem cum auiditate omnimoda res omnium rerum importunissimas; sermones uero audiunt blasphemos, quos in talibus necesse est fieri; polluunt etiam suas manus, et oculos, et aures sic damnatis et prohibitis ludis; alii uero neque obscure, aut latenter, aut equorum certaminibus se immiscent, aut etiam inuitant aliquos super  equorum profligatione aut uictoria, uel per se ipsos, uel per alios quosdam, ut quia non decenter talia ludant, aut scenicorum, uel thymelitarum spectatores fiunt ludorum, aut earum que in theatris certantium ferarum pugne fiunt, neque cogitant quemadmodum ipsi uel his qui modo et recens initiati sunt et adorandis mysteriis dignati, ipsi predicunt: Ut abrenuntient aduersarii demonis cultui, et omnibus pompis eius, quarum non minima pars talia spectacula fiunt.

§ 2. Sepe quidem ipsis talia custodire debere predicauimus: uidentes autem de his factam nobis relationem, in necessitatem incidimus ad presentem ueniendi legem, tum propter nostrum super religione  studium, tum etiam propter sacerdotii ipsius simul et communis reipublice utilitatem.---§ 3. Et sancimus neminem, neque diaconum, neque presbyterum, et multo magis, neque episcopum , neminem igitur horum audere de cetero, et post diuinam nostram legem, aut cubicare [id est tesseris seu aleis ludere] quocunque alee genere, aut ludo, aut ita ludentibus communicare, aut conuersari, aut una recreari, aut  una cum eis agere, aut eis testimonium perhibere, aut interesse plebeiis huiusmodi spectaculis, que prius diximus, aut quid eorum que in his prohibentur facere, sed omni ad illa participio in posterum abstinere. Quod enim precessit iam, tametsi etiam inquirere oportuerat, nec participare indecenter oportebat, tamen propter humanitatem indulgemus, presentis legis obseruationem omnibus in posterum iniungentes tempus. Decet enim ipsos ieiuniis et uigiliis et meditationibus, seu exercitationibus in diuinis oraculis, et pro omnium salute fundendis uacare precibus: at eos qui talia non reliquerint, nec cessauerint omnino polluta et prohibita contrectare.

Idem enim etiam sancimus, et in reliquos clericos , quando et ipsi sacre  mense et omnis circa sanctissimas ecclesias ornatus constituti sunt ministri et operarii, et sacra contrectantes eloquia: dum sacras nobis ex sacris nostris Bibliis illi quidem legunt scripturas, hi uero hymnos et odas canunt.---§ 4. Si uero quis de cetero tale quid faciens deprehensus fuerit, et delatus fuerit, id uel in hac felici ciuitate tue sanctitati, uel prouinciis sub ipsa positis, Deo amantissimis metropolitis et ceteris episcopis, quorum ordinationem tue beatitudinis facit thronus, et talis quedam superuenerit accusatio, aut diacono, aut presbytero, et multo magis episcoporum Deo amabilium cuidam, tuam hic beatitudinem, et in prouinciis positos sub te Deo amantissimos metropolitas, et qui sub ipsis sunt episcopos, hec cum diligentia omni secundum  ordinationis ordinem querere, et perscrutari, neque defunctoriam facere inquisitionem, sed et testes fide dignos audire, et per omnem uiam procedere ad eruendam ueritatem. Sicut enim ipsis talia interdicimus, ita et calumniam peti a quibusdam uetamus: et si, undique discussione diuinis propositis eloquiis facta, uere se habere accusatio apparuerit, et conuictus fuerit diaconus aut presbyter, uel aleator esse, uel aleatorum particeps, aut talibus assidens uanitatibus, uel predictis interesse spectaculis, aut etiam forte aliquis Deo amabilium episcoporum  prorsus talis cuiusdam particeps esse spectaculi, aut cum aleatoribus una sedere et disponere ac pacisci, aut sponsiones  facere de cetero ausus fuerit, eum mox a tua beatitudine, aut a metropolita, aut Deo amantissimo episcopo sub quo ordinatus est, si quidem aliquis predictorum sit clericorum, a sacra separari liturgia, imponi autem ipsi canonicam penam, et definiri tempus intra quod conueniat ipsum ieiuniis et supplicationibus utentem, magnum propitiari Deum super tali transgressione. Et si per definitum tempus, qui talem penam suscepit, maneat lacrymis et penitentia, et ieiunio, et ad Dominum Deum oratione, remissionem delicti exorans, confestim eum cui subiectus est hoc diligenter cognito, et sollicite requisito, communem quidem pro ipso orationem fieri curabit, et cum omni diligentia iniunget ipsi ut postea a tali sacerdotii dedecoratione abstineat: et si putauerit  ipsum sufficienter ad penitentiam uenisse, tunc sacerdotali eum restituere dignetur clementie; si uero et post excommunicationem inuentus fuerit, neque uera penitentia usus, et alias etiam aspernatus eam rem, et manifeste ab aduersario [diabolo] mente inescatus, ipsum quidem sacerdos sub quo degit sacris eximat catalogis, omnino eum deponens. Ille autem non amplius ullo modo licentiam habeat ad sacerdotalem uenire gradum; sed si quidem habeat facultates, ciuitatis illius curiam, in qua consecratus est primum; aut si non habeat curiam ea ciuitas, alia curia prouincie, que maxime indiget curiali, accipiet illum in posterum curie cum suis facultatibus seruiturum: si uero facultates non habet, officialis in posterum fiat prouincialis officii pro eo  quod ante fuit sacratus, et eam ob rem quod Dei officium dereliquit, erit officialis prouincialis, hanc sibi turpitudinem pro pristino honore imponens.

§ 5. Hec igitur omnia sancimus in hac quidem felici ciuitate tuam custodire sanctitatem, et singularum ecclesiarum defensores et economos, quibus cure erit hec inquirere, et denuntiare, et conuictos priuare date eis a sanctis ecclesiis annone erogatione: in prouinciis autem qui sub tua ordinati sunt beatitudine, Deo amantissimi metropolite, ad hec etiam qui illis subsunt religiosissimi episcopi, et eorum ecclesiecdici et economi, et ipsi ad eumdem modum qui predictus est re utentes, et sacram uenerationem undique irreprehensibilem et inculpabilem custodientes, conseruabunt quidem ista: ut et  gloriosissimi sacrorum nostrorum pretoriorum prefecti  et parentia eis officia, et clarissimi prouinciarum presides et ciuitatum defensores, ipsi quidem qui maximos magistratus gerunt, indignationem nostram subuerentes; officia autem non obsecundantia ipsis, decem auri librarum expertura penam: presides uero prouinciales maiores pariter et minores, et obtemperantia ipsis officia, et insuper ciuitatum defensores, quinque auri librarum penam metuentes, si hec cognoscentes, non annuntiauerint et ipsi sacerdotibus ; et postquam ab eis is qui harum rerum conuictus fuerit depositus fuerit, non curie ciuitatis aut officio eum tradi curauerit; et gloriosissimus prefectus huius felicis ciuitatis hec custodiet, si quidem in hac peccetur regia nostra ciuitate, una cum obediente ipsi officio, ipse quidem indignationem nostram subueritus, ipsius autem officium decem librarum auri metuens penam.---§ 6. uerum ista quidem nos legislationis modo confecimus. Illud uero in confesso est, quia nobis quidem consecrata sunt Deo pro sacerdotum ipsius honestate. Si uero ipsi transgressi fuerint ea  que sunt ordinata, et dissimulent, et non uindicent, sed quadam uidelicet humanitate non laudabili capti fuerint, preter celestes penas habebunt et illinc condemnationem, que illis in ipso Dei representabitur tribunali, que indecentem dissimulationem arguet et uindicabit. Si uero et aliquis ciuilium magistratuum maiorum, aut minorum, officialium, aut defensorum, aut, cum hec didicerit, non iudicauerit, aut, cum uindicare liceret, neglexerit, aut rem mercede prodiderit, sciat quod, preter interminatas a nobis penas, habebit et a maximo Deo nostro penam sequentem, et obnoxius erit exsecrationibus omnibus que sacris continentur libris.---§ 7. Sicut autem hec nobis ob nichil aliud quam ob Domini sancita sunt cultum, sic et hoc addimus, ut inquisitiones  cum summa diligentia fiant, et ne quis calumniator insurgat in aliquos aut falso accusaturus, aut falsum testimonium laturus his de rebus; sicut enim sacerdotibus, si quid tale egerint, tales imposuimus penas, ita et his qui calumniari ipsos tentarint, ex celo et legibus nostris penas imminere uolumus, si, accusatione cepta, seu annuntiatione, aut persequi noluerint, aut perseuerare in huiusmodi accusationibus non quieuerint. D. Pr. Non. Nou., C.P., Iustiniano P. P. A. Iu et Paulino u. c. coss. 543.



LIB. I, TIT. u. De hereticis et manicheis et Samaritis.



LEX XI. Greca constitutio Anastasii, aut Iustiniani. Eius epitome.


Ubicunque Manichei inueniantur, capite damnandi sunt.

Alia epitome ex Eclog. . lib. I, tit. , cap. 25.

Manicheo in loco Romano degere deprehenso, caput amputator.



LEX XII. Greca constitutio Iustiniani. Eius epitome ex collectione Greca Constitutionum ecclesiasticarum.

Manichei undique expelluntor, et capite puniuntor. Reliqui autem heretici  et Greci [seu pagani] et Iudei, et Samarite  prohibentur magistratum gerere, et dignitatem habere, aut ius dicere, aut defensores, aut patres ciuitatum fieri . Item militare quoque prohibentur, preterquam si ex genere cohortalinorum sunt; hi enim manent, onera quidem sustinentes, non offendentes autem, neque in orthodoxos quid exsequentes in publicis uel priuatis causis. Qui autem tentauerit quid horum facere, preterquam quod factum pro infecto erit, dabit etiam XX libras, et qui publicis ipsos descriptionibus inserere conati fuerint, etiam XX, et Presides L, et omnes he priuatis rebus inferuntur. Excipiuntur Gothi, qui fiunt federati, et aliter, prout uisum imperatori fuerit, honorantur.


 Alia eiusdem pars ex Theodoro Hermopolita.

§ 1. Parentibus diuerse fidei existentibus et religionis, illius sententia preualeat, qui ad orthodoxam illos elegerit perducere fidem, et quamuis pater sit qui contradicit, ne exinde succensendi materiam captans, necessariis eos priuet alimentis, aut aliis necessariis expensis.



LEX XIII. 13. Greca constitutio Iustini, uel Iustiniani. Eius epitome.

Heretici patres nichil habentes legitimum quo accusent orthodoxos filios, coguntur preter facultates suas etiam alimenta erogare illis, et reliqua necessaria, et coniungere  orthodoxis, et dare dotes et antenuptiales donationes, prouidentia  presidum et episcoporum.---§ 1. Orthodoxi filii hereticorum, qui nichil deliquerunt in parentes, illibatum accipiunt, et indeminutum, quod eis ab intestato competit, et aduersus hec facta ultima uoluntas infirmatur: conseruatis libertatibus, nisi aliqua lege prohibeantur. Si uero quid deliquerint in parentes, accusantur, et puniuntur. Habent autem, et cum deliquerint, quartam facultatum ipsorum [partem] testamento facto.---§ 2. Eadem et in Iudeis et Samaritis obtinent.



LEX XIu. Greca constitutio eiusdem imperatoris. Epitome ex Greca collectione Constitutionum ecclesiasticarum et Nomocan., tit. 12, cap. 2.

Heretici synacteria, seu collectas facere non possunt,  aut parasynaxes, aut synodos, aut ordinationes, aut baptismata, aut exarchos habere, aut paternitates seu abbatias, aut defensiones instituere, aut curare seu administrare uillas per seipsos, aut per interpositas personas, aut quid prohibitorum facere. Qui transgressus hec fuerit, ultimum supplicium luit.



LEX Xu. Greca constitutio. Epitome ex indice Basilicorum .

Manichei liberos quidem habentes orthodoxos, in eos et solos ab intestato  autem alii uiuentes aut morientes alienanto , omnimodo  eorum facultatibus ad fiscalem reddituris rationem.



LEX XuI. Grece constitutionis epitome, ex collectione Greca ecclesiasticarum Constitutionum.

Ex Manicheo factus orthodoxus, si inuentus fuerit ea que [pristini] erroris erant facere, aut saltem una degere duntaxat, et conuersari cum Manicheis, nec confestim prodiderit illa competenti iudici, ultimo supplicio punitur.---§ 1. Idem qui in dignitatibus et militiis sunt sollicite eos qui in suo consortio sunt eiusmodi inquirant, et prodant: quia si comprehensus Manicheus dixerit sciri se et nosci talem a quibusdam, congrue illi puniuntur, ut qui eadem deliquerint, tametsi non sint tales; eadem enim delinquere uidentur scientes quidem delinquentem,  non facientes autem illum manifestum.---§ 2. Qui habet libros Manichaicos, et non manifestat eos, ut comburantur, punitur.



LEX XuII. Grece constitutionis Iustiniani epitome ex eadem collectione.

Sancte, etc. Samaritanorum synagoge destruuntur; et, si alias tentent facere, puniuntur.---§ 1. Non possunt successores habere ex testamento, uel ab intestato, preter orthodoxos; neque donant, aut aliter alienant hi qui non sunt orthodoxi, sed fiscus ipsa uindicat prouidentia episcoporum et presidum.



LEX XuIII. Grece constitutionis eiusdem Iustiniani epitome ex eadem collectione.


Que de Samaritis lege statuta sunt circa synagogas et successiones, obtinent et in Montanistis, et Ascodrogitis, et Ophitis. Soli enim orthodoxi succedunt ipsis ex testamento, et ab intestato, et legata capiunt: ceteri autem heretici, id est, qui non sunt orthodoxi, et Greci, seu pagani, et Samarite, non militant, neque ulla dignitate decorantur, neque publicam adipiscuntur curam, neque docent, neque aduocationibus funguntur. Si uero quis ad ea obtinenda simulet se orthodoxum, et appareat uxorem habens, aut liberos hereticos, et non adducat ipsos ad orthodoxiam, eiicitur. Si uero etiam lateat, non potest quid suarum rerum donare, aut aliter alienare  heretico, sed hec et hereticam delatam ipsius successionem uindicat fiscus. In uniuersum enim qui participes sunt militie, aut dignitatis, aut aduocationis, aut publice liberalitatis, aut applausus, solos orthodoxos habent successores, et res ipsorum quocunque modo ad hereticum delatas, fiscus uindicat.---§ 1. Si alter coniugum orthodoxus sit, et alter hereticus, oportet fieri liberos eorum orthodoxos. Quod si ex his alii orthodoxi fiant, alii heretici maneant, soli succedunt utrique parenti orthodoxi. Si uero omnes sint heretici, cognati orthodoxi succedunt, aut iis non existentibus fiscus.---§ 2. Habet  diuersas penas contra neglectores, et non persequentes aut indicantes presides et officia ciuilia, uel militaria et episcopos, qui quidem et de neglectoribus  presidibus referunt principi, pene uero fisco applicantur.



LEX XIX.

Idem Augustus Iuliano P. P.

Cognouimus multos esse orthodoxos liberos quibus nec pater nec mater orthodoxe sunt religionis. Et ideo sancimus ut non tantum in casu ubi alter [non] orthodoxe religionis est, sed etiam in his casibus in quibus uterque parens aliene secte sit, id est, pater et mater, hi tantummodo liberi ad eorum successionem, siue ex testamento, siue ab intestato uocentur, et donationes, seu alie libertates his accedere possint, qui orthodoxorum uenerabili sunt nomine decorati: ceteris liberis eorum qui non Dei omnipotentis amorem, sed paternam, uel maternam  impiam affectionem secuti sunt, ab omni beneficio repellendis. Liberis autem orthodoxis non existentibus, ad agnationem, uel cognationem eorum  easdem res, uel successiones peruenire.

Quod si [nec agnatio] uel cognatio recta inueniatur, tunc easdem res fisci nostri iuribus uindicari.---§ 1. Sed ne uideamur morientibus quidem genitoribus liberis prouidere, uiuentibus autem nullam inferre prouidentiam , necessitatem imponimus talibus genitoribus orthodoxos liberos secundum uim patrimonii alere, et omnia eis prestare, que ad quotidiane uite conseruationem sufficiant: sed et dotes pro filiabus et neptibus dare, et ante nuptias donationes pro filiis, uel  nepotibus perscribere, in omni casu secundum uires patrimonii huiusmodi liberalitatibus estimandis, ne propter diuini amoris electionem, paterna, uel materna sint liberi prouisione defraudati.

Omnibus uidelicet que nostre constitutiones de penis paganorum, et Manicheorum, et Borboritarum, et Samaritarum, Montanistarum, et Tascodrogitarum, et Ophitarum, ceterorumque hereticorum iam constituerunt, ex hac nostra lege confirmandis, et in perpetuum ualituris. Dat. Const. X Kal. Dec., Lampadio et Oreste uu. cc. coss. 530.



LEX XX. Constitutionis Grece epitome ex eadem collectione.

Heretici communicantes, aut synaxes, aut baptismata  facientes puniuntur, ut qui leges transgrediuntur, et qui domos ipsis ad hoc prebent, iam sancitis penis subiiciuntur.---§ 1. Soli orthodoxi intra sacra septa habentes ergasteria, utuntur priuilegiis, non item heretici, qui nec intra sacra septa negotiantur, ne diuina audiant mysteria.---§ 2. Montaniste uero, neque commorantur cum his qui ex his orthodoxi facti sunt; et qui dicuntur ex ipsis episcopi, aut clerici, expelluntur urbe Constantinopolitana.

§ 3. uetantur mercari mancipia, neque erogationes percipiunt qui ex his egentes sunt eas que dicuntur honoraria ex iudiciis uel ecclesiis; et qui tribuit eis irrationabilem prefecturam, decem libris multatur,  et decem quoque libris presides ex negligentia, et comes priuatarum, et officium eorum.



LEX XXI.

Idem Augustus Ioanni P. P.

Quoniam multi iudices in dirimendis litigiis nos interpellauerunt, nostro indigentes oraculo, ut eis reseretur quid de testibus hereticis statuendum sit, utrumne accipiantur eorum testimonia, an respuantur, sancimus, contra orthodoxos quidem litigantes nemini heretico, uel his etiam qui Iudaicam superstitionem colunt, esse in testimonia communionem, siue utraque pars orthodoxa sit, siue altera. Inter se autem hereticis, uel Iudeis, ubi litigandum existimauerint, concedimus fedus permixtum, et dignos litigatoribus etiam testes introducere: exceptis scilicet his quos  uel Manichaicus furor  uel pagana superstitio detinet; Samaritis nichilominus, et qui illis non absimiles sunt, Montanistis, et Tascodrogitis, et Ophitis: quibus pro reatos similitudine omnis legitimus actus interdictus est. Sed his quidem, id est, Manicheis, Borboritis, et paganis, necnon Samaritis, et Montanistis, et Tascodrogitis, et Ophitis omne testimonium, sicut et alias legitimas conuersationes, sancimus esse interdictum. Aliis uero hereticis tantummodo iudicialia testimonia contra orthodoxos, secundum quod constitutum est, uolumus esse inhibita. Ceterum testamentaria testimonia eorum, et que in ultimis elogiis uel in contractibus consistunt, propter utilitatem necessarii usus eis sine ulla distinctione  permittimus, ne probationum facultas angustetur. Dat. u Kalend. August., Constantinop., post consulatum Lamp. et Orestis uu. cc. 532.



LEX XXII.

Idem Augustus Ioanni P. P.

Diuinam nostram sanctionem, per quam iussimus neminem errore constrictum hereticorum, hereditatem, uel legatum, uel fideicommissum accipere, etiam in ultimis militum uoluntatibus locum habere precipimus, siue communi iure, siue militari testentur. Dat. Kal. Septemb. post consulatum Lampadii et Orestis uu. cc. ann. secundo [imperii Iustiniani] 532.



LIB. I, TIT. XuII. De ueteri iure enucleando, et de auctoritate iurisprudentium qui in Digestis referuntur.



LEX PRIMA.

Imperator Iustinianus Augustus Triboniano uiro eminentissimo questori sacri palatii.

Deo auctore nostrum gubernante imperium, quod nobis a celesti Maiestate traditum est, et bella feliciter peragimus, et pacem decoramus, et statum reipublice sustentamus: et ita nostros animos ad Dei Omnipotentis erigimus adiutorium, ut neque armis confidamus, neque nostris militibus, neque bellorum ducibus, uel nostro ingenio, sed omnem spem ad solam prouidentiam referamus summe Trinitatis, unde  et mundi totius elementa processerunt, et rerum dispositio in orbem terrarum producta est. § 1. Cum itaque nichil tam studiosum in omnibus rebus inuenitur, quam legum auctoritas, que et diuinas et humanas res bene disponit, et omnem iniquitatem expellit, reperimus autem omnem legum tramitem, qui ab urbe Roma condita et Romuleis descendit temporibus ita esse confusum, ut [in] infinitum extendatur, et nullius humane nature capacitate concludatur, primum nobis fuit studium a sacratissimis retro principibus initium sumere, et eorum constitutiones emendare, et uie dilucide tradere, quatenus in unum Codicem congregate et omni superuacua similitudine, et iniquissima discordia absolute, uniuersis hominibus promptum sue sinceritatis prebeant presidium.---§  2. Hocque opere consummato, in uno uolumine, nostro nomine prefulgente, coadunato, cum ex paucis et tenuioribus releuati ad summam et plenissimam iuris emendationem peruenire properaremus, et omnem Romanam sanctionem et colligere et emendare, et tot auctorum dispersa uolumina uni Codici indita ostendere, quod nemo alius neque sperare, neque optare ausus est, res quidem nobis difficillima, imo magis impossibilis uidebatur, sed manibus ad celum erectis, et eterno auxilio inuocato, eam quoque curam nostris reposuimus animis, Deo freti, qui et res penitus desperatas donare, et consummare sue uirtutis magnitudine potest.---§ 3. Et ad tue sinceritatis optimum respeximus ministerium: tibique primo et hoc opus commisimus, ingenii tui  documentis, ex nostri Codicis ordinatione acceptis; et iussimus quos probaueris, tam ex facundissimis antecessoribus quam ex uiris disertissimis togatis fori amplissime sedis, ad sociandum laborem eligere. His itaque collectis, et in nostrum palatium introductis, nobisque tuo testimonio placitis, totam rem faciendam permisimus: ita tamen, ut tui uigilantissimi animi gubernatione res omnis celebretur.---§ 4. Iubemus igitur uobis antiquorum Prudentium, quibus auctoritatem conscribendarum interpretandarumque legum sacratissimi principes prebuerunt, libros ad ius Romanum pertinentes et legere, et elimare, ut ex his omnis materia colligatur, nulla  neque similitudine, neque discordia derelicta; sed ex his hoc colligi, quod unum pro omnibus  sufficiat. Quia autem et alii libros ad ius pertinentes scripserunt, quorum scripture a nullis auctoribus recepte, nec usitate sunt, neque nos eorum uolumina nostram inquietare dignamur sanctionem.---§ 5. Cumque hec materia summa nostri numinis liberalitate collecta fuerit, oportet eam pulcherrimo opere exstruere, et quasi proprium et sanctissimum templum Iustitie consecrare, et in libros quinquaginta, et certos titulos totum [ius] digerere, tam secundum nostri Codicis constitutionem, quam edicti perpetui imitationem, prout hoc uobis commodum esse patuerit, ut nichil extra memoratam consummationem possit esse derelictum: sed his quinquaginta libris totum ius antiquum per mille et quadringentos pene annos  confusum, et a nobis purgatum, quasi quodam muro uallatum, nichil extra se habeat: omnibus auctoribus iuris equa dignitate pollentibus, et nemini quadam prerogatiua seruanda, quia non omnes in omnia, sed certi per certa, uel meliores, uel deteriores inueniuntur.---§ 6. Sed neque ex multitudine auctorum, quod melius et equius est, iudicatote, cum possit unius [forsitan] et deterioris sententia, et multas, et maiores in aliqua parte superare. Et ideo ea que antea in notis Aemilii Papiniani ex Ulpiano, et Paulo, necnon Marciano ascripta sunt, que antea nullam uim obtinebant propter honorem splendidissimi Papiniani, non statim respuere; sed si quid ex his ad repletionem summi ingenii Papiniani laborum, uel interpretationem necessarium esse perspexeritis, et hoc ponere,  legis uicem obtinens, non moremini: ut omnes, qui relati fuerint in hunc Codicem prudentissimi uiri, habeant auctoritatem, tanquam si eorum studia ex principalibus constitutionibus profecta, et a nostro diuino fuerint ore profusa: omnia enim merito nostra facimus, quia ex nobis omnis eis impertietur auctoritas; nam qui [non] subtiliter factum emendat, laudabilior est eo qui primus inuenit.---§ 7. Sed et hoc studiosum uobis esse uolumus, ut si quid in ueteribus non bene positum libris inueniatis, uel aliquid superfluum, uel minus perfectum [superuacua longitudine semota, et quod imperfectum] est repleatis, et omne opus moderatum, et quam pulcherrimum ostendatis. Hoc etiam nichilominus obseruando, ut si aliquid in ueteribus legibus, uel constitutionibus, quas antiqui  in suis libris posuerunt, non recte scriptum inueniatis, et hoc reformetis, et ordini moderato tradatis, ut hoc uideatur esse uerum, et optimum, et quasi ab initio scriptum, quod a uobis electum, et ibi positum fuerit. Et nemo ex comparatione ueteris uoluminis, quasi uitiosam scripturam arguere audeat. Cum enim lege antiqua, que Regia nuncupabatur, omne ius omnisque potestas populi Romani in imperatoriam translata sunt potestatem, nos uero sanctionem omnem non diuidimus in alias, et alias conditorum partes, sed totam nostram esse uolumus, quid possit antiquitas nostris legibus abrogare? Et in tantum eadem omnia, cum reposita sunt, obtinere, ut et si aliter fuerint apud ueteres conscripta, in contrarium autem in positione inueniantur, nullum crimen scripture imputetur, sed  nostre electioni hoc ascribatur.---§ 8. Nulla itaque in omnibus predicti Codicis membris antinomia  aliquem sibi uindicet locum, sed sit una concordia, una consequentia, aduersario nemine constituto.---§ 9. Sed et similitudinem  ab huiusmodi consummatione uolumus exsulare, et ea que sacratissimis constitutionibus quas in Codicem nostrum redegimus cauta sunt, iterum poni ex ueteri iure non concedimus, cum diualium constitutionum sanctio sufficiat ad eorum auctoritatem, nisi forte uel propter diuisionem, uel propter repletionem, uel propter pleniorem indaginem hoc contigerit; et hoc tamen perraro, ne ex continuatione huiusmodi lapsus  oriatur aliquid in tali prato spinosum.---§ 10. Sed et si que leges in ueteribus libris posite, iam in desuetudinem abierunt, nullo modo uobis easdem ponere permittimus, cum hec tantummodo obtinere uelimus que uel iudiciorum frequentissimus ordo exercuit, uel longa consuetudo huius alme urbis comprobauit, secundum Saluii Iuliani scripturam, que indicat debere omnes ciuitates consuetudinem Rome sequi [et leges], que caput est orbis terrarum, non ipsam alias ciuitates. Romam autem intelligimus non solum ueterem, sed etiam regiam nostram, que Deo propitio cum melioribus condita est auguriis.

§ 11. Ideo iubemus duobus istis Codicibus omnia gubernari: uno constitutionum, altero iuris enucleati et in futurum Codicem componendi, uel si quid aliud  a nobis fuerit promulgatum institutionum uicem obtinens; ut rudis animus studiosi simplicibus enutritus, facilius ad altioris prudentie redigatur scientiam.---§ 12. Nostram autem consummationem, que a nobis Deo annuente componetur, Digestorum uel Pandectarum nomen habere sancimus, nullis iuris peritis in posterum audentibus commentarios illi applicare, et uerbositate sua supradicti Codicis compendium confundere: quemadmodum in antiquioribus [temporibus] factum est, cum per contrarias interpretantium sententias totum ius pene conturbatum est; sed sufficiat per indices tantummodo et titulorum subtilitatem [que nuncupantur] quedam admonitoria eius facere, nullo ex interpretatione eorum uitio oriundo.---§ 13. Ne autem per scripturam  aliqua fiat in posterum dubitatio, iubemus non per simplorum captiones et compendiosa enigmata, que multas per se et per suum uitium antinomias induxerunt, eiusdem Codicis textum conscribi, etiamsi numerus librorum significetur, aut aliud quidquam; nec enim per specialia signa numerorum manifestari, sed per litterarum consequentiam explanari concedimus.---§ 14. Hec igitur omnia Deo placido facere tua prudentia una cum aliis facundissimis uiris studeat, et tam subtili quam celerrimo fini tradere; ut Codex consummatus, et in quinquaginta libros digestus nobis offeratur in maximam et eternam rei memoriam, Deique omnipotentis prudentie argumentum, nostrique imperii, uestrique ministerii gloriam. Dat. XuIII Kalend. Ianuariis, Lampadio et Oreste uiris  clarissimis coss. 530. Feliciter.



LEX III. In nomine Domini et Dei nostri Iesu Christi.

Imperator Cesar Flauius Iustinianus, Alemannicus, Gothicus, Francicus, Germanicus, Anticus, Alanicus, uandalicus, Africanus, pius, felix, inclytus, uictor, triumphator, semper colendus Augustus ad magnum senatum et populum, et omnes orbis nostri ciuitates.

Dedit nobis Deus post pacem cum Persis initam, post uandalica trophea, et totam Libye acquisitionem, postque nominatissimam Carthaginem nostro iterum imperio sociatam, ut ueterum legum renouationis opus ad optatum finem perduceremus, quod nemo principum ante nostrum imperium, aut in mentem  induci posse, aut humano ingenio possibile esse existimauit. Erat enim mirabile omnem Romanam sanctionem a condita uetere Roma usque ad nostri imperii tempora, que pene in mille et trecentos annos concurrunt, non solum secum in uariis suis partibus, sed in imperialibus quoque presertim sanctionibus inter omnem nutare consonantiam pariter ac discordiam; non tamen id solum quod secum pugnabat, tollere, sed etiam quod idem, aut simile reperiebatur, expellere, uariamque ipsius pulchritudinis ideam tribuere, ita ut pro singulis rebus singule leges constitute uiderentur. Quod proculdubio superioris Numinis et fluentis inde benignitatis fuit, non humane cogitationis, aut incepti, aut potestatis. Nos itaque, more solito manibus ad Deum erectis, eoque, ut nos  complecti dignaretur, inuocato, et rem aggressi sumus, et omnia tandem confecimus, Triboniano gloriosissimo magistro, et exquestore sacri nostri palatii, et exconsule, ad omne ministerium usi, necnon aliis quibusdam illustribus et prudentibus uiris, inquirentes semper ea que ab eis componebantur; et id, quod erat dubium perscrutantes, omnibus quoque secundum datam nobis a Domino Deo et Saluatore nostro Iesu Christo scientiam et intellectus uigorem imponentes competentem formam.---§ 1. Et piissimas igitur Constitutiones iam ante in duodecim libris comprehensas, Codicem nostre pietatis cognomine fulgentem composuimus: nunc uero omnium ueterum iuris conditorum sententias ex multitudine, que ad duo millia pene librorum et trecentas myriadas  uersuum pertingebat, in moderatum et perspicuum collegimus compendium. Quinquaginta igitur libris omnia complexi nunc sumus celesti fauore, colligentes omne id quod erat utile, et omnes ambiguitates decidentes, nullo seditioso relicto. Quos libros Digesta seu Pandectas appellauimus, ex eo quod legum habeant diuisiones et decisiones; itemque ex eo quod omne in unum congregatum receperint, hanc eis appellationem imponentes: nec ultra quindecim myriadum uersuum numerum eis dantes, et in septem eos disponentes tractatus. Idque non perperam, neque sine ratione, sed ad numerorum naturam et harmoniam respicientes.---§ 2. Ea igitur, que apud omnes , id est primordia, nuncupantur, in quatuor libros seposuimus.---§ 3. Deinceps ea que de iudiciis  tractant, in alios septem libros.---§ 4. Item ea que de rebus, non in plures quam octo libros.---§ 5. Sequentem uero operis partem, que quarta et media est totius operis , in aliis octo libris deposuimus, in quibus est quidem hypothecaria, non longe admodum a pignoratitia actione distans; est et Aedilitium edictum, et de euictionibus stipulatio: que duo accessoria, et consequentia constituta uenditionum, longe tamen admodum in ueteri iuris ordinatione ab his deuagantia congregauimus propius propter mutuam inter se cognationem, ne que de eodem pene loquuntur longe a se distarent. Post hec introduximus post duos illos libros ea que sunt scripta de usuris tam terrestribus quam traiectitiis seu  maritimis, et de probationibus atque presumptionibus in unum librum; his autem tribus monobiblis, singularibus libris post tractatum de rebus sibi inuicem proximis depositis, et rursum ea que de sponsalibus, et nuptiis, et de dote legibus dicta sunt congregantes, his etiam tria habere in hac ordinatione uolumina concessimus. De tutoribus autem minoris etatis geminos libros, eos, inquam, qui de tutelis apud omnes nominantur, et hic etiam in compendium concidimus memoratam octo librorum ordinationem, et mediam  hanc partem totius operis confecimus, pulcherrima et utilissima iura in his describentes.---§ 6. De testamentis autem, et legatis, et fideicommissis, omnia congregauimus in nouem librorum numerum: quorum principatum obtinent  ea que sunt de testamentis, et codicillis, cum omnium, tum etiam militum, qui ea, ut uolunt, faciunt, duobus libris ordinata, et de testamentis inscripta; quinque autem sequentibus continentur ea que delegatis et fidei commissis, et omni eorum ambiguitate disputata sunt: et quoniam Falcidie narratio continens, et consentanea erat legatorum et fideicommissorum proprio tractatui, propterea et ipsam continuo legatorum supposuimus tractationi, libro integro rei applicato, cum breui quadam adiectione; et rursum quia ad Falcidie imitationem [introductum] erat Trebellianum senatusconsultum in fideicommissis, et huic ultimum huius ordinationis tribuimus locum, totum ius super his positum, Trebelliano senatusconsulto attribuentes, et superuacuam esse Pegasiani senatusconsulti  positionem inuenientes, et absurdas horum senatusconsultorum inter se differentias, et communiones, quas sane et ueteres perosi captiosas et damnosas appellarunt, simpliciore quadam narratione, omne hoc schema congregantes, et ad unius senatusconsulti Trebelliani ordinationem applicantes, et hanc quintam partem totius ordinationis nouem his perfecimus libris: in quibus nouem libris nichil de quondam caducis dictum a nobis est, quia propter usum quemdam non prosperum, cum increbuissent in republica, et luctuosum monumentum bellorum ciuilium essent, non oportebat in his manere temporibus in quibus et Deus dedit pacem agere domi et foris, et, cum oportuit bellum gerere, facile cum ipsius fauore hostes superare et capere.---§ 7. Sequitur deinde et  exoritur nobis et sexta pars totius compositionis, octo conclusa libris. Pulchre autem incipit ab his que possessiones nominantur, quas nos similiter, ut cetera diligenter considerantes, tam eas que ad ingenuos quam que ad libertinos pertinent, ex multa anteriorum temporum confusione et obscuritate in purum deduximus compendium, geminorum illis librorum numerum sufficere arbitrantes. Applicauimus autem ipsis et omnes ab intestato appellatas successiones, et ipsos generum ordines, eorum gradibus etiam libro inscriptis, et circa omnium finem Tertullianum et Orsicianum composuimus senatus consultum, ex quibus matres et liberi inuicem successores fiunt. Procedit autem post hec alius liber, qui de edificiorum  operibus et de ea que ob ruinosa et diruta edificia [datur] satisdatione, et his qui in his aliquid insidiarum aut fraudis admiserint, et de his qui ex aquarum impetu uicinos leserint, et de publicorum uectigalium coactoribus, atque insuper de donationibus tam indefinitis [seu simplicibus], quam in cogitationem mortis relatis leges ac iura ordinant. Rursum autem quidquid de quacunque manumissione exstat, uel de his que super ipsa agitantur causis, et hoc uni traditum est libro. Amplius autem ea que de possessione, et per ipsam acquisitione, et de causis eam introducentibus sunt, in unum seposuimus tractatum [seu librum]. Et quidquid etiam de iudiciariis exstat sententiis, et his qui in eis aliqua contra seipsos confessi sunt, et de bonorum cessione, et  creditorum detentione, et uenditione, et de bonorum separatione et curatione, et ne quid patiantur creditores fraudis, et id in unum similiter collatum est librum. Sed et Interdictorum modum non pluribus quam uni dedimus libro. Inde autem et ad prescriptiones [seu exceptiones] et in his ordinata tempora uenimus. Et obligationum quidem, et actionum seposuimus modos, et cegimus omnem hanc partem cui presunt possessiones  octo librorum numero descriptam, sextam hanc partem totius uoluminis seponentes.---§ 8. Totius autem extrema pars, que et septima est totius tractationis, sex librorum numero demandata est, incipiens quidem a stipulationibus, procedens uero ad ea que scripta sunt de fideiussione, et debitorum numeratione, solutione  et liberatione ipsorum, et de introductis ex pretorum iurisdictione stipulationibus, que omnia duobus a nobis contracta sunt libris, cum apud ueteres nec dici posset quot essent libri [ea de re]. Procedit et deinceps ad delictorum narrationem, et omnia recenset que ad maiora delicta pertinent, que uocant priuata; et item que ad ea que necdum ordinaria appellant, sed ipsis extraordinariorum appellationem imponunt: descendit etiam et ad publica crimina, que atrocissima sunt, et magnam sibi aduocant penam. Duo autem et hic sunt libri, qui illa quidem que ad delicta et crimina pertinent complectuntur: quibus permixta sunt et ea que de reis criminum qui se celare tamen conantur scripta sunt, et de eorum bonis, et de ea que infligitur condemnatis  pena uel indulgentia. Initium autem nobis alterius rursum libri fit narratio de appellationibus, que communis est profecto ad rescindendas tam pecuniarias [seu ciuiles] sententias, quam criminales. Quecunque autem de ciuibus [seu municipibus], et decurionibus, et muneribus, et publicis operibus, et nundinis, et redituum pollicitationibus, et uariis cognitionibus [seu interrogationibus], et publica descriptione, ueteribus inuenta sunt, et quecunque de uerborum exstant significatione, et de his que pro regulis apud ueteres dicta sunt, hec omnia in sese recipit ultimus liber. Huius igitur compositionis, cuius initium est a stipulationibus, hic liber est sextus quidem si ad proprium principium comparetur; sed est quinquagesimus,  si conferatur ad totam consummationis perfectionem [seu harmoniam].---§ 9. Que omnia composita sunt, et elaborata peroptime, et ut nostra iussione dignum fuit, per Tribonianum illustrissimum, nec non prudentissimum, magistrum, et exquestorem nostrorum palatiorum, et exconsulem, uirum et in ipsis rerum experimentis, et in eloquentia, et in legibus scribendis satis spectatum, et qui nichil unquam nostrarum iussionum contempsit, necnon per alios [uiros] qui sub ipso nobis hoc opus elaborarunt, id est Constantinum magnificentissimum comitem sacrarum largitionum, et antigrapharium [seu magistrum] sacri scrinii, et sacrorum libellorum et cognitionum imperialium, qui nobis bonam de se opinionem in omnibus prebuit; necnon Theophilum magnificentissimum  magistrum, et leges [seu iura] in regia hac urbe laudabiliter, et cum summis uigiliis, et ut magisteria sedulitate dignum est, docentem; et Dorotheum magnificentissimum questorem, et doctorem in legum ciuitate designatum; dicimus autem uerendam et splendidam Berytiensium metropolim, quem de ipso optima opinio et gloria, et ad nos deduxit ipsum, et ut huius operis participem faceremus, hortata est; sed et Anatolium magnificentissimum magistrum, qui et ipse apud Berytienses ea que ex legibus [proficiscuntur] pulchre docet, uir ex tertia stirpe laudabili iuris apud Phenices interpretum descendens; refert enim genus ad Leontium, et Eudoxium, homines in legibus optime memorie, post Patricium inclyte recordationis, questorium et anticensorem,  et Leontium gloriosissimum, exprefectum et exconsulem atque Patricium eius filios, ; et Cratinum magnificentissimum atque prudentissimum comitem sacrarum largitionum [et optimus quoque est is legum enarrator in regia hac urbe], et preter hos etiam Stephanum, Menam, Prosdocium, Eutolmium, Timotheum, Leonidem, Leontium, Platonem, Iacobum, Constantinum, Ioannem, uiros prudentissimos, qui uniuersi rhetores quidem sunt gloriosissimorum prefectorum sacrorum nostrorum pretoriorum; gloriam autem seu laudem apud omnes prudentie iuste habent, et a nobis merito iudicati sunt digni ut eligerentur tanti certaminis participes. Hec igitur nobis circa Digestorum elaborata sunt conscriptionem per  iam dictos gloriosissimos uiros.---§ 10. Tanta autem nobis reuerentia antiquitatis fuit, ut neque mutari nomina ueterum iurisconsultorum sustinuerimus, sed uniuscuiusque illorum appellationem legibus inscripsimus, mutantes quidem, si quid iam habere uisum est non recte, partes uero illas nunc tollentes, has nunc addentes, ex multis denique optimum eligentes, et unam [atque parem] omnibus prebentes potestatis uim [seu robur], ita ut quidquid scriptum est in eo libro, id nostra sit sententia: nemine audente comparare ea que nunc facta sunt his que prius erant, quia multa et numeratu non facilia transposuimus in melius, etiamsi quid imperiali aliqua antiquorum imperatorum constitutione in aliam dictum  fuerat formam. Nam nomina quidem ueteribus seruauimus, legum autem ueritatem nostram fecimus. Itaque si quid erat in illis seditiosum , hoc decisum est et definitum, et in perspicuum finem deducta est queque lex.---§ 11. Sed cum oportebat et aliquam mediocrem isagogem facere in eorum gratiam qui recenter leges attingunt, nec maiorem doctrinam portare possunt, neque hoc extra nostram prouidentiam reliquimus, scilicet Triboniano gloriosissimo, qui et ad totius operis legitimi gubernationem electus est, necnon Theophilo, et Dorotheo magnificentissimis et prudentissimis anticensoribus accersitis mandauimus, ut seligerent ex his que apud ueteres erant isagogarum modo composita, ea que essent aptissima, et in ipsis  rerum argumentis obtinentia; utque colligerent, et nobis offerrent, et ut mentionem etiam facerent nostrarum Constitutionum, quas pro emendatione ueteris iuris promulgauimus, et ita componerent libros quatuor futuros prima elementa totius isagoges, quos uocari Instituta uisum est; quam sane legitimi operis partem compositam nobis obtulerunt, et nos eam totam consideratam a nobis, et perpensam, recteque habere uisam, nostris sensibus non indignam esse iudicauimus, et pro nostris haberi Constitutionibus, et nostrarum Constitutionum robur habere iussimus: quod et ex his que in proemiis eiusdem uoluminis disseruimus, omnibus manifestum fecimus.---§ 12. Sic itaque omni Romani iuris dispositione ordinata, et in tribus integris et uoluminibus et annis tanto  opere perfecto , tanta ergo trium annorum celebritate consummato opere, et hac opera Domino Deo oblata, qui dedit et pacem agere, et bella feliciter dirigere, et leges ponere preterito, presenti, et futuro tempori, iustum esse putauimus omnibus hominibus facere manifestum nostrum in his rebus studium simul et prouidentiam, quomodo nempe priore soluti perturbatione, et confusione, et nullum finem habente iuris positione, usuri sunt posthac legibus rectis, compendiosis, et omnibus ad manum promptis, et litium compendium afferentibus, et paratis, atque expositis omnibus [hominibus] ad facilem  acquisitionem, nec amplius egentibus multis pecuniis, ut illorum inutilium librorum congerant multitudinem, sed uilissima pecunia, tam ditioribus quam ex tenuiore profectis patrimonio, copiam sui comparandi prebentibus.---§ 13. Si quid autem ex multitudine ea que nunc congesta est, et ex tantis myriadibus collecta, uidebitur esse simile [et geminatum] , attamen humane nature [imbecillitatem] considerantibus, non extra iustam apologiam ne hoc quidem uidebitur esse; in nullo enim aberrare [seu in omnibus irreprehensibilem seu inemendabilem esse], diuine utique solius, non autem mortalis est constantie [seu roboris], quemadmodum et a maioribus dictum est: deinde est ubi  et similium assumpsimus positionem, uel rebus subiectis id exigentibus, ut oporteret idem pluribus applicari titulis, uel quia cum extraneo loco esset commixtum id quod simile superiori uidebatur, impossibile fuit eam similitudinem detrahi; uel etiam quia sepe custodienda fuit integra totius theorie [seu uisionis] continentia, nec separanda [aut diuellenda] mens et intellectus [legentium] per eorum que iam scripta fuerant ademptionem: quin et hoc sicubi assumptum est propter rei necessitatem, tamen id breue est, nec ullum fere sui sensum prebens.---§ 14. Hoc etiam ipsum, et in Constitutionibus iam inter imperiales Constitutiones relatis, et iure quod ex his resultat, obseruauimus: nam que in illis iam cauta erant, ea nec in hoc uolumine poni concessimus,  nisi ob aliquam interdum circumstantiam similitudinis aliqua causa relicta est.---§ 15. Contrariam autem aliis legibus legem ex his que in hoc uolumine posite sunt non facile quis repererit, si modo ad omnes contrarietatis fines animum intendere festinet, sed inest aliquid diuersum, quod assumptum alterius generis forte hanc et illam legis positionem apparere faciet.

§ 16. Sed et si quid forte pretermissum est eorum que poni debebant , multo sane melius est nostris subditis multis inutilibus liberari [legibus], dum priuantur forte paucis quibusdam que uidebantur idonea, myriadibus prope infinitis defossa et deposita, et nemini forte mortalium  animaduersa.---§ 17. Hanc enim ob causam tot libris quos antea scribi oportebat destituti iudices, facilius ex paucissimis iuris auctoribus et libris ad finem litium perueniebant, et iudicia decidebant, uel propter inopiam librorum, uel quia non sufficiebant multis laboribus ad inuenienda multa utilia necessariis, et uiribus erant impares. In presenti autem consummatione maximus legum obtinentium congestus est numerus ex libris raris, et qui uix inueniri potuerint, et quorum nec nomina nec eruditissimi quidem in legibus complures homines nouerant. Quorum sane copiam [seu materiam] nobis uberrimam dictus gloriosissimus Tribonianus prebuit multorum librorum, et qui uix numerari possunt, suppeditata multitudine, quibus omnibus perfecte lectis, congesta  sunt hec uolumina; sed ex horum multis et uariis hi qui a nobis ad hoc congregati erant, cum nichil inuenissent idoneum, aut nouum ab his que iam congregata erant, illationem ex his in hoc opere faciendam optimo animo respuerunt.

§ 18. Si uero postea aliquid noui controuerteretur, quod non apparebit legibus his inscriptum , sed imperium Deus propter hoc imposuit hominibus, ut emergentia et legis egentia lege definiat, et humane nature incertum repleat, et certis concludat legibus ac regulis, neque hoc nostrum nunc dicimus, sed iam omnium iuris conditorum qui olim claruerunt, prudentissimus Iulianus hoc ipsum uidetur dixisse, qui et ab imperiali  auctoritate implorat fieri legum repletionem in emergentibus ambiguitatibus et questionibus; sed et D. Adrianus pie memorie, quando ea, que a pretoribus quotannis edicta fuerant breui complexus est libello, assumpto ad id optimo Iuliano, in oratione quam in commune habuit in seniore Roma, hoc ipsum quoque ait: ut si quid preter id quod iam ordinatum est emerserit, conueniens est eos qui in magistratu sunt illud conari decidere, et remedium imponere secundum eorum que iam ordinata sunt consequentiam [imitationem].---§ 19. Hec igitur omnes  cognoscentes, gratiam quidem confitemini Deo, qui nostris temporibus tantum bonum seruauit; utimini uero nostris legibus, nulli earum  que ueteribus libris inscripte sunt attendentes, neque ad ea que nunc posita sunt illas comparantes; quia etsi uideantur quedam inuicem non consonare, tamen prius illud et uetustius nobis ut imperfectum displicuit, nunc autem hoc uisum est debere obtinere. Nam prohibemus illis in posterum uti: hec autem sola obseruari in republica et obtinere concedimus et sancimus; ita ut qui conatus fuerit ex prioribus libris, et non ex his duobus solis et Constitutionum [libro] a nobis compositis, uel factis, uti quibusdam legibus, uel eas in iudiciis legere, uel si quis iudicauerit ex his apud se recitari eas passus, falsi reus erit, et publicorum criminum iudicatus, et pene addictus: quod etsi non diceremus, uel ex hoc ipso manifestum esset.---§ 20. Sed et hoc optimum fore iudicauimus,  preponere Digestorum uolumini et ueteres iuris conditores, et illorum uolumina, et unde collectio facta sit legum nunc a nobis congestarum: quod et fieri iussimus, et factum est; et simul ea que de his rebus conscripta sunt, supponi huic diuine nostre Constitutioni precipimus, ut omnibus fiat manifestum, et quid prioris inexperientie simul, et incertitudinis esset, et quid a nobis sit adinuentum. Legislatores autem seu legum interpretes illos congessimus, qui apud omnes probati et recepti erant, et prioribus imperatoribus placuerant, et qui ab his nominari meruerunt. Si enim aliquis nondum ueteribus legislatoribus cognitus est, nos et huic interdiximus huius uoluminis communicationem. Omnibus sane hic positis unum ordinem et dignitatem parem  dedimus, nulli cuipiam maiore quam ceteris data prerogatiua. Si enim his que ab illis scripta sunt omnibus imperialium Constitutionum dedimus robur, quid est quod in his amplius quodque minus haberi debeat?

§ 21. Illud autem, quod statim, cum hanc compositionem legum congregari mandaremus, iussimus, iterum et nunc sancimus illud confirmando: omnibus similiter interdicimus ne quis audeat hominum qui sunt nunc, aut in posterum erunt, commentarios scribere harum legum, preterquam si uelit quis in Grecam linguam hec transferre, quem etiam uolumus sola secundum pedem seu nuncupata uti legum interpretatione, et si quid secundum nominatorum  paratitlorum  ascribere uoluerint usum; aliud autem nichil omnino ne tantillum quidem circa ea facere, nec rursum dare seditionis, et dubitationis, aut infinite multitudinis legibus occasionem, id quod antea in antiqui edicti factum est ordinatione, ita ut illud breuissimum constitutum ex differentium commentariorum differentia seu diuersitate in infinitam extenderetur multitudinem. Si quid enim forte ambiguum fuerit uisum, uel litium certatoribus, uel his qui rebus iudicandis presunt, hoc imperator interpretabitur recte: nam hec facultas illi soli a legibus permissa est. Itaque quisquis ausus fuerit ad hanc nostram legum compositionem commentarium aliquod adiicere, aliter atque nostre huius iussionis forma prescribit, is sciat quod et ipsi  falsi reo legibus futuro, et quod composuerit, eripietur, et modis omnibus corrumpetur.---§ 22. Eadem pena imposita et aduersus eos qui notis  quibusdam in scriptura utentur  et qui per ea conturbare scripturam tentauerint, nec per totam consequentiam litterarum numeros, et nomina ueterum prudentum, et totam legum positionem scripserint. Sciant etiam librorum ita scriptorum comparatores se inutilis fore libri dominos; neque enim damus licentiam talibus libris in iudiciis uti, et aliquid agere, etiamsi contingat librum in ea ipsa parte que recitatur nullum habere tale signum [aut notam], sed in alia quacunque sui parte, quamuis semel tantum id admissum sit. Itaque ipse quidem eum librum pro non scripto prorsus habebit.  Is autem qui eum scripserit, et ignoranti emptori dederit, duplum soluet eius estimationis ei qui ita in quantitate damnum passus fuerit, nichilominus infligenda criminali pena. Hoc etenim et in aliis constitutionibus ea de re positis scripsimus, tam his que Latina processerunt uoce, quam ea que Grecorum lingua, quam quidem ad legum professores rescripsimus.

§ 23. Hec igitur uolumina  ex fine tertii nostri felicissimi consulatus suum robur obtinere sancimus, id est, ex ante tertium calendarum Ianuariarum presentis duodecime indictionis, in omne euum ualitura, et una cum imperialibus constitutionibus uigorem et locum habitura tam in his que postea emerserint quam in  his que in iudiciis adhuc pendent, nec dum amicabilibus tradita sunt transactionibus; quodcunque enim hactenus uel iudicatum, uel transactum est, retractari non sustinemus. Quem quidem consulatum tertium nobis nominatissimum dedit Deus, quando et sub ipso pax cum Persis confirmata est, et hoc tantum legum uolumen repositum est, quod a nemine maiorum unquam excogitatum fuit, atque ad hec tertia pars mundi  nostris adiuncta est sceptris, omnia hec a summo Deo et Seruatore nostro Iesu Christo dona tertio nostro consulatu indulta.---§ 24. Omnes itaque laudatissimi nostre reipublice Magistratus diuinam hanc nostram suscipientes constitutionem, ut utantur  predictis nostris legibus, unusquisque in suo procurabit iudicio. Proponet autem eam in maxima et regia hac urbe, et eius gloriosissimus prefectus. Cure autem erit excellentissimo et laudatissimo nostro magistro, et gloriosissimis atque beatissimis prefectis sacrorum nostrorum pretoriorum, tam in his que ad solem orientem quam his que in Illyride, necnon his etiam que in Lybia sunt, per sua edicta his qui sub ipsis ordinati sunt et ista facere manifesta, ad omnium nostrorum subditorum inexcusabilem notitiam. Data XuII Calend. Ianuarias, domino nostro Iustiniano perpetuo Augusto III cos. 533.



LIB. I, TIT. XXuII. De officio prefecti pretorio Africe, et de omni eiusdem dieceseos statu.



LEX PRIMA. In nomine Domini nostri Iesu Christi.

Imperator Cesar Flauius Iustinianus, Alemanicus, Gothicus, Germanicus, Francicus, Anticus, Alanicus, uandalicus, Africanus, pius, felix, inclytus, uictor ac triumphator, semper Augustus, Archelao Prefecto pretorio Africe.

Quas gratias, aut quas laudes Domino Deo nostro Iesu Christo exhibere debeamus, nec mens nostra potest concipere, nec lingua proferre. Multas quidem et antea a Deo meruimus largitates, et innumerabilia circa nos eius beneficia confitemur, pro quibus nichil dignum nos egisse cognoscimus. Pre  omnibus tamen hoc, quod nunc omnipotens Deus per nos pro sua laude, et pro suo nomine demonstrare dignatus est, excedit omnia mirabilia opera, que in seculo contigerunt, ut Africa per nos tam breui tempore reciperet libertatem, antea nonaginta quinque annos a uandalis captiuata, qui animarum fuerant simul hostes et corporum: nam animas quidem diuersa tormenta atque supplicia non ferentes, rebaptizando ad suam perfidiam transferebant; corpora uero liberis natalibus clara, iugo barbarico durissime subiugabant. Ipsas quoque Dei sacrosanctas ecclesias suis perfidiis maculabaut, aliquas uero ex eis stabula fecerunt. uidimus uenerabiles uiros qui abscissis radicitus linguis suas penas miserabiliter loquebantur, alii uero post diuersa tormenta per diuersas  dispersi prouincias uitam in exsilio peregerunt. Quo ergo sermone, aut quibus operibus dignas Deo gratias agere ualeamus, qui per me ultimum seruum suum, Ecclesie sue iniurias uindicare dignatus est, et tantarum prouinciarum populos a iugo seruitutis eripere? Quod beneficium Dei antecessores nostri non meruerunt, quibus non solum Africam liberare non licuit, sed et ipsam Romam uiderunt ab eisdem uandalis captam, et omnia imperialia ornamenta in Africam exinde translata. Nunc uero Deus per suam misericordiam non solum Africam, et omnes eius prouincias nobis tradidit, sed et ipsa imperialia ornamenta, que capta Roma fuerant ablata nobis restituit. Ergo post tanta beneficia, que nobis Diuinitas  contulit, hoc de Domini Dei nostri misericordia postulamus, ut prouincias quas nobis restituere dignatus est firmas et illesas custodiat, et faciat nos eas secundum uoluntatem suam ac placitum gubernare, ut uniuersa Africa sentiat [omnipotentis] Dei misericordiam, et cognoscant eius habitatores a quam durissima captiuitate et iugo barbarico liberati, in quanta libertate sub felicissimo nostro imperio degere meruerunt. Hoc etiam deprecantes exoramus sancte et gloriose semper uirginis et Dei genitricis Marie precibus, ut quidquid minus est reipublice nostre per nos ultimos seruos suos restituat in suo nomine Deus, et dignos nos faciat seruitium eius adimplere.

§ 1. Deo itaque auxiliante, pro felicitate reipublice  nostre, per hanc diuinam legem sancimus, ut omnis Africa, quam nobis Deus prestitit, per ipsius misericordiam optimum suscipiat ordinem, et propriam habeat prefecturam: ut sicut Oriens, atque Illyricum, ita et Africa pretoriana maxima potestate specialiter a nostra clementia decoretur. Cuius sedem iubemus esse Carthaginem, et in prefatione publicarum chartarum prefecturis aliis eius nomen adiungi, quam nunc tuam excellentiam gubernare decernimus.

§ 2. Et ab ea  septem prouincie cum suis iudicibus disponantur: quarum Tingi et que Proconsularis antea uocabatur, Carthago et Byzacium ac Tripolis rectores habeant consulares; relique uero, id est, Numidia et Mauritania, et Sardinia  a presidibus cum Dei auxilio gubernentur.---§ 3. Et in officio quidem tue magnitudinis, necnon pro tempore uiri magnifici prefecti pretorio Africe trecentos nonaginta sex uiros per diuersa scrinia et officia militare decernimus. In officiis uero consularium ac presidum quinquaginta homines per singula officia esse sancimus.

§ 4. Que uero emolumenta, siue magnificentia tua, siue consulares, et presides, et quod unusquisque ex officio eorum de publico consequi debeat, notitia subter annexa declarat.

§ 5. Optamus ergo ut omnes iudices nostri secundum uoluntatem et timorem Dei, et nostram electionem atque ordinationem sic suas administrationes gubernare studeant; ut nullus eorum aut  cupiditati sit deditus, aut uiolentias aliquas uel ipse inferat, uel iudicibus aut officiis eorum, aut quibuscunque aliis collatoribus inferre permittat. Licet enim per omnes prouincias nostras  festinemus, ut illesos habeant collatores, maxime tamen tributariis dieceseos Africane consulimus, qui post tantorum temporum captiuitatem meruerunt  per nos lumen libertatis aspicere. Ergo iubemus omnes uiolentias et omnem auaritiam cessare, et iustitiam atque ueritatem circa omnes nostros tributarios reseruari. Sic enim et Deus placabitur, et ipsi possunt celerius, sicut collatores alii nostre reipublice, releuari atque florere.---§ 6. Sportulas etiam ab officio tam uiri  magnifici, prefecti [pretorio] Africani, quam reliquorum iudicum sic exigi iubemus, quomodo in nostris legibus est dispositum, et ab omni republica nostra custoditur, ut nullus audeat quocunque tempore, uel quocunque modo, earum excedere quantitatem.---§ 7. Hoc etiam presenti sanctione credimus ordinandum, ut non multa dispendia pro completione chartarum, uel codicillorum, uel in nostro laterculo, uel in scriniis prefecti pretorio per Africam iudices sustinere uideantur, quia si ipsi dispendiis lesi non fuerint, nullam habebunt necessitatem eiusdem nostre Africe tributarios pregrauandi. Iubemus ergo ut iudices dieceseos Africane tam ciuiles quam militares in nostro laterculo pro codicillorum atque chartularum promotionis  sue consuetudinibus nichil ultra sex solidos prebeant, at uero in scrinio prefectorum non ultra duodecim solidos cogantur inferre. Quem modum si quis excesserit, ipse quidem iudex triginta librarum auri dispendio subiacebit; officium uero eius non solum simile dispendium, sed et capitale periculum sustinebit. Nam si aliquis ex quacunque parte ausus fuerit iussiones nostras excedere, et non festinauerit cum Dei timore eas seruare, non solum dignitatis aut substantie periculum sustinebit, sed etiam ultimo supplicio subiacebit.---§ 8. Et est notitia Deo auxiliante. Pro annonis et capitu pro tempore prefecto pretorio per totam Africam, auri libras centum. Pro annonis consularium, auri libras 20. Pro annonis cancellariorum auri libras 7. Item officiis  eius ita. In scrinio primo hominibus decem pro annonis 18; pro capit., sol. 12. Fiunt sol. 148. Item numerario, pro annonis, solid. 5; et pro capit., sol. 4. Fiunt sol. 46. Secundo pro an. 3 annuos sol. 5; et pro capit. 7 cap. sol. 5, et pro capit. 2 cap. solid. 4. Fiunt solid. 16. 3 uero et 4, ad ann. 50, ann. solid. 5; et ad cap. 50, capit. solid. 4. Fiunt 24. Reliquis 3, ad ann. 50, ann. solid. 5; et ad capit. 50, capit. solid. 4. Fiunt solid. 28. In scrinio secundo, ut supra scriptum est. In scrinio tertio, ut supra scriptum est. In scrinio quarto, ut supra scriptum est. In scrinio primi scrinii, quod est subadiuue hominibus 10, an. 14, cap. 12. Fiunt solid. 116, scilicet. Ita primi scrinio pro ann. 3, ann. solid. 5; et pro cap. 2, capitu  solid. 4. Fiunt solidi 23. Secundo pro ann. 2, ann. solidi, ut supra scriptum est; et pro cap. capit solid., ut supra scriptum est, et fiunt solidi 16. Tertio et quarto, pro ann. 1, annona solidorum, ut supra scriptum est; et pro cap. 1, cap. solidorum, ut supra scriptum est. Fiunt sol. 23. Reliquis hominibus 6, ad ann. 1, annona solidi 5; et pro capitu, capit. solid. 4. Fiunt solidi 58. In scrinio commentariensis hominibus 12, ann. 17, cap. 4. Fiunt solidi 153. Primo commentariensi ann. 3, solid. 5; pro capit. 2, capit. sol. 4. Fiunt solidi 23. Sequentes homines 3, ad ann. 2, ann. solid. 5; pro cap. 2, capit. solid. 4. Fiunt solidi 48. Reliqui homines 8, ad ann. 1, ann. solid. 5; et cap. 1, capit. solid. 4.  Fiunt solid. 27. In scrinio ab actis hominibus 10, ann. 14, cap. 12, solid. 118. Ita primo, ann. 3; pro ann. 1, solid. 6; cap. 2, capit. solid. 4. Fiunt solid. 23. Secundo et tertio, ad an. secund., ann. solid. 5; et ad capit. 2, cap. solid. 4. Fiunt solid. 32. Reliquis 17, ad ann. 1, solid. 5. ad capit. 1, capit. solid. 8. Fiunt solid. 64. In scrinio libellorum hominibus 7, ann. 6, cap. 6. Fiunt solidi 5. Pro cap. 2, cap. solid. 4. Fiunt solid. 16. Secundo, 2 pro ann., solid. 10; pro capit. 1, solid. 4. Fiunt solid. 12. Reliquis hominibus 4, ad ann. 1, ann. solid. 5; et ad capit. 1, solid. 4. Fiunt solid. 36. In schola exceptorum hominibus 60, ann. 74, capit. 62, solid. 618. Ita primo et secundo, ann. 3, pro ann. solid. 5; et ad cap., capit. solid. 4. Fiunt  solid. 46. Aliis hominibus 6, ad ann. 2, ann. solid. 5; ad cap. 1, capit. solid. 4. Fiunt solid. 116. Reliquis hominibus 10, ad ann. 1, ann. solid. 5; et ad capit. 1, capit. solid. 4. Fiunt solid. 115. Reliquis hominibus 44, ad ann. 1, solid. 5; et ad capit., solid. 4. Fiunt solid. 386. In schola singularium hominibus 50, ann. 3, cap. 1, solid. 473. Ita 1, ann. 2, ann. solid. 5; capit. 1, capit. solid. 3. Fiunt solid. 34. Secundo, tertio et quarto, ad ann. 5, ann. solid. 5, et ad cap. 1, capit. solid. 4. Fiunt solid 34. S. Reliquis 46, ad ann. 1, solid. 5; et cap. 1, cap. solid. 4. Fiunt solid. 418. In schola mittendariorum hominibus 50, an. 52, S. capit. 50, solid. 442. Ita primo, ann. 2, ann. solid. 5, et ad capit. 1, cap. solid. 4. Fiunt solid. 14. Secundo,  tertio et quarto, ad ann. 1, ann. solid. 5; et ad 8, cap. 1, cap. solid. 4. Fiunt solid. 34. S. Reliquis hominibus 46, ad ann. 1, ann. sol. 5; et ad cap. 1, cap. solid. 4. Fiunt solidi 324. In schola cursorum hominibus 30, ann. 22, S. cap. 30, solid. 232. Ita primo, ann., ann. solid. 5, cap. 1, cap. solid. 4. Fiunt solidi 17. Secundo, tertio et quarto, ad ann. 1, S. ann. solid. 5; et ad cap. 1, capit. solid. 4. Fiunt solid. 34. S. Reliquis hominibus 26, ad ann. 1, ann. solid. 5; et ad cap. 1, capit. solid. 4. Fiunt solidi 234. In schola nomenculatorum hominibus 22, ann. solidi 5, capitu 12, solid. 4. Fiunt solidi 115. Ita primo, ann., ann. solid. 5; capit. 1, S. capit. solidos 4. Fiunt solid. 16. Reliquis hominibus 11, ad ann. 1, ann. solid. 5. et ad capit. 1, capit. solid. 4.  Fiunt solid. 99. In schola stratorum hominibus 6, ann. 7, capit. 6, solid. 59. Ita primo, ann., ann. solid. 5; cap. 1, capit. solid. 4. Fiunt solidi 14. Reliquis hominibus 5, ad ann. 1, ann. solid. 5; et ad cap. 1, capit. solid. 4. Fiunt solid. 45. In schola pretorianorum hominibus decem, ann. 12, capit. 11, solid. 97. Ita primo, annone, pro ann. 2; solid. 5, pro capit. solid. 4. Fiunt solid. 16. Reliquis hominibus 9, ad ann. 1, pro ann., solid. 5; capit. 1, pro capit. solid. 4. Fiunt solid. 71. In schola draconariorum hominibus 10, ann. 11, cap. 10, S. solid. 206. Ita primo, ann., pro ann. solid. 14; capit. 1, pro capit. solid. 4. Fiunt solidi 16. Reliquis hominibus 9, ad ann. 1, pro ann. solid. 5; capit. 1,  pro capit. solid. 4. Fiunt sol. 80. In scrinio operum hominibus 20, ann. 24, cap. 21, solid. 224. Ita primo, ann. 3, pro ann. solid. 5; cap. 2, pro capit. solid. 8. Fiunt solid. 24. Reliquis hominibus 3, ad ann. 2, pro ann. solid. 5; et ad capit. 1, pro capit. solid. 4. Fiunt solid. 62. Reliquis aliis hominibus 6, ad ann. 1, pro ann. solid. 5; et ad capit 1, pro capit. solid. 4. Fiunt solid. 90. In scrinio arce hominibus 20, ann. 28, capit. 21, solid. 224. Ita primo, ann. 3, pro ann. solid. 5; capit. 2, pro capit. solid. 4. Fiunt solid. 23. Reliquis hominibus 4, ad ann. 2, pro ann. sol. 5; et ad cap. 1, pro cap. sol. 4. Fiunt solid. 42. Reliquis aliis hominibus 6, ad ann. 2, solid. 5; et ad cap. 1, pro cap. sol. 4. Fiunt solid. 68. Reliquis aliis hominibus 110, ad  ann. 1, pro ann. sol. 5; et ad capit. 1, pro cap. solid. 4. Fiunt solid. 90. In schola chartulariorum hominibus 50, ann. 58, cap. 2, pro capit. solid. 4. Fiunt solid. 24. Ita primo, ann. 3, pro ann. solid. 5; cap. 2, pro cap. solid. 4. Fiunt solid. 23. Reliquis hominibus 3, ad ann. 2, pro ann. solid. 5; et ad capit. 1, pro cap. solid. 4. Fiunt solid. 48. Reliquis aliis hominibus 6; ad ann. 1, pro ann. solid. 5; et ad capit. 1, pro capit. sol. 4. Fiunt solid. 49. Reliquis hominibus 40, ad ann. 1, pro ann. sol. 5; et ad cap. 1, pro capit. solid. 4. Fiunt solid. 360. Fiunt homines 396, ann. 499, solid. 2, 390, capit. 420. Fiunt solid. 4, 73, 3, 682. Item pro ann. et cap. censualium solid. 449. Officiorum eius solid. 160. potest medi hominibus 5, ann. 48, capit.  18, solid. 418. Ita primo, ann., pro ann. 15; capit. 5, solid. 5. Secundo, pro ann. 10, capit. 5, solid. 70. Reliquis hominibus 3, ad ann. 8, et ad cap. 2, solid. 150. Grammaticis hominibus 2, ad ann. 10, et ad cap. 2, ad solid. 70, sortitas. Oratoribus hominibus 2, ad ann. 10, cap. 5, ad solid. 70.---§ 9. Hec igitur, que pro dispendiis ciuilibus iudicibus Africe, eorumque officiis, id est, tam scriniariis amplissime eius prefecture quam cohortalibus, per hanc diuinam constitutionem statuimus, tua magnitudo cognoscens, ex Kal. Septemb. future tertie decime indictionis effectui mancipari, obseruarique procuret, atque edictis publicis omnibus innotescat, his, scilicet, qui ordinati fuerint a tua sublimitate secundum presentem diuinam  constitutionem, firmitatem sui status in perpetuo habituris. Nam Deo iuuante de militaribus iudicibus, et de officiis eorum, et de alio nostro exercitu per aliam sanctionem statuemus. Dat. Constantinop. Domino nostro Iustiniano P. P.



LEX II.

Idem Augustus Belisario magistro militum per Orientem.

In nomine Domini nostri Iesu Christi ad omnia consilia omnesque actus semper progredimur; per ipsum enim iura imperii suscepimus, per ipsum pacem cum Persis in eternum confirmauimus, per ipsum acerbissimos hostes et fortissimos tyrannos deiecimus, per ipsum multas difficultates superauimus,  per ipsum Africam defendere et sub nostrum imperium redigere nobis concessum est, per ipsum quoque ut nostro moderamine recte gubernetur et firme custodiatur confidimus. Unde per eius gratiam etiam ciuilium administrationum iudices et officia singulis Africanis prouinciis constituimus, attribuentes quidem emolumentum quod unusquisque percipere debeat. Ad eius igitur prouidentiam etiamnum animum nostrum referentes et armatas militias, et duces militum ordinare disponimus.---§ 1. Sancimus itaque ut dux militum Tripolitane prouincie in Leptimagnensi ciuitate sedes interim habeat. Dux uero Byzacene prouincie [et] in Capsa, et altera Lepte ciuitatibus interim sedeat. Dux uero Numidie prouincie in Constantinensi ciuitate sedes interim habeat. Dux  autem Mauritanie prouincie in Cesariensi ciuitate interim sedeat.---§ 2. Iubemus etiam ut in traiectu, qui est contra Hispaniam, qui septa dicitur, quantos prouiderit tua magnitudo, de militibus una cum tribuno suo homine prudente, et deuotionem seruante reipublice nostre, per omnia constituas, qui possint et ipsum traiectum semper seruare, et omnia, quecunque in partibus Hispanie, uel Gallie, seu Francorum aguntur, uiro spectabili duci denuntiare, ut ipse tue magnitudini referat. In quo traiectu etiam dromones, quantos prouideris, ordinari facias.---§ 3. In Sardinia autem iubemus ducem ordinari, et eum iuxta montes, ubi barbarice gentes uidentur sedere, habentem milites pro custodia locorum, quantos et ibi tua magnitudo prouiderit.

 § 4. Et omnes diligenter pro commissis sue custodie prouinciis inuigilent, et ab omni hostium incursione subiectos nostros tueantur illesos, et festinent die nocteque Dei inuocando auxilium, et diligenter laborando, usque ad illos fines prouincias Africanas extendere, ubi ante inuasionem uandalorum et Maurorum respublica Romana fines habuerat, et ubi custodes antiqui seruabant, sicut ex clausuris et burgis ostenditur; maxime autem ciuitates que prope clausuras et fines antea tenebantur, cum essent sub Romano imperio constitute, auxiliante diuina misericordia, cum hostes per partes expelluntur, festinent comprehendere, atque munire; et in illis duces et milites per partes accedant, ubi antea fines et clausure prouinciarum erant, quando integre Africane  seruabantur sub Romano imperio prouincie, quod Deo annuente  speramus cito nostris prouenire temporibus; et ut in securitate et pace prouincie cum antiquis finibus integre seruentur, et uigiliis ac laboribus deuotissimorum militum, et cura spectabilium pro tempore Ducum custodiantur illese, quoniam ita conuenit ut semper custodes fines prouincie seruent, ne detur hostibus licentia incurrendi aut deuastandi loca que nostri subiecti possident.---§ 5. Quantos autem milites, siue pedites, siue equites, per unumquemque limitem collocari oportet ad custodiendas prouincias et ciuitates, tua magnitudo, prout considerauerit, ordinet et nobis referat, ut si preuiderimus sufficientem  esse ordinationem, confirmemus eam; sin autem perspexerimus, et aliquid amplius fieri, ut eam augmentemus.---§ 6. Quid autem dux stipendiorum nomine pro se suisque hominibus, et quid eius officium consequetur, hoc in subdita declaratur notitia. ---§ 7. Sicut ergo predictum est, interim nunc duces ac milites secundum nostram dispositionem locis, seu ciuitatibus, in quibus iussimus, sedeant, donec Deo auxiliante nobis ac reipublice nostre per labores nostros in illis locis constitui possint, in quibus uniuscuiusque prouincie antiquus limes constitutus erat, quando florente Romana republica memorate prouincie integre tenebantur.---§ 8. Pro limitaneis uero ordinandis necessarium nobis esse uidetur, ut extra comitatenses milites, qui per castra sunt, milites  limitanei constituantur, qui possint et castra, et ciuitatis limites defendere, et terras colere, et ut alii prouinciales uidentes eos per partes, ad illa loca se conferant. Et exemplum fecimus unius numeri limitaneorum, ut secundum exemplum quod nos misimus per castra et loca que prouiderit tua magnitudo, eos ad similitudinem nostri exempli ordinet; sic tamen, ut si inueneris de prouinciis idonea corpora, aut de illis quos antea milites habebant, limitaneorum constituas in numero, in unoquoque limite, ut si aliqua forsitan commotio fuerit, possint ipsi limitanei sine comitatensibus militibus, una cum ducibus suis adiuuare loca, ubi dispositi fuerint, non longe limitem exeuntes, nec ipsi limitanei, nec duces eorum, ut nullum etiam dispendium a ducibus, uel  ducianis predicti limitanei sustineant, nec aliquas sibi consuetudines de eorum stipendiis per fraudem ad suum lucrum conuertant. Hec autem non solum in limitaneos uolumus obseruari, sed etiam in comitatenses milites.---§ 9. Et unumquemque ducem et tribunos eorumdem militum iubemus, ut semper milites ad exercitationem armorum teneant, et non concedant eos diuagari, ut si quando necessitas contigerit, possint inimicis resistere, et nullum audeant duces aut tribuni commeatalem de ipsis dimittere, ne, dum sibi lucrum student conficere, incustoditas nostras relinquant prouincias. Nam si usurpauerint memorati duces, uel officia eorum, seu tribuni, commeatalem de militibus relinquere, aut aliquod lucrum de eorum emolumentis sibi acquirere, hoc non solum  in quadruplum iubemus publico rependere, sed etiam dignitate eos priuari. Magis enim debent et duces et tribuni supra deputata sibi emolumenta secundum labores suos de nostra largitate remunerationem sperare, et non de commeatis militum aut eorum stipendiis lucrum sibi acquirere, quoniam ideo ordinati sunt milites, ut per ipsos prouincie uindicentur, precipue cum sufficienter et ipsis ducibus, et eorum officiis emolumenta prestitimus, et semper prouidimus unumquemque secundum labores suos ad meliores gradus, et ad maiores dignitates perducere. ---§ 10. Postquam uero Deo placuerit, et per tuam magnitudinem limes omnis in antiquum statum peruenerit, et bene ordinatus fuerit, tunc ubicunque  necessitas emerserit, uiri spectabiles duces inuicem sibi, quando usus exegerit, auxilium prebeant, ut prouincie, seu limites eorum uigiliis et laboribus  illesi custodiantur.---§ 11. Sicut autem iubemus audaces et feroces contra inimicos iudices ac milites nostros esse, sic uolumus eos mites et beneuolos circa collatores nostros existere, et nullum damnum, nullamque lesionem in eos efficere. Sin autem quisquam de militibus ausus fuerit quamcunque lesionem tributariis nostris inferre, periculo uiri spectabilis ducis seu tribuni et principis digna uindicta afficiatur, ut indemnes tributarii nostri custodiantur. ---§ 12. Si uero pro quibusdam causis interpellatio apud nostros iudices facta fuerit, iubemus non amplius sportularum nomine quam nostris  legibus definitum est exsecutores accipere, penam eisdem legibus insertam ex transgressione formidantes.

§ 13. Cum autem Deo annuente Africane nostre prouincie per tuam magnitudinem, secundum nostram dispositionem ordinate, et limites in antiquum statum reducti, et omnis Africa sic detenta fuerit sicut erat, cum ergo hec omnia  presente tua magnitudine disposita et perfecta fuerint, et per labores tuos [antiquos] fines omnes Africa receperit, et docuerit nos de omni ordinatione totius Africane dieceseos, id est, quanti et qui milites, in quibus locis, uel ciuitatibus constituti sunt, et quanti limitanei, et in quibus locis et militiis collocati sunt, tunc iubemus tuam magnitudinem ad nostram clementiam  remeare.---§ 14. Interea uero si aliquas ciuitates seu castella per limites constituta prouiderit tua magnitudo nimie esse magnitudinis, et propter hoc non posse bene custodiri, ad talem modum ea construi disponat, ut possint per paucos bene seruari. ---§ 15. Cum autem magnitudo tua, omnibus dispositis, ad nos remeare iussa fuerit, tunc duces uniuscuiusque limitis; quoties pro componendis ciuitatibus, aut castris, et pro dispendiis suis, aut pro annonis aliquod opus habuerint, celerius ad uirum magnificum prefectum per Africam significent, ut ipse que necessaria fuerint festinet facere, ne aliqua protractio prouinciis noceat.

§ 16. Ea uero, que ipse fecerit, uel que adhuc necessario procuranda sunt postea, et memoratus uir  magnificus prefectus [pretorio] Africe, et uiri spectabiles duces, et de aliis omnibus que ibi aguntur frequenter ad nos referant, ut benefacta confirmemus, et que opportunius debent fieri, ex nostra dispositione peragantur.---§ 17. Hoc etiam decernimus, ut iudices qui ordinandi sunt per Africanos limites, nichil amplius in sacratissimo palatio cuilibet persone aut dignitati, uel in pretorio per Africam prefecture et magisterie potestati prebeant, nisi quantum subter annexa declarat notitia; nam si quis amplius quam in subdita notitia taxatum est usurpauerit, seu acceperit, triginta libras auri multe dependat nomine, cum quo et periculo indignationis nostre [serenitatis] subiacebit, nulla alia qualibet  persona, aut dignitate, aut officio accipiente aliquid ab eis, preter illos quorum nomina in subiecta notitia continentur.---§ 18. Ad hoc iubemus  unusquisque dux seu eorum officia, secundum quod notitia subter annexa continet, emolumenta sua ex tributis Africane prouincie ex Kalend. Septembris instantis felicissime tertie decime indictionis percipiant.---§ 19. Et hec notitia, Deo uolente, debet delegari ducibus, et eorum officiis in Africa constitutis, pro annonis et capitu per singulos annos prebendis. Ita clarissimo uiro duci Tripolitane prouincie, et hominibus eius singulis sol. 5. cap. 159. singulis cap. sol. 783. Assessori ducis, et officio ac hominibus eius 40. ann. 96. S. sing. ann. cap. sol. 6. Simul fiunt pro ann. et cap. sol. 674. Diuiduntur sic: Assessori in ann. 8. cap. 4. Primicerio  in ann. 8. cap. 2. Ducenariis 3. ad ann. 6. sol. fiunt ann. capitis fiunt capitum cap. Centenariis 6. ann. 5. fiunt. Fiunt ann. 4. et ad cap. 1. fiunt ann. 16. et ad cap. 1. S. fiunt ann. 3. fiunt cap. 8. Circitoribus 9. semis. Aliis 11. ad ann. 14. sunt. et ad cap. 3. fiunt cap. 11.

Item uiro clarissimo duci Byzacene prouincie, et hominibus eius ann. 190. singulis in ann. sol. 5. cap. 158. singulis cap. sol. 10. Simul fiunt pro ann. cap. sol. 670. Omnes diuiduntur sic: Assessori in ann. 7. cap. 4. Primicerio in ann. 5. cap. 2. Numerario in ann. 6. cap. 3. Ducenario 4. ad ann. 3. fiunt cap. 3. Centenariis 6. ann. ann. 15. et cap. 1. fiunt cap. 7. Circitoribus 9. ad an. fiunt an. 13. et ad cap. 3. fiunt cap. 7. Circitoribus 9. ad ann. 2. fiunt 18. et ad cap.  fiunt an. 13. cap. 9. semis. Alii 11. ad ann. 3. fiunt an. 13. S. et ad cap. 11. Item uiro clarissimo duci Numidie prouincie, et hominibus eius ann. 190. singul. ann. solid. 8. cap. 158. singulis cap. sol. 9. Simul fiunt pro ann. et cap. sol. 351. 34. Assessori ducis et officio eius hominibus 40. ann. et cap. sol. 5. cap. 49. singuli cap. sol. 5. cap. 472. singulis cap. sol. 3. Simul fiunt pro ann. et cap. sol. 164. S. Diuiduntur sic: Assessori in ann. 13. cap. 6. Primicerio ann. cap. 3. Numerario in annum 4. Fiunt ad ann. 16. et ad cap. centenariis ad ann. 11. S. Fiunt duodecim. et ad cap. capita 6. Biarchis 8. Circitoribus 9. ad ann. 2. fiunt an. 127. et ad cap. 3. fiunt cap. 8. semis. Aliis 11. ad ann. 2. fiunt an. 16. sunt. 15. et ad cap. 3. fiunt cap. 11. Item uiro clarissimo  duci Mauritiane prouincie et hominibus eius an. 190. singulis an. solid. 5. cap. solid. 200. 160. 35. Assessori ducis, et officio eius hominibus 40. an. 96. S. 3. S. fiunt simul pro ann. et cap. sol. 670. 3. S. Diuiduntur sic: Assessori in ann. 9. capit. 4. Primicerio in ann. 5. cap. 1. Numerario in ann. cap. 3. Ducenariis 3. ad ann. 3. S. fiunt ann. et capit. 3. fiunt capit. 2. Centenariis 3. ad ann. 3. S. fiunt an.  et cap. 3. fiunt cap. 2. Centenariis 9. ad ann. 10. et ad capit. 3. fiunt capit. 3. Biarchis 8. Circitoribus ad an. 8. fiunt ann. 18. et ad cap. 3. fiunt capit. 3. fiunt cap. 11. Item uiro clarissimo duci Sardinie insule, et hominibus eius ann. 190. singulis ann. solidi 282. Assessori ducis, et officio eius hominibus 40. ann. 96. S. singulis ann. solid. capit. 48. singulis capit. sol. 9. Simul fiunt pro ann. et cap. 150. 186. Diuiduntur sic: Assessori ann. 9. et cap. 3. Primicerio in an. 2. cap. 3. Numerario in an. cap. 3. Ducenariis 4. ann. 3 sunt ann. 16. et cap. 3. sunt et cap. 9. Circitoribus 9. an. 3. fiunt an. 29. 29. et cap. 3. fiunt cap. 9. Circitoribus 9. ann. 3. fiunt ann. 4. cap. 9. semis. Aliis 11. ad ann. 16. sunt et ad capit. 3. fiunt cap. 20.---§ 20. Notitia consuetudinum, quas in sacro laterculo, et in pretorio amplissime prefecture  per Africam, et in officio magistri militum, pro tempore dux prebere debet uniuscuiusque limitis, sic: In sacro laterculo sol. 6. In officio magisterie militum potestatis pro insinuandis administrationis sue diuinis nostre serenitatis affatibus solid. 12. In officio amplissime prefecture per Africam pro insinuandis eiusdem chartis, solid. 12.

§ 21. Gloria itaque tua, que per hanc pragmaticam sanctionem nostra statuit eternitas, effectui ea mancipari obseruarique precipiat.

§ 22. Emissa lex Idib. Aprilis, CP., d. n. Iustiniano P. P. A. Iu, et Paulino u. c. conss.---§ 23. Et hec notitia, Deo uolente, debet delegari iudicibus, et eorum officiis in Africa constitutis pro annonis, et capitu per singulos annos prebendis. Item uiro  clarissimo duci Tripolitane prouincie, et hominibus eius anno nonagesimo singula annona solidos quinque capit, centum quinquaginta nouem singulis cap. solidos ducentos octoginta duos: assessori ducis, et officio ac hominibus eius quadraginta annis nonaginta et septem. Item uiro clarissimo duci Byzacene, et hominibus eius similiter. Item uiro clarissimo duci Numidie, et hominibus eius similiter. Item uiro clarissimo duci Mauritanie prouincie et hominibus eius similiter. Item duci Sardinie, et hominibus eius similiter.

§ 24. Item notitia consuetudinum, quas in sacro laterculo, et in pretorio amplissime prefecture per Africam, et in officio magistri militum pro tempore dux prebere solet uniuscuiusque limitis, sic: In sacro  laterculo sex solidos. In officiis magisterie militum potestatis pro insinuandis diuinis administrationibus, seu diuine Serenitatis affatibus, solidos duodecim; pro officio amplissime prefecture per Africam pro insinuandis eius chartis solidos duodecim. ---§ 25. Gloria itaque tua que per hanc pragmaticam sanctionem nostram statuuntur eternitatis effectui mancipari obseruarique precipiat.





IUSTINIANI EPISTOLA AD PATRES







IUSTINIANI EDICTUM CONTRA ORIGENEM







IUSTINIANI EDICTUM CONTRA THEODORUM MOPSUESTENUM.





II. GLYCERIUS IMPERATOR.





GLYCERII IMPERATORIS EDICTUM CONTRA ORDINATIONES SIMONIACAS.





III. THEODORICUS, REX GOTHORUM.





THEODORICI, GOTHORUM REGIS, PRAECEPTIO [a 1Kb] , MISSA PER GERMANUM ET CAROSUM EPISCOPOS.

 Dominis sanctis et uenerabilibus patribus, Laurenrentio, Marcellino, et Petro, et cunctis episcopis in Urbe residentibus, Theodericus rex.

uos quidem rem fecistis proposito congruentem, nos potius de reditu uestro secundo consulere, quam indictum concilium aliene facilitatis imitatione deserere; ne discedentibus uniuersis sub manifesta deserti dispositione iudicii maior urbem regiam seditiosis motibus turba concuteret. Sed non optauimus commisisse, sancte congregationis examinis sub hac protrahi dilatione negotium, nec uniuersitatis animos grauius preiudicio pendere suspensos. Quia nec tranquillitati urbis definitionis mora, nec sacerdotali proposito sententia potest conuenire discordie. Molesta igitur accepta confusione, que nata est, ceterorumque  discessu, qui propter turbam que aut ausu aut uitio aliquorum contigit, iterata que ceperunt reliquere iudicia , cum in multas se uias cogitatio nostra disperserit, ad hunc se tramitem consilii cura conuertit, ut rursum ad Kalendas Septembris diem, eumdem censuerimus sacerdotum numerum  conuenire, qui dudum fuerat conuocatus. Ergo ingrauatis sanctitatem uestram reliquorum presentiam conuenit opperiri, ut compresso tumultu et dissensione submota, que ab omnibus orta est, ab omnibus causa peragatur. Nam Rauennam, quemadmodum speratis, non putauimus reuocandum esse concilium, dum aliorum labore, aliorum permouemur etate, parati ut nisi secundo conuentu cause finem iudicium synodale posuerit iuxta desiderium uestrum, quo nos poscitis esse presentes, occupationibus nostris Rome quietis amori postpositis, nos potius Romam Deo auctore ueniamus, ut presentibus saltem nobis citra confusionem atque discordiam, secundum Dei timorem, tanta causa terminum sortiatur. Ut non diutius urbs regia turbarum tempestate  fatigetur, sed uestri equitate iudicii redeat ad quietem. Ne mora uobis uideatur onerosa, fas est uestre estimare prouidentie, si commodo sit, aut sub nostrorum temporum tranquillitate tolerandum, solitumue in aliqua definitione concilio sub incerto Ecclesiam sub hoc certamine Romanam perdere ciuitatem. Alia manu. Orate pro nobis, domini ac uenerabiles patres. Datum sub die uI Idus Augusti Rufo magno, Fausto Auieno u. C. cos. .





THEODORICI, GOTHORUM REGIS, PRAECEPTIO ALTERA MISSA AD SYNODUM.

 Fl. Theodericus rex uniuersis episcopis ad synodum conuocatis.

Romane Ecclesie pacem, episcopo Symmacho criminosis propositionibus impetito, sub ea quam cernitis confusione turbe, quemadmodum magis potuit prouidentia nostra consulere, quam ut iuxta petitionem Senatus et cleri, ad congregandos ex diuersis prouinciis causam reuocare antistites, et de religiose sanctione persone sanctum facere iudicare concilium? In oculis sunt dudum ad uniuersam synodum destinata, et conscientie nostre astipulantur oracula, quibus solius integritatis affectu hoc ius pontificibus commisimus euocatis, ut sub synodalis equitate sententie, aut propter obiecta conuictus, reatui subiaceret. Post huiusmodi constituta, quis finem  tanto dandum dubitarit esse negotio? quis de tam numeroso concilio sacerdotum magis nasci crediderit confusionis ambiguum? quid profuit [a 1Kb] sine ui tam de prolixo itinere cetera ad nos imposuisse negotia? quid tantarum Ecclesiarum absentibus sacerdotibus fuisse suspensum? quid supererit reliquum, si de tanto exitu non datur imperare [Forte impetrare] conuentum? Sed transacta sufficiant, que ad hoc tantum in memoriam satis est reuocare, quod desinant. Bona est preteritorum recordatio, si que displicent, secuta cura correptionis emendet. Non saltem discedentibus aliquibus dilatoque negotio ad secunde congregationis uenientis repetita iudicia, pro fide, pro innocentia, pro equitate concordis, remotis studiis aliquibus dissentiat integritas. Hoc petitione nostra  Romane confertur ciuitati ut sacerdotali consideratione proposito delegato terminum detis sine contentione negotio, scientes examen uestrum de his securum esse iudicium. Cogitate matrem confusionis esse discordiam, et quemadmodum consensu dubia solidantur, ita etiam firma dissensione dissolui. Nunquid laboriosa, nunquid conscientie uestre grauia, nunquid inimica proposito ab antistitibus suis pacem poscit Ecclesia, et ab his quibus per rationem professionis uestre cura debeat esse propensior fidem tumultuosam  expectat? Intentio est uobis seruande iustitie in cognitione, libertas remotis omnibus occasionibus integra sit uestre uoluntatis; obiectorum criminum causa examinate iudicium, dummodo studiosa certamina defendi amore, et omne confusionis amputetur ambiguum, maxime cum hanc uobis pro religionis reuerentia, consideratione iustitie nostre, oracula tribuant facultatem, ut sicut uobis est inquirende in hoc negotio uoluntas et cura ueritatis, personis illic omnibus constitutis, per quas potest fides rerum quesita prestare, uos noueritis, et Deus, quid in ipsa causa iudicare debeatis, pacem modis omnibus clero, senatui et Romano populo post iudicium reddituri, ne qua turbatio, nulla discordia in ciuitate remaneat. Si uero uultis ut quod propositum est, transeat sine discussione iudicium, uos sciatis, et Deus, qualiter  ordinetis, dummodo pax clero, senatui, populoque Romano sub uestra ordinatione reddatur. Ecce coram Deo et hominibus arbitrio uestro committentes uniuersa, conscientiam nostram, sicut decebat, absoluimus. Tantum est sub iusta ordinatione rem fuisse finitam, et unitatem redditam discedentibus incidet. Neque enim tolerabile est ob hanc negligentiam regie ciuitatis amorem quo tenemur adremitti, aut rebus omnibus Deo auctore pacatis sola tranquillitate erigi, et in media urbe confundi, ut desideratur ciuilitas in archilatiora [b 1Kb] , que est sub hostium uicinitatis cura. Et ne quid omisisse uideamur, cum necessariam credideritis episcopi Symmachi in cognitione presentiam, Gudilam et Bedeulphum sublimes  uiros, maiores domus nostre, quos de presente misimus cum Conzatrierno [Ms. cum illum com. Arierno; forte, cum illustri comite Arierno] ne quid dubitationis habeat iussio nostra, sacramenta prestabunt satisfacturi designato episcopo, quemadmodum estimauerit ordinatio uestra: suffecerit ut uocatus ad concilium citra Urbem et molestie metu securus occurrat. Orate pro me, domini sancti et uenerabiles patres. Datum est sub die uI Kal. Septemb., Rauenna, regnante supradicto feliciter; Rufino Auieno Fausto u. C. cos.





AD THEODORICUM REGEM RELATIO EPISCOPORUM.

 Agimus Deo gratias, qui regum corda pietatis sue manu et gubernat et temperat, quando ab ipso uenit quod clementia uestra ex amore suo preceptis ad nos moderatissimis per maiores domus Gudilam et Bedeulphum sublimes uestros missis ostendit. Sic enim mansuetos principes celi Dominus fecit esse quos diligit; et propitiata Diuinitas eos in causis omnibus mandatis suis ordinat obedire; quod scriptum est, dicente Deo: Sine me nichil potestis facere  , quod utique boni intelligendum est. Ideoque nostro toto affectu et obsequio iussioni uestre parere uoluimus, et ad papam, qui impetebatur, quater cum sacerdotes nostros ex secunda synodo direximus, ut ad iudicium conueniret. Sed occurrere se audentie nostre penitus non posse statuit, mandans: Primum ad conuentum uestrum, quando Rome uenistis, sine aliqua dubitatione properaui, et priuilegia mea uoluntati regie submisi, et auctoritatem synodi  dedi; sicut habet ecclesiastica disciplina, restaurationem ecclesiarum regulariter poposci, sed nullus mihi a uobis effectus est. Deinde cum uenirem cum clero meo, crudeliter mactatus sum. Ulterius me uestro examini non committo: in potestate Dei est, et domini regis, quid de me deliberet ordinare. Post episcopos tamen ei maiorem domus uestre illustrem uirum Arigernum direximus, cui quid responsi dederit sua suggestione renuntiat; et intimamus tamen serenissimo domno, quia nobis quid possimus facere non remansit, nec inuitum ad disceptationem nostram adducere possumus. Ipsi per canones appellationes omnium episcoporum commisse sunt; et cum ipse appellat, ecquid faciendum? cum nec in absentem ualeamus ferre sententiam, nec contumacis locum  deputare, qui se iudicibus occurrisse preclamat; maxime quia res noua est, et pontificem sedis istius apud nos audiri, nullum constat exemplum. uoluimus quod restabat pacem iuxta preceptum et uoluntatem uestram reddere ciuitati, que res et proposito nostro amica est, et beatitudini uestrorum temporum  congruebat. Quia confusione tante ciuitatis et gemimus, et horrescimus: ad amplissimum senatum collegasque nostros secundo direximus, orantes ex uerbis Apostoli, qui monet: Quod ex uobis est, cum omnibus pacem habentes, non uosmetipsos uindicantes, karissimi, sed date locum ire. Scriptum est etiam: Mihi uindictam, ego retribuam, dicit Dominus . Nec admonitioni clericorum defuimus, quibus regulariter uolumus subuenire. Quia etiam salutare monitum contempserunt; ideo uestri erit imperii nutu Dei respicere Ecclesie redintegrationem, Romane ciuitatis et prouinciarum quietem. Nunc rogamus ut infirmitatibus et deunitatis [Forte indemnitati] nostre, quemadmodum pii domini, succurratis; quoniam calliditati seculari sacerdotum simplicitas  non sufficit, et iam diutius nostrorum mortes, et pericula propriarum pati non possumus: sed concedite nobis optatissimo precepto uestro, ut ad ecclesias nostras liceat nos reuerti, quia post hec que suggessimus, nichil est quod a nobis possit ordinari. Et alia manu: Optamus uobis salutem, domine princeps.





THEODORICI, GOTHORUM REGIS, PRAECEPTIO TERTIA.

 Flauius Theudericus rex, uniuersis episcopis ad synodum conuocatis.

Decuerat quidem beatitudinem uestram diuine considerationis reuerentia exortum iam finisse negotium, ut uobis ordinantibus submoueri potuisset de tanta ciuitate confusio: maxime cum pretentis affectibus iusserimus, quemadmodum uestrum uisum fuisset arbitrium, memoratum uos terminare debere certamen; dummodo sub iusta ordinatione finitum, dissentientes unitati et concordie redderentur. Quam miramur denuo fuisse consultum: cum si nos de presenti ante uoluissemus iudicare negotio, habito cum proceribus nostris de inquirenda ueritate tractatu, Deo auspice, potuissemus inuenire iustitiam, que nec presenti seculo, nec future forsitan displicere potuisset etati? Sed quia non nostrum iudicauimus  de ecclesiasticis aliquid censere negotiis: ideo uos die diuersis prouinciis fecimus euocare; ut sub diuini timore iudicii, totius certaminis uobis disponentibus causa transiret, urbique nostre, Deo fauente,  optata per uos concordia redderetur. Nunc uero eadem que dudum presentibus intimamus oraculis, nos coram Deo et hominibus absoluentes, ut causam Dei, quam uestre congregationis amplissimo senatui, et pacem clericis sperantes, commisimus, quemadmodum uisum uobis fuerit, ordinetis; nec a nobis uestri exspectetur forma iudicii, sed uos qualiter uultis ordinate. Siue discussa, siue indiscussa causa, proferre sententiam, de qua estis rationem diuino iudicio reddituri; dummodo, sicuti sepe diximus, hoc deliberatio uestra prouideat, ut pax senatui populoque Romano, submota omni confusione reddatur, ne qua, quod absit, post iudicium turba, aut aliqua remaneat in ciuitate discordia. Sin autem secundum mandata nostra concordia sacratissime urbis a uobis fuerit restituta, tunc uniuersitas agnoscere potuerit  iustum sacri ordinis uestri exstitisse iudicium. Orate pro nobis, domini sancti ac uenerabiles Patres. Datum sub die Kalendarum Octobris.





SYNODO ECCLESIASTICAE uIR SPECTABILIS ANAGNOSTICUS REGIS.

 Primum salutandi episcopi, et dicendum eis causa que agitur.

Si mihi uisum fuisset, aut iustitiam habuisset, ut ego debuissem audire cum proceribus palatii mei, potueram tractare quomodo et Deo placuisset, et posteritati ingratum non fuisset, sed quia causa est Dei et clericorum, ideoque modo ad petitionem senatus uel cleri ex diuersis ciuitatibus conuenere antistites, uelut Deo medio, secundum quod legitis in  Euangelio, et Apostolo ad Corinthios, hoc sequamini. Nam si meum animum requiretis, ut superius dixi, que precipit Deus in Euangelio, hoc sequamini. Si uero uobis uisum fuerit sine discussione causam finire, aut discussam, quemadmodum uisum fuerit, iudicate. Meam personam nolite metuere, reddituri rationem ante conspectum Dei: tantum est ut senatum, clerum et populum pacificum dimittatis, et quod iudicaueritis scribatis. Nos autem hoc probabimus  uos bene ordinare, si populo, senatui, clero pacem integram reddatis. Quod si minime feceritis, ostendetis uos uni parti fauisse. Nullius ergo personam ante oculos habeatis: quamuis si uobis aliquis uiolenter uellet que iniusta sunt imponere, missis rebus uestris iustitiam custodire debeatis. Nam multi et uestre et nostre regionis episcopi propter Dei causas, et de Ecclesiis et de rebus suis iactati sunt, et tamen uiuunt. Ego non solum impono, sed etiam rogo, ut faciatis que Deus precepit, et que legistis in Euangelio et Apostolo. Si autem discutitis causam, uel sub aliquo colore melius causam iudicatis. Si autem indiscussam dimiseritis, datis exemplum sacerdotibus omnino male conuersandi. Hec cum diceret,  proposuit similitudinem: Aliquando ut ipse fieret imperator, Aspari a senatu dicebatur; qui tale fertur dedisse responsum: Timeo ne per me peccandi consuetudo in regno nascatur. Ita dico et modo, ne irascantur sancti Patres nostri, ne per eos, cum non discusserint et ita iudicauerint, consuetudo peccandi omnibus sacerdotibus generaliter fiat. Item si uoluerit discutere causam, ut securus egrediatur, Arigernus, Gudila, et Bedeulphus sacramenta ei prestabunt. De area uero uel de domo Lateranensi, prout iudicatum fuerit, eidem synodus reddat. De uindicta, que sperant discussionem si eis placuerit, aut ipsi uindicent aut quos deputemus legibus exsequantur culpas [a 1Kb] .





THEODORICI, GOTHORUM REGIS, PRAECEPTIO QUARTA, Siue lex data a gloriosissimo rege Theodorico [Thiederico] contra illos sacerdotes, qui substantiam Ecclesie iure directo aut uendere, aut donare presumunt.

 Domitori orbis, presuli et reparatori libertatis, senatui urbis Rome, Flauius Theodoricus Rex.

Peruenit ad nos, patres conscripti, de ecclesie missa utilitate suggestio, et nostre mansuetudinis grata sacri cetus uestri ordinatio corda pulsauit. Et licet post uenerabilem synodum ad huiusmodi decreta uestri sufficiat ordinatio sola iudicii, tamen pro uestra huiusmodi presentibus oraculis dedimus consolatione responsum; ut nulli fas sit Ecclesie cuiuslibet antistiti sub qualibet alienatione de proprietate contractus usum fructum plane suum cui salua uoluerint [Al., uouerint] equitate prestabunt. Neque  enim frustrari sola pontificis uoluntate uel cleri peregrinis debita omnibus uel statui Ecclesie res delata. Quid enim tam profanum, quam ut hac largientis parte uioletur arbitrium? Dum quod ad ecclesiam quisque uoluit pertinere, priuate [praue] siue uindicent per usufructuarie persone contractum. Ergo si quis scelestis ausibus interdicta presumpserit, et ultra usumfructum retinere cupit, episcopo uel clero largiente, alienata res protinus cum fructibus a uenerando presule uindicetur. Et cetera. Data u Idus Martias Rauenne, uenantio u. c. consule .



Iu. ATHALARICUS, AMALASUINTHA, THEODATUS, uEL THEODAHADUS, uITIGES.





[MONUMENTA.]





u. CLODOuEUS, REX FRANCORUM.





CLODOuEI REGIS PRAECEPTUM AD EPISCOPOS POST BELLUM GOTHICUM. De captiuis tum clericis, tum laicis, episcoporum arbitrio et testimonio relaxandis. 

 Dominis sanctis et apostolica sede dignissimis episcopis Chlotouechus rex.

 Enuntiante fama, quid actum fuerit uel preceptum omni exercitui nostro, priusquam in patriam Gothorum  ingrederemur, beatitudinem uestram preterire non potuit. In primo quoque de ministerio Ecclesiarum omnium precepimus, ut nullus ad subripiendum in aliquo conaretur, neque de sanctimonialibus, neque de uiduis, que in religione domini deuote esse probarentur. Simili conditione et de clericis, uel filiis supradictorum, tam clericorum, quam uiduarum, qui cum illis in domo ipsorum consistere uidebantur. Idem et de seruis ecclesiarum, quos de ecclesiis tractos per episcoporum sacramenta constiterit, preceptum est obseruare, ut nullus ex ipsis aliquam uiolentiam uel damnum pateretur. Quod ita ad integrum est agnoscendum, ut ex his supradictis, si aliquis uim captiuitatis pertulisset, siue in ecclesia, siue extra ecclesiam, omnino sine aliqua dilatione reddendos esse precipiamus. De ceteris quidem  captiuis laicis, qui extra pacem sunt captiuati, et fuerint approbati, apostolica cui uolueritis arbitrii uestri est non negandum. Nam de his qui in pace nostra, tam clerici quam laici, subrepti fuerint, si ueraciter agnoscitis, uestras epistolas de annulo uestro infra signatas sic ad nos omnimodis dirigatis, et a parte nostra preceptionem latam noueritis esse firmandam. Sic tamen populus noster petit, ut cuicunque epistolas uestras prestare fueritis dignati, cum sacramento per Deum, et benedictione uestra dicere non tardetis rem istam que poscitur ueram esse, quia multorum uarietates uel falsitates inuente sunt, ut comprehendatur, sicut scriptum est: Perit iustus cum impio . Orate pro me, domini sancti, et apostolica sede dignissimi pape.



uI. CLOTARIUS, REX FRANCORUM.





CLOTARII REGIS CONSTITUTIO [a 1Kb] GENERALIS. 

 Chlodacarius Clotharius] rex Francorum omnibus agentibus [b 1Kb] .

Usus est clementie principalis necessitatem prouincialium uel subiectorum sibi [omnium] populorum prouida sollicitus mente tractare, et pro quiete eorum quecunque iuste sunt obseruanda indita in titulis constitutione conscribere; quibus quantum plus fuerit iustitie atque integritatis impensum, tantum pronius amor deuotionis incumbit. Ideoque per hanc generalem auctoritatem precipientes iubemus ut in omnibus causis antiqui iuris norma [forma] seruetur, et nulla sententia a quolibet iudicum uim firmitatis obtineat, que modum legis atque equitatis excedit. In parentum ergo successionibus quidquid legibus decernitur, obseruetur, omnibus contra impetrandi  aliquid licentia derogata: que si quolibet ordine impetrata fuerit uel obtenta, a iudicibus repudiata, inanis habeatur et uacua. Si quis in aliquo ordine fuerit accusatus, non condemnetur penitus inauditus; sed si in crimine accusatur, et habita discussione fuerit fortasse conuictus, pro modo criminis sententiam excipiat ultionis. Inter Romanos  negotia causarum Romanis legibus precipimus terminari. Si quis auctoritatem nostram subreptitie contra legem elicuerit fallendo principem, non ualebit. Si iudex aliquem contra legem iniuste damnauerit, in nostri absentia ab episcopis castigetur; ut quod perpere iudicauit, uersatim [Forte, uel statim, HARD.] melius discussione habita emendare procuret. Nullus per auctoritatem nostram matrimonium uidue, uel puelle, sine ipsarum uoluntate presumat expetere; neque per suggestiones subreptitias rapiantur iniuste. Sanctimoniales nullos sibi in coniugium audeat sociare. Ut auctoritates cum iustitia et lege competente in omnibus habeant stabilem firmitatem, nec subsequentibus auctoritatibus contra legem elicitis uacuentur; ut oblationes defunctorum  ecclesiis deputate nullorum competitionibus auferantur, presenti constitutione prestamus. Agraria, pascuaria, uel decimas porcorum, ecclesie pro fidei nostre deuotione concedimus; ita ut actor aut decimator in rebus ecclesie nullus accedat, ecclesie uel clericis nullam requirant agentes publici functionem, qui aui, uel genitoris, aut germani nostri [c 1Kb] immunitatem  meruerunt. Quecunque ecclesie uel clericis, aut quibuslibet personis, a gloriose memorie prefatis principibus munificentie largitate collata sunt, omni firmitate perdurent. Quidquid ecclesia, clerici, uel prouinciales nostri, intercedente tamen iusto possessionis initio, per triginta annos inconcusso iure possedisse probantur, in eorum ditione res possessa permaneat; nec actio tantis eui spatiis sepulta ulterius contra legum ordinem sub aliqua  repetitione consurgat, possessione in possessoris iure sine dubio permanente. Prouideat ergo strenuitas uniuersorum iudicum, ut preceptionem hanc sub omni obseruatione custodiant; nec quidquam alium agere aut iudicare, quam ut hec preceptio secundum legum Romanarum seriem continet, uel sexus quarumdam gentium iusta antiqui iuris constitutione olim uixisse dignoscitur, sub aliqua temeritate presumant.



uII. CHILDEBERTUS, REX FRANCORUM.





CHILDEBERTI, FRANCORUM REGIS, CONSTITUTIO. DE ABOLENDIS RELIQUIIS IDOLOLATRIAE, ET DE SACRORUM DIERUM FESTIuITATIBUS CASTE CELEBRANDIS.


 Epistola clementissimi et beati regis nostri Childeberti data per ecclesias sacerdotum, uel omni populo.

Credimus hoc, Deo propitio, et ad nostram mercedem, et ad salutem populi pertinere, si populus Christianus relicta idolorum cultura, Deo, cui integram promisimus fidem, in quantum inspirare dignatus fuerit, pure deseruire debeamus. Et quia necesse est ut plebs que sacerdotis preceptum non ita ut oportet custodit nostro etiam corrigatur imperio, hanc chartam generaliter per omnia loca decreuimus mittendam, precipientes ut quicunque admoniti de agro, ubicunque fuerint simulacra constructa, uel idola demonibus dedicata ab hominibus, facto non statim abiecerint, uel sacerdotibus hec destruentibus prohibuerint, datis fideiussoribus non  aliter discedant, nisi in nostris obtutibus presententur. Qualiter in sacrilegos Dei iniuria uindicetur, nostrum est pertractandum. Et quia fides nostra, ut uerbum de altario a sacerdote faciente, quodcunque  de Euangelio, prophetis, uel Apostolo fuerit annunciatum, in quantum Deus dat intellectum, ad nos querimonia processit multa sacrilegia in populo fieri, unde Deus ledatur, et populus per peccatum declinet ad mortem; noctes peruigiles cum ebrietate, scurrilitate, uel canticis, etiam in ipsis sacris diebus, Pascha, Natale Domini, et reliquis festiuitatibus, uel adueniente die Dominico dansatrices [a 1Kb] per uillas ambulare. Hec omnia, unde Deus agnoscitur ledi, nullatenus fieri permittimus. Quicunque post commonitionem sacerdotum, uel nostrum preceptum, sacrilegia ista perpetrare presumpserit, si seruilis persona est, centum ictus flagellorum ut suscipiat iubemus; si uero ingenuus, aut honoratior fortasse persona est, districta inclusione digna. Sunt hi autem  in penitentiam redigendi, ut qui salubria et a mortis periculo reuocantia audire uerba contemnunt, cruciatus saltem corporis eos ad desiderandam mentis ualeat reducere sanitatem.



uIII. RECCAREDUS, REX uISIGOTHORUM.





RECCAREDI REGIS EDICTUM DE CONFIRMATIONE CONCILII TOLETANI. 

 Gloriosissimus et piissimus dominus noster Reccaredus rex.

 Uniuersorum sub regni nostri potestate consistentium amatores nos suos diuina [a 1Kb] faciens ueritas,  nostris principaliter sensibus inspirauit, ut causa instaurande fidei ac discipline ecclesiastice, episcopos omnes Hispanie nostro presentandos culmini iuberemus. Precedenti autem diligenti et canta deliberatione, siue que ad fidem conueniunt [pro fide uera faciunt], seu que ad morum correctionem respiciunt; cum enim sensus maturitate et intelligentie grauitate constant esse digesta, nostra proinde auctoritas id omnibus hominibus ad regnum nostrum pertinentibus iubet, ut si qua definita sunt in hoc sancto concilio, habito in urbe Toletana, anno regni nostri feliciter quarto, nulli contemnere liceat, nullus preterire presumat; capitula enim que nostris sensibus placita et discipline congrua a presenti conscripta sunt synodo, in omni auctoritate, siue clericorum, siue laicorum, siue quorumcunque omnium obseruentur  et maneant. Id est, primum, de obseruatione priorum canonum; alterum, de symbolo proferendo a populis in ecclesia .

Has omnes constitutiones ecclesiasticas, quas summatim, breuiterque perstrinximus  manere perenni stabilitate sancimus. Si quis uero clericus, aut laicus harum sanctionum obediens esse noluerit [obediens obseruator esse noluerit, superba fronte maiorum statutis repugnans]; si episcopus, presbyter, diaconus, aut clericus fuerit, ab omni concilio excommunicationi subiaceat; si uero laicus fuerit, et honestioris loci persona est, medietatem facultatum suarum amittat, fisci iuribus profuturam; si uero inferioris loci persona est, amissione rerum suarum multatus in exsilio deputetur. Sequuntur subscriptiones.



IX. SIGEBERTUS, REX FRANCORUM.





AD SIGEBERTUM REGEM EPISTOLA CONCILII PARISIENSIS, ANNO CHRISTI 573 HABITI [a 2Kb] . Ut Promoti causam non defendat.

 Domino gloriosissimo, atque sancte Ecclesie catholice filio, Sigeberto regi, Sapaudus, Philippus, Priscus, Constitutus, Laban, Felix, item Felix, Germanus, Lucretius, Clementinus, Syagrius, Gallomagnus, Optatus, Salonius, item Salonius, Quinidius, Promotus, Siluester, Genesius, Polemius, Palladius, uictor, Sagittarius, Aunacarius, Hesychius, Claudianus, Desiderius, Heraclius, Tetradius, Pappolus, Licerius, et Leudobaudis, episcopi.

Quantum ineffabili gaudio synodali concilio nuntiatur, quandoquidem a catholico principe res noua pro dilectione Christi concipitur, tantum lamentabile exsecrandumque censetur, cum in Ecclesia sancta contra Deum et contra canonum disciplinam dissensio generatur. Nuper etenim non absque conniuentia  glorie uestre, sicut credimus, euocati Parisios uenientes, nouam inauditamque ordinationem in Castro Dunensi, parochia denique Carnotina, factam fuisse cognouimus. Quam rem licet uix credere possumus cum consensu glorie uestre fieri potuisse, tamen si cuiuscunque praua suggestione preuenti, in hac  tam obscena et Ecclesie uniuerse contraria consensistis, ab huiusmodi scandali defensione sinceritatis uestre conscientiam expietis, quia satius est ut ille qui ambitionis instinctu rem tam nefariam dolosa ambitione competiit, per satisfactionem penitentie reatum suum abluere compellatur, quam uestra puritas  huius facinoris contagione maculetur. Et quia nobis necesse fuit ut iuxta canonum constituta persone temerarie deberet presumptio cerceri, ideo salutis obsequium digno in Christo officiositatis et reuerentie cultu prebentes, poscimus ut uos, quos Deus et culmine precipuos et sinceritate preclaros esse precepit, non quocumque, aut quorumcunque temerato concilio ad defensanda huiusmodi scandala misceatis, quia Deum sufficit  nosse, uos nequaquam penitus uelle contra uos diuinam iracundiam promoueri. Annis multis gloriam regni uestri potentia diuina cum omni felicitate conseruet, domne gloriosissime, et precellentissime domne.

Sequuntur subscriptiones.




uolume back matter






INDEX RERUM ET uERBORUM QUAE IN LIBRIS LITURGIA GALLICANA CONTINENTUR.  [1Kb]



 A
    Abstinentia a carnibus et a coniugio, a natali sancti Martini ad Natale dominicum, 100, 101, 459.
    Acolythi ordinatio, 301, 302.
    Acta seu passiones sanctorum in missa recitantur, 20, 26.
    Adalbero episcopus Rhemensis, 183.
    Aduentus nomen ante annos mille rarius, tametsi res in usu, 98, 99. Quando olim inceptus, 99, 100. In Africa et Gallia, 458 et seqq. Aduentus tempore, hoc est a festo sancti Martini abstinentia a carnibus et a coniugio, ieiunium ter in hebdomada, et sacrificia uespertina, 100, 101, 102.
    Aegyptiorum cursus, 382.
    Aemiliani abbatis Acta in missa recitata, 20, 21, 163.
    Affectare osculis, 295.
    Africana liturgia, 14. Africanus cursus seu alterna psalmorum modulatio ab Augustino e Mediolanensi typo inuecta, 389.
    Agaunensium martyrum natale, 281.
    Agnes seu Agnetis uirginis et martyris natale, 215 et seqq.
    Agnorum Dei cereorum origo, 142.
    Agobardus episcopus Lugdunensis, 400, 401.
    Albis uestibus usi sacri ministri, 61. Non extra rem sacram, ibid.
    Alcuini locus insignis de Eucaristia, 95, 96.
    Alexandrinus cursus, 381.
    Alfredi regis Anglorum pietas, 438.
    Alleluia quando recitatum, 14. Alleluia laudes dictum, 33. In Quadragesima ne canitor, ibid. Alleluia in missa Dominice prime in Quadragesima, 124.
    Allocutiones, conciones, 44. Allocutio ad populum in diaconorum, presbyterorum et episcoporum ordinatione, 303 et seqq.
    Altarium consecratio, 72. Forma, 73, 74, 314. Altaria super cryptas posita, 73. In eorum gradibus orabant fideles, ibid. Altaria plura in una Ecclesia, 55, 70, 73, 74. Altari in eodem nulli licet plures missas eodem die celebrare, 55. Altare ante crucem dominicam, 42. Altaribus colombe imposite ad reseruandam Eucaristiam, 89, 90. Ad designandum Spiritum sanctum, 91. Altari ad quod tempus imponende sanctorum reliquie, 83, 84. Altare seu meusa altaris lectulus dicta, 70, 71. Altare cum oblationibus opertum uelo Sarmatico, 42. Altare pallio serico quo ad missam sacra munera tegebantur coopertum, 41. Altari admouentur etiam mulieres communicature, 45, 51. Secus apud Hispanos, ibid. Altaris ministri albis uestibus usi, 61.
    Ambrosiana seu Mediolanensis liturgia, 7 et seqq. Ambrosiana consecrationis formula qui immutata, 27. Ambrosianus canon, 26. Ambrosianus seu Mediolanensis cursus, 381. Ambrosius  psalmodie in Occidente non institutor, ibid., 388, 389. Ambrosiani hymni, 389, 423. Ambrosii sumpto in uiaticum pane eucaristico mors, 87. Ambrosii locus insignis de ieiunio et corpore Domini Iesu in Eucaristia, 126.
    Amula seu Hamula oblatoria, uas altaris, 186.
    Analogius martyris marmoreus, 73.
    Anastasii descriptio ciborii sancti Petri Rome, 74, 78.
    Anax, urceus ad rem sacram, 63.
    Andochius et Benignus martyres, 281.
    Andree apostoli natale, 220. Acta eius antiquissima, 222.
    Aniciano ex genere nati Cantiani martyres, 468.
    Annus a Natali Domini inceptus, 337. A Paschate, 420.
    Ansegisus abbas Fontanelensis, 186.
    Antiphona dictus misse introitus, unde Antiphonarium, 36. Antiphona post Euangelium, offertorium, 8. Antiphona ad confractionem hostie, 12. Antiphone et responsoria, laus et sonus dicta apud Mozarabes, 392. Antiphone sic dicte ab alterno cantu, 383, 384, 389, 405, 406.
    Antoliani martyris apud Aruernos ecclesia, 75.
    Anulus aureus nigellatus, 463.
    Apologia sacerdotis in missa, 251.
    Apostoli lectio in missa post prophetie lectionem, 37, 38.
    Aqua lauandis corporalibus pallis adhibita uergatur in baptisterium, 303.
    Aque Gradate, 469.
    Aquitanica fulmenta, columne marmoree, 80.
    Ara Dei apud Tertullianum, 56. uide Altare.
    Arantinus paropsis, 64.
    Arausicani concilii canon explicatur, 47.
    Arca pro ara, 42.
    Aredii abbatis testamentum, 66.
    Arelatensis Ecclesie ritus antiqui, 403, 406. Ibi promiscue Grece et Latine cantatum etiam a laicis, 403. Arelatensia dyptycha, 182.
    Areole aree, 465.
    Arianorum communicandi mos, 52.
    Ascelle, ale seu porticus, 69.
    Asiaticus cursus, 380.
    Assumptionis B. Marie festum in mense Ianuario, 118, 119 Quando feriatum, ibid., 211. Assumptio corporalis, 212 et seqq.
    Athanasii mos canendi psalmos in ecclesia, 391.
    Audomari episcopi cappa, 62.
    Autetis, an corrupte pro neophytis, 249.
    Augendus seu Eugendus abbas Iurensis, 432.
    Augustino adhuc diacono tributa ab annis mille benedictio cerei paschalis que preconium dicitur, 142, 241, 357. Augustini Codex in papyro Aegyptiaca seu charta scriptus, 184. Augustini loci  insignes de cantu in Africa recepto, 388 et seqq. Augustini locus de liturgia, 14, 15. Augustini pseudepistola ad Bibianum episcopum Santonensem, 458. Augustino an tribuendus sermo in natali Domini incipiens: Hodie, fratres karissimi, celi desuper rorauerunt, 106, 107.
    Aureliani ritus officii diuini, 406, 407.
    Aurore officium ante Primam apud Mozarabes, 393.
    Authentica hebdomada, sancta, 128.
    Auiti episcopi uiennensis insignia fragmenta, 65, 128, 239, 245, 265, 268, 269, 402.

B
    Baculis innixi clerici et alii inter orandum, 435.
    Basilicarum forma uetus apud Francos, 68 et seqq.
    Basilii Magni uite locus de aurea columba, in qua Domini corpus seruatum, 90.
    Baptismi ritus, 362.
    Baptismum percipiendo nomen inditum, 248.
    Baptisteriis appense columbe, 90.
    Baptisteriis illate seu condite sanctorum reliquie, 83.
    Baptisterio immersa aqua, que lauandis corporalibus pallis adhibita est, 303.
    Baudacarius defensor, 465.
    Beatus et Etherius Hispanici scriptores, 5, 10, 22, 24, 93, 394.
    Benedictinus cursus, 381.
    Benedictiones uarie, 301 et seqq. Benedictiones nouarum frugum, 161, 162. Benedictio cere, id est cerei paschalis, Augustino tributa adhuc diacono, 140 et seqq., 241. Alias Leoni, ibid. Benedictio lucerne, ibid. Benedictio episcopalis in fine matutinorum et uesperarum, 425, 426. Benedictio episcopalis in missa communioni pre uia, 13, 34, 51, 189 et seqq.
    Berno abbas Augiensis, 7, 396.
    Bertericus nepos illustris matrone Ermentrudis, 463.
    Bertigisilus nepos illustris matrone Ermentrudis, 463.
    Bertouara nurus Ermentrudis illustris matrone, 463.
    Bibiano episcopo Santonensi epistola fictitia Augustini nomine directa de Aduentu incipiendo, 99, 100.
    Bibianus episcopus Santonensis, 458 et seqq.
    Biduana, biduum ante Pascha, 339.
    Bobus tracta carruca matronis nobilibus in usu, 463.
    Boherii locus insignis, 50.
    Bonisiacensis Ecclesia, 463, 464.
    Brachio abbas, 404.
    Braulio episcopus Cesaraugustanus, 21, 163.
    Breuiarium cursus dictum, 379. Breuiarii recitandi que obligatio prescripta ab Ecclesia, 426 et seqq.
     Britannorum comes seculo uI, 63.

C
    Cecilie uirginis et martyris natale, 216.
    Cesarii episcopi homilie per Italiam et Hispaniam distribute, 32. Eius loci insignes, 28, 34, 36, 38, 40, 51, 64, 169, 170, 377, 403, 404, 405, 406, 407, 423, 424, 425.
    Calensis sancti Georgii basilica, 464.
    Calices non plures in altari ponendi, 52. An plures positi, 58, 59.
    Calices ansati, 66. Aurei et chrystallini, 67.
    Calix Eucaristie seu panis consecrati contactu non consecratur, 47, 48.
    Calix coopertus cum filiola post consecrationem eleuatur, 42.
    Calix imaginatus cum turricula, 466.
    Calix uacuus cum patena in ordinatione subdiaconi adhibita, 302.
    Cambutis innixi clerici in officio diuino, 435.
    Cancellis munita altaria, 74. Psallentium chorus, 77. Sepulcra, ibid. Cancelli argentei, ibid., 78.
    Canna argentea, 462.
    Canon sacerdotalis seu misse, 39. Antiquus, ibid., et 40.
    Canon misse tacite recitatus, 416.
    Canon misse Gallicanus pro festis uarius, 46. Breuissimus, 189 et seqq.
    Canonis Scripturarum assertores Martyres, 467.
    Canonum custodia episcopo debita, 166.
    Cantare, recitare etiam priuatim, 411, 416, 417, 428, 429.
    Cantianorum martyrum passio, 467 et seqq.
    Cantorum officio diaconi ne fungantur, 387.
    Cantus alterni origo, 383, 384.
    Cantus Romanus Pippino rege a Gallis receptus, 16.
    Capite obtecto in exsequiis uxorum uiri, 167.
    Capite nudo sacra a uiris facta contra profanorum morem, quorum captiua capita uelabantur, 62.
    Capitilauius dies dicta Dominica Palmarum, 127.
    Cappa Romana, 186.
    Capsa cum qua et calix offerendus est quid, 47.
    Capsa sacerdotalis, seu cappa, 62.
    Capsum pars ecclesie qualis? 69. Capsa nauis pars ima nauis, ibid. Capsum aliquando idem cum ecclesie capitio seu presbyterio, ibid., et 70.
    Caraxare, pingere, 75.
    Carinus imperator ex Aniciorum genere, 468.
    Caro et sanguis Christi in Eucaristia, 229. Corporis ueritas, 256.
    Carruca bobus tracta et strata nobilibus matronis in usu, 463.
    Castitas subdiacono dum ordinatur commendata, 303.
    Casula sacerdotalis, 62. Casula processoria, 63.
    Cathedra sancti Petri Rome in mense Ianuario Gallis antiquissima, 120, 121. Per eam confessio et primatus sancti Petri designatur, ibid.
    Cathedra episcopalis, 310.
    Cato presbyter Aruernus, 164, 170.
    Caucum argenteum, 462.
    Cautinus, episcopus Aruernorum, 52, 59.
    Celebrare missam, audire, 34, 58. Alio sensu, 182.
    Ceraunia nobilis matrona, 186.
    Cere seu cerei paschalis benedictio Augustino auctori tributa, 241, 357. Alias Leoni, 241.
     Cerei benedictio in Sabbato sancto, 140, 141, 142.
    Cerei particule contra procellas decerpte seculo u, 142.
    Cereis impressa nomina, 165.
    Cherubin alosa, 316.
    Chilperici regis hymni seu misse, 29.
    Chrisma in feminino, 248, 364.
    Chismal dictum ministerium corporis Christi gerulum, 316.
    Christi presentia realis in Eucaristia certis testimoniis asseritur, 2 et seqq.
    Christi corporis ueritas in Eucaristia, 256, 369.
    Christi corpus pro nobis crucifixum, et sanguinem pro nobis effusum in Eucaristia sumimus, 300.
    Christi corpus non in imaginario ordine sed sub crucis titulo ciborio imposite compositum seu pendens, 92, 93, 94.
    Christi corpus in altari linteaminibus inuolutum, 315. Confectum in Patena, ibid.
    Christi corpus et sanguis immaculata benedictione transformatur, 307.
    Christi corpus in Eucaristia immolatum, 325. Hoc uescuntur fideles, 331.
    Christi corporis confractio et sanguinis effusio in Eucaristia, 297.
    Christi sanguis in uitro, corpus in ligno, 64.
    Christi cruor gustatus in Eucaristia, 347, 350.
    Christus in cena sacrificii oblationem instituit, 297.
    Chrodegangus episcopus Mettensis, 429, 430, 435.
    Chrysostomi locus insignis de Eucaristia, 88.
    Ciboriis seu turritis ediculis instructa altaria, 74. Eorum forma, ibid., 75.
    Cicindelis, lampas, 78.
    Claudianus monachus, Mamerti episcopi uiennensis germanus et uicarius, 403.
    Clausum Pasche, 147, 148, 149, 259, 373, 374.
    Clementis episcopi et martyris natale, 217. Actorum eius antiquitas, 218.
    Clerici itinerantes recitando Breuiario obstricti, 430.
    Clerici purpureis uestibus ne utantur, 62.
    Clericorum recitandi cursus seu Breuiarii obligatio que, et qua lege prescripta ab Ecclesia, 426 et seqq.
    Cemeteria sacerdotali benedictione sacrata, 165.
    Cena Domini, natale calicis dicta, 128.
    Collecte, dicte orationes in missa recitari solite, 6.
    Collectio post nomina, 181, 188 et seqq.
    Collectio ad pacem, 188 et seqq.
    Collectio post Eucaristiam, 196.
    Collectiones, dicte orationes misse, 23, 25, 36, 43.
    Colum seu colatorium, uas sacrificii, 185, 186.
    Columbe tribus in ecclesie locis ad quid appense, 90, 91, 92. Columba et peristerium ad repositorium seu Eucaristiam reseruandam, 89. Columba sepulcris et ciboriis superposita, 74.
    Columne ad altare, 69, 73, 74, 75, 78.
    Communicantes hostiam in manibus accipiunt, 52.
    Communio in triduo ante Pascha, 136. Communione non exspectata qui communicaturi non erant in missa olim discedebant, 35. Communio sub altera nempe uini specie, 59. Communio sub una specie sacramenta corporis et  sanguinis Christi appellata, 144.
    Competentibus symbolum quando traditum, 127.
    Concio sacra non nisi a stantibus excepta, 81.
    Confessores proposito castigationis aflicti, 290.
    Confractorium, antiphona ad hostie confractionem, 8.
    Consecratio altaris, 314.
    Consecrationis corporis Christi forma antiqua, 46, 47, 192.
    Consummatio misse, seu oratio post communionem. 196.
    Contestari beneficia Dei, 28.
    Contestatio, immolatio misse, 24. Prefatio, 28, 45.
    Conuersio uini in sanguinem Christi, 208. In sacrificium, 209. Transmutatio et translatio, 214, 228.
    Cophanum, 210.
    Cornelii et Cypriani martyrum natale, 278.
    Corporale pallium, 41. Eo contectus calix, 42.
    Corporales palle, 303.
    Corporatio dicta una e nouem particulis hostie fracte, 13.
    Corporis Christi ueritas in Eucaristia, 369.
    Corporis Christi uera immolatio in Eucaristia, 256.
    Corpus Christi confractum in remissionem peccatorum, 192.
    Corpus Christi in Eucaristia immolatum, 325. Hoc uescuntur fideles, 331.
    Corpus Christi pro nobis crucifixum et sanguinem pro nobis effusum in Eucaristia sumimus, 300.
    Corpus et sanguis Christi immaculata benedictione transformantur, 307.
    Corpus Christi in altari linteaminibus inuolutum, 315. In patena confecium, ibid.
    Corpus Domini super altare ad uiaticum infirmis in buxida reseruatum, 84 et seqq. Eius usus in Ecclesia antiquissimus, 85 et seqq.
    Corpus Domini non in imaginario ordine, sed sub crucis titulo componatur, 92, 93, 94.
    Crucifixi imago uelata, 77.
    Crucis  basilica Parisiensis uel domni uincentii, nunc sancti Germani, 463.
    Crux et signa seu uexilla in supplicationibus premissa, 154. Crux ipsa titulus crucis, 93. Crucis in modum disposite particule nouem hostie fracte, 13, 449. Crux argentea are imposita, 186. Crux in summo ciborio, 74, 93. Crux ad pedes infirmi agentis in extremis posita, 93. Crux in processionibus delata, 265. Crucis in modum condite Ecclesie, 68, 69, 70.
    Cucullus cappe assutus amiciendo capiti, 62.
    Cursu de Gallicano disquisitio, 379 et seqq. Cursus Gallicanus uniformis, 419.
    Cursus dicta diuina officia, 379. Cursuum ecclesiasticorum uaria genera, 380. An idem cum liturgia, 381.
    Cursus seu breuiarii recitandi que clericis obligatio prescripta ab Ecclesia, 426 et seqq.
    Cypriani episcopi et martyris natale, 278. Ab eo die numerate Dominice, ibid. Eius loci insignes de uiatico et Eucaristia, 85, 86. De Trinitatis personarum commemoratione in epistole I Ioannis uersu uII, 476, 477.

D
    Damasi falsa epistola decretalis, 25.
    Decime quales et quibus soluende, 169.
     Decimis pro soluendis missa, 169.
    Defunctis refrigerium per ieiunantium preces et sacrificium, 233, 235, 256.
    Denumerationis instantia, 282.
    Deoroualdus diue memorie filius Ermentrudis matrone, 462 et seqq.
    Deorouara neptis illustris matrone Ermentrudis, 463.
    Diaconii sacramenta, 171. Diaconi ordinatio, 303. Diaconi cantorum officio ne fungantur, 387. Diaconorum in ordinationibus consulta populi suffragia, 303. Diaconorum in ordinatione missa, 170. Eorum etas, ibid. Diacono aut subdiacono post acceptum cibum uel poculum missas tractare illicitum, 60.
    Dionysiane basilice in agro Parisiensi fratres et mensa, 463.
    Diptycha ecclesiarum, 182, 183. Diptychorum forma, 43, 44.
    Diue memorie Carinus imperator paganus, 468. Item Deoroualdus Francus, 462 et seqq.
    Dominica ad carnes tollendas, an Sexagesima, 123. Dominica in Palmis dicta in Symboli traditione, 235, 346. Dominica Palmarum passio olim non lecta in missis priuatis, 466. Dominice a die natali sancti Cypriani numerate, 278.
    Dominicum cellarium, 414.
    Donatio ecclesie facta seculo uI aut uII ineunte, ut oblata quotidie ibi ministretur, et pro defuncto offeratur, 464. Ut ligna tantum ad oblatam parentur, 465.
    Dulcidius preses Aquilegie, 468 et seqq.
    Duntaxat particula non exclusiua, sed explicatiua pro scilicet, 54.
    Duodecima, hora Gallis assignata pro diuino officio, 409, 424. A uesperis distincta, 394. A completorio, 425.

E
    Eadgari Anglorum regis statuta, 416, 431.
    Eberulfus Guntchramni cubicularius, 41.
    Ecclesie fundator Petrus, 266. Caput, 226. Ecclesie fundamentum in confessione Petri, 227.
    Ecclesie mos psallendi primitiuus, 398.
    Ecclesiarum forma uetus apud Francos, 68 et seqq. Ecclesiarum dedicationis ritus, 72. Ecclesie domus episcopalis, 80. Ecclesie absolute dicte cathedrales; monasteriales, basilice, 103. Ecclesiarum seu basilicarum monasticarum descriptio, 69, 70, 71. Gemeticensis et Wiremuthensis descriptio, 70, 71. Ecclesia sancti Benedicti Parisiensis aliis dissimilis, 68.
    Eldefonsi episcopi Hispaniensis libellus, 13.
    Eligii episcopi mos inter missarum solemnia populo predicandi, 40, 417.
    Ennodii uersus preclari, 76, 170, 171.
    Eonius episcopus Arelatensis, 64.
    Epiphanie in uigilia sermo de innocentibus ab Herode occisis, 460 et seqq. Epiphanie die principium Quadragesime nuntiatum, 116.
    Epiphanius episcopus Ticinensis, 433, 434. Anno etatis XuIII diaconus ordinatus, 170.
    Episcopalis cathedra, 310. Episcopalis in missa benedictio ante communionem, 34, 35. In fine matutinorum et uesperarum, 425, 426.
    Episcopi ordinatio, 308. Episcoporum mos clericos ad officium diuinum pulsato signo excitandi, 411, 412, 423. Episcopi mortui corpus expositum, 167.
     Epistola in missa non semper a subdiacono, sed quandoque a sacerdote uel episcopo recitata, 21.
    Ermentrudis matrone testamentum, 184, 462 et seqq.
    Etherius et Beatus Hispanici scriptores, 5, 10, 22, 24.
    Eucaristia communio in missa, 25.
    Eucaristie sacrificium a Christo in cena oblatum, 297. Eucaristie seu realis Christi in Eucaristia presentie fidem semper tenuit Gallicana ecclesia, 3, 4, 95, 96. Eucaristia in corpus et sanguinem Domini transformata, 202. Permutata et translata, 214, 228. Eucaristie uinum in Christi sanguinem conuersum, 208, 214, 228. Eucaristie particula, communicanti data in manus, 52. Eucaristie nomine sola panis species designata, 52. Eucaristia in uiaticum data infirmis, penitentibus et martyribus, 84, 85, 86. Reseruata, 87, 88, 89. Eucaristie particula, non forma integra communicantibus data, 183, 184. Eucaristia de reseruata, quando deerant infirmi quid fiebat, 96. Eucaristicus panis mutatus in Christi carnem, poculum uersum in sanguinem, ille sumitur in calice qui fluxit in cruce ex Christi latere, 300.
    Eugenius, Hildefonsus et Iulianus episcopi missarum Mozarabicarum an auctores, 31.
    Eugippius presbyter, 458.
    Eulalia martyr Barcinonensis, 223, 224.
    Eulalie uirginis Emeritensis natale, 223, 224.
    Eulalius comes excommunicatus, 51, 52.
    Eulogie iis date qui non communicabant, 53.
    Eustasius episcopus Massiliensis, 28.
    Eutherius male pro Profuturo dictus episcopus Bracarensis, 32.
    Euangelium misse a diacono in ambone lectum, 38. Euangelii lectionem in missa sequitur sermo ad populum, 34, 35. Euangelium Epiphanie ex tribus euangelistis, uti et Parasceues ex quatuor, et sepe alias ex duobus desumptum, 116, et passim.
    Excommunicatio et imprecatio in charta matrone, 465.
    Excommunicatis non date eulogie, 53.---Excommunicati ante sacrificii oblationem eiecti ex ecclesia, 40.
    Exorcidiare, pro exorcizare, 362.
    Exorcismus, 338.
    Exorciste ordinatio, 301, 302.
    Exsuperius episcopus Tolosanus, 64, 65.

F
    Faustus Symphoriani martyris pater, 281.
    Faustus episcopus Regiensis, 407.
    Felix episcopus libri missarum emendator, 30, 31.
    Felicis episcopi Bituricensis turris, 95.
    Ferreoli et Ferrucionis natale, 269.
    Ferreolus episcopus Ucetiensis, 407.
    Ferrum oblatorium seu characteratum ad coquendas hostias, 184.
    Festa antiquitus in Gallia recepta, 102, 103, 104.
    Fibula aurea gemmata ad mentum, 463.
    Filiberti abbatis Gemeticensis ecclesia, 70.
    Filiola dictum uelum calicis et amiculus, 12, 42, 448.
    Filioque additamentum in Symbolo a tempore Caroli Magni, 19.
    Fistula seu calamus ad communionem, 186.
    Flabellum in sacris, 67.
     Flores super altare positi, 84.
    Fore, esse, 240.
    Formule seu inclinatorio innixi clerici in choro, 434, 435.
    Fortunati loci insignes, 160, 161, 187, 411, 412, 428.
    Frenum cum caballo et carruca optimatis, ecclesie legata, 463.
    Fructuosi episcopi cursus, 393, 394.
    Fulbertus episcopus Carnutensis, 411.
    Fulmenta Aquitanica, columne marmoree, 80.

G
    Gallicana liturgia, 16 et seqq. Eodem ritu celebrata ac Mozarabica, 20. Diuerso a Romana, 29. Gallicane Ecclesie de Eucaristia fides, 3 et 4, 95, 96. Gallicane Ecclesie Lectionarium, 97 et seqq. Gallicane litanie et supplicationes uariis diebus, 154. Gallicana uersio antiqua Scripture, 471 et seqq. Gallicanum Psalterium ex emendatione sancti Hieronymi, 395 et seqq. Gallicanus ordo Mozarabico antiquior, 27 et seqq.
    Gallus Aruernorum episcopus, 164, 167, 421, 433.
    Gauata argentea, 463, 464.
    Gazetum seu Gazeticum uinum a Gaza Palestine, 58, 81.
    Gelasianus ordo misse, 6 et seqq. Gelasianum Missale, 17.
    Gelasii uulgatum de libris authenticis decretum an Hormisde tribuendum? 385, 386.
    Gennadii locus insignis de Musea presbytero Massiliensi, 28.
    Genouefe uirginis festum in uetustissimo Lectionario Gallicano, 114. Acta eius interpolata, ibid.
    Genuflexio populi et corporis incuruatio ad misse orationes, 38.
    Georgii  Cale basilica, 464.
    Germani  episcopi Antissiodorensis natale, 329.
    Germanus  episcopus Parisiensis, 411, 412, 428.
    Gloria in excelsis hymnus ab Hilario auctus et consummatus, 29.
    Gloria Patri, etc., uersus primum a Gallis in fine psalmorum adhibitus, 405, 407, 408, 423. Gloria et honor Patri, etc., non Gloria Patri, in fine psalmorum dici uolunt Toletani Patres, 33, 34.
    Gloria una e nouem particulis hostie fracte; ceteris maior, sumpta a sacerdote omnium prima, 13.
    Gotescalcus episcopus Aniciendis, 13.
    Grece et Latine prose et antiphone seculo uII decantate a laicis in ecclesia Arelatensi, 403.
    Gregorii  Sacramentarium, 16, 17. Gregorianus ordo misse, 6 et seqq. Gregorii Magni locus de reseruato Christi corpore, 89.
    Gregorii episcopi Turonensis loci insignes, 21, 29, 35, 36, 37, 38, 39, 40, 41, 42, 45, 47, 48, 49, 50, 51, 52, 53, 57, 58, 59, 60, 61, 62, 63, 64, 66, 67, 68, 69, 72, 73, 74, 75, 77, 78, 79, 80, 82, 83, 90, 101, 104, 108, 110, 119, 142, 143, 170, 176, 184, 187, 212, 239, 248, 132, 154, 159, 160, 161, 164, 165, 166, 167, 265, 379, 380, 396, 397, 404, 408, 409, 421, 428, 429, 433, 475.
    Gregorius episcopus Lingonensis, 429.
    Gundobadus Burgundie rex, 399.
    Guntchramnus rex, 38, 41, 51.
    Guntchramnus Boso, 53.
    Guthberctus abbas Anglus, 71.

 H
    Hereticorum ministeria seu uasa, et templa, 63. An catholicis in usum conuertenda, ibid.
    Harduinus Fontanelle reclusus, 426.
    Helciarii, 81.
    Helias Scotigena an episcopus? 301.
    Heraclia, 75.
    Hermannus monachus Tornacensis, 183.
    Hibernica et Britannica liturgia, 15.
    Hieronymi locus insignis de epistola I Ioannis, 476, 477.
    Hilarii  episcopi Pictauensis natale, 318. Auctor libri Hymnorum et mysteriorum, 29. Hilarii episcopi hymni recepti ab Hispanis, 32. Abiecti, 33, 410.
    Hildefonsus episcopus auctor missarum, etc., 30.
    Hildegarius sancti Hilarii decanus, 411.
    Hilduini locus insignis, 20, 29.
    Hippolyti martyris natale, 278.
    Hipponeregiensis ecclesie ordo, 100.
    Hispanicus seu Mozarabicus cursus, 391, 392.
    Honorati episcopi Massiliensis litanie, 154.
    Honoratus episcopus Nouariensis, 66.
    Hore orandi, 427. Hore canonice a regibus persolute, 438.
    Hormisde an tribuendum decretum de canonicis libris, 385, 386.
    Hostia in nouem particulas fracta apud Mozarabes, 12 et 13, 449. Hostia communicantium manibus immissa, 52.
    Hymni Ambrosiani, 389. Hymnos decantari concilium Toletanum concedit, 33. uetat Bracarense, ibid. Hymnus trium puerorum in omnium missarum solemnitate decantatus, 108.

I
    Ichriarium argenteum, 463.
    Iconice apostolorum in ecclesiis, 160.
    Ignatius an auctor alterni cantus in Oriente? 383.
    Illatio seu Inlatio, prefatio misse, 12, 24.
    Illyrici liturgia seu missa Latina, an Gallicana? 17, 18.
    Imaginarius ordo, imaginum locus, 93.
    Imaginatus calix cum turricula, 466.
    Imaginee figure. 187.
    Imagines argentee in tabula altaris, 186. Imagines martyrum et sanctorum adhuc uiuentium in baptisterio depicte, 76. Non posite in altari, ibid., 92, 93.
    Immolatio misse, 188 et seqq.
    Immolatum in sacrificio misse Christi corpus, 325.
    Inclinatio populi in missa ad orationes, 38.
    Inferni et tartari tenebris ac suppliciis qui per fidelium preces et sacrificium misse anime liberate, 292.
    Infirmi cursum seu Breuiarium recitare olim soliti, 432. Infirmi soli non sani ex asseruata Eucaristia communicabant, 96.
    Ingressa, misse introitus, 7.
    Iniuriosus episcopus Turonensis, 409, 423.
    Interdictus cursus seu diuina officia in ecclesia ob prauos presbyteri mores, 417.
    Inuentio sancte crucis, 260.
    Isidorus episcopus Hispalensis, 10, 14. An auctor liturgie Mozarabice, 30,  50. Cursus eius, 392, 393.
    Itinerantes clerici et monachi recitando breuiario astricti, 430, 433. Libri ad hoc dispositi, 434.
    Itinerarie tabule uice altaris 73.

I
    Iacobi apostoli festum natali sancti Ioannis euangeliste coniunctum antiquitus, 196.
    Iacobi a uitriaco loci insignes, 41, 42, 431.
    Ieiunium quadragesimale, 288 et seqq. Ad uesperam, 230. Ieiunium triduanum Rogationum, 263, 377. Ieiunium in uigilia Pentecostes, 156, 157.
    Ioannes presbyter Compostellanus, 27.
    Ioannes monachus et abbas Rauennensis, 16.
    Ioannes Bona cardinalis, 18, 19, 20, 21.
    Ioannis Baptiste idem conceptus et mortis dies, 160, 275, 458.
    Ioannis apostoli epistola prima canonica, 476, 477. Testimonium de unitate trium personarum diuinarum in ea assertum, ibid.
    Ioannis et Pauli natale, 279. De iisdem epigramma, ibid.
    Ioannis Eleemosynarii uite loci insignes, 49, 50, 432.
    Iudei in planctu lampades accendunt, 167.
    Iuliani martyris, Basilisse eius uxoris, et sociorum passio, 115.
    Iustina preposita sancte Crucis Pictauiensis, 42.

K
    Kyrie eleison litaniarum initium, 153. In missa ad oblationem, 164. Ab omnibus in missa recitatum, 37. Ad matutinos, missas et uesperas dicendum, 407.

L
    Laici in Ecclesia psalmos et hymnos decantant, 403. Laici dominicis ac festiuis diebus uesperas, matutinas et missas frequentare soliti etiam seculo IX, 417.
    Latina lingua preces ad Dominum fuse in Gallia seculo uI etiam ab eius lingue ignaris, 404.
    Latiniacum in territorio Meldensi, 462, 463, 464.
    Lauari nullum linteamen debet cum pallis corporalibus, 303.
    Lauatio pedum in ritu baptismatis, 364.
    Laudes dicte matutinum, 420, 421, 422.
    Laudum nomine Alleluia intelligunt Toletani Patres, 33.
    Laurentii martyris natale, 276.
    Leander episcopus, an auctor liturgie Mozarabice, 30, 181.
    Lectiones dicte seculo uI misse, 406. Lectiones in ecclesia a fidelibus stantibus in pedes auscultate, 405. Lectionarium Luxouiensi Ecclesie Gallicane, 97 et seqq. Lectionarii Gallicani uariantes lectiones, 471 et seqq.
    Lectoris benedictio, 302.
    Lectulus seu lectus in ecclesia quid, 70, 71.
    Leodegarii martyris natale, 283.
    Leoni pape tributa benedictio cerei paschalis seu preconium, 241.
    Leonis pape Iu homilia, 431.
    Leuare Euangelium, id est librum, 22.
    Lex nostra, catholicorum communio, 65.
    Licinius episcopus Andegauensis, 55.
     Linteamen nullum cum pallis corporalibus lauari debet, 303.
    Litanie dicte Rogationes, 152. An ob sanctorum nomina commemorata, ibid. Litanie triduane post Ascensionem in ecclesia Mediolanensi, 153. Alie, 154.
    Liturgie utiles ad eucaristie fidem, 1 et seqq. Liturgie uarie apud Latinos, 5 et seqq. uide Missa.
    Liudgerus episcopus, 431.
    Lotio pedum Sabbato sancto post baptismum, 179, 180, 249.
    Lucerne benedictio in Sabbato sancto, 140, 141, 142
    Lucernarium in uesperis, 392, 393. Lucernarium, serotine preces antiquissime, 404, 417, 424, 425.
    Ludouici IX Francorum regis pietas, 438.
    Lugdunensis Ecclesie cursus, 399, 400. Lugdunensis Ecclesie ritus antiqui, 401.
    Luxouiense Lectionarium Ecclesie Gallicane, 97 et seqq.

M
    Macula, neutro in genere, 296.
    Manicationes, 422.
    Marcus euangelista an auctor cursus Alexandrini? 381.
    Marie uirginis Deipare festum assumptionis mense Ianuario celebratum, 118, 119. Assumptio in corpore, 212 et seqq. Assumptio et Natiuitas Bonifacio martyri notate, 104, 105. Item concilio Narbonensi anni DLXXXIX et Gregorio Turonensi, ibid.
    Martini  episcopi festum per omnem Galliam celebre, 103, 104, 290. Ab eius festiuitate Aduentus a nonnullis inceptus, 100, 101, 458 et seqq. Inde ad natale Christi abstinentia a carnibus et uxoribus, ibid. Ieiunia et misse quadragesimales, 102, 459. Eius basilica Parisiis seculo uI aut uII ineunte, 464.
    Martyra in feminino, 215 et seqq.
    Martyris natale, 319. Martyres canonis Scripturarum assertores, 467. Martyrum passiones lecte in Ecclesia, 405, 407. An etiam in Ecclesia Romana, 385. Martyrum reliquie in collo non deferende, 164.
    Maseus. uide Museus.
    Massiliensis Ecclesie ritus antiqui, 405, 406.
    Matricularii, 414.
    Matutinum, sumptum pro nocturno officio seu nocturnis uigiliis, 110, 409, 410, 420, 421, 422. Sepius pro laudibus, ibid. Pro prima, 420, 423.
    Mauricii et sociorum martyrum natale, 281.
    Maximus abbas, 67.
    Mediolanensis liturgia. uide Ambrosiana.
    Messis tempore misse non intermittende, 424.
    Ministerium corporis Christi gerulum Chrismal, 316. Nouum sepulcrum, ibid.
    Ministerium ecclesie sacra supellex, 63, 64, 65, 66, 67, 68, 79. Ministeria hereticorum, 65. Alia supellex, 66, 67, 71. Ministerium altaris, 40 et seqq. Ad altare non nisi post lectum Euangelium et concionem peractam allatum, ibid. In domuncula Ecclesie adiuncta uel in armario seruatum, ibid. In turre, ibid. et seqq.
    Missa. uide Liturgia
    Missa sacrificium spiritale, 237. Missa reuocata, 57 et seqq. Missam reuocare seu celebrare et spectare, 58, 59. Tenere, 60. Misse ritus qua ratione iidem, qua diuersi, 5 et seqq. Missa ante communionem expleta, 35, 36, 51.  Misse Gallicane et Romane spatium seu duratio, 36, 187. Missa diebus tantum festis precepta, 56. Hinc missa pro festo, ibid. An non etiam diebus ieiuniorum, ibid. Misse astantes non semper communicabant, 58. Missa quotidie cantata ab episcopo, 55. Misse plures uno die in uno altari celebrate, 55. Missa unica in Natali Domini olim in Ordine Gallicano, 103. Item in aliis, ibid., 190. Misse tres in Natali Domini non eadem in ecclesia Rome olim celebrate, 109. Nec ab eodem sacerdote, ibid. Misse tres in Natali Domini, Paschate, Pentecoste et Transfiguratione, 108. Misse publice distincte a missis matutinis, quadragesimalibus seu uespertinis, et defunctorum, 46, 54. Misse Gothicogallicane ordo, 188 et seqq.
    Missa, dicta oratio post misse offertorium, 11.
    Missa psalmorum, collecta seu oratio, 393.
    Misse dominicales, 292 et seqq., 299. Misse feriales in Quadragesima, 125, 126. Missa matutinalis tempore paschali, 372. Missa matutinalis pro paruulis renatis tempore paschali, 254. Missa de Aduentu Domini, 333. Missa in diaconorum ordinatione, 170. Missa catechumenorum, 11. Missa mortuorum, 60. Misse et orationes pro mortuis, 164, 165. Misse ieiunii, 231 et seqq. In Symboli traditione, 235. Missa pro decimis soluendis, 169. Misse tempore messis, 422. Missa quotidiana Romensis, 300. Missa pro requie sancti oblata quo sensu, 57, 58. Missa de exceptato an de exspectato, 99.
    Misse seculo uI dicte lectiones, 406.
    Missale Gothicogallicanum, 174 et seqq. Francorum et Gallicanum uetus, ibid.
    Missale Gregorianum, 79.
    Missale Mozarabum, 440 et seqq.
    Missorium argenteum ecclesie legatum, 463.
    Monachi titulo sui monasterii ordinati, 171.
    Monasterium Agaunensium, 161.
    Monasterium sancti Cyriaci, 79.
    Monasterium sancti Petri Hornbacense, 17.
    Mortui episcopi cadauer plures per dies uenerationi expositum, 167.
    Mortuus ablutus uestitusque sepulture traditur, 167.
    Mos catholicus in consecratione corporis et sanguinis Domini seruatus, 47.
    Mozarabica liturgia seu missa, 10 et seqq. Mozarabum Missale, 440 et seqq. Mozarabice consecrationis corporis Christi forma qui immutata, 27. Mozarabicus seu Hispanicus cursus, 321.
    Mulieres communicature ad altare accedunt, 45, 51. Secus apud Hispanos, ibid.
    Mulieres cum linteo dominicali communicabant, 52.
    Mummolus comes, 465.
    Munegisilus optimas, ibid.
    Museus presbyter Massiliensis, lectionum que in missa aliisque officiis legebantur ordinator, 28. Item Sacramentarii, ibid., 406.
    Mysterium, consecratio in missa, 25.

N
    Namatii episcopi Aruernensis ecclesia, 69, 80.
    Natale episcopi, anniuersarius consecrationis dies, 165, 166. Natale cathedre Ecclesie, et natale calicis, ibid.
    Nicetii episcopi tractatus de Psalmodia,  22.
    Nicetius episcopus Lugdunensis, 62.
    Nicetius episcopus Treuirensis, 39, 42.
    Nocte surgere soliti sacerdotes, etiam in itinere constituti, ad nocturnos recitandos, 428, 429.
    Nomen in baptismo inditum, 248.
    Nomina defunctorum in missa recitata, 218, 221. Nom num recitatio in missa ex diptychis ad seculum XI, 182, 183. Innocentii pape I locus, 182.
    Notkerus Balbulus an auctor sequentiarum? 19.

O
    Oblata quotidie facta pro defuncto, 464. Donationes ob id facte, ibid. Ut tantum ad illam faciendam ligna parentur, 465. Oblate, seu panis rotule super pectus defuncti episcopi posite, 184. Oblate quotidiane, ibid. Oblate in offertoriis excepte, 185. Calix item cum patena inuoluta, ibid.
    Oblationes facte in altari panes propositionis dicte, 303. Nihil inde residuum remaneat, ibid. Oblationum uina in Christi sanguinem conuersa, 208, 214, 228. Oblatio pro defuncto instituta, 266.
    Obligatio ad Breuiarium recitandum, 426 et seqq.
    Offerentium nomina publice in sacrificio prolata, 207, 218, 221.
    Offertorium, uas sacrificii, 185 Solidum, tum lineum et sericum, ibid.
    Officia diuina cursus dicta, 379. Eorum origo et progressus, 380 et seqq. Officia diuina uniformiter celebrentur, 410, 418, 419. Officia diuina per turmas disposita in ecclesia cathedrali, 402.
    Optati locus de Eucaristia reseruata, 88, 89. Eiusdem de imagine, an Constantii, 76.
    Optimatum carruce cum bobus, 463.
    Oraculum, oratorium, 70.
    Orarium sacerdotum, 62.
    Oratio Dominica in missa ab omni populo recitata apud Grecos et Gallos, 49. Non apud Romanos, 50. Partim apud Mozarabes, ibid. Orationis Dominice explicatio, 345.
    Oratio post nomina in missa, 12.
    Oratio post Pridie in missa, 12. Oratio pro defunctis in missa, 181.
    Oratio dictus Augustino canon misse, 26.
    Ordinationes et benedictiones ministrorum sacrorum, 301 et seqq.
    Ordines, etiam minores, olim certo sub titulo collati, 171.
    Ordo Germanicus, 135. Ordo misse Gothicogallicane, 188 et seqq. Ordo Hipponeregiensis Ecclesie, 100. Ordo Romanus in missa, 7 et seqq. Ambrosianus, ibid. Ordo Romanus in Gallia tempore Caroli Magni receptus, 16, 17.
    Orientales cursus, 381, 382.
    Orientem uersus sepulti cuiuslibet ordinis Christiani, 167.
    Osculum in missa, 209, 217, 234, 236.

P
    Palla altaris, pallium dicta, 41. Serica sepe, ibid. Ea inuoluta pueri Deo oblati manus, ibid. Non tenuis seu rara, 42.
    Palladius episcopus Santonensis, 21, 38.
    Palle corporales maiores et minores, 66.
    Palle in substraturio, 309. Palle corporales, ibid. Nihil cum illis lauari debet, ibid.
    Panis et uinum in corpus et sanguinem  Christi transformata, 208. Perumtata et translata 214. Panis Eucaristicus mutatus in Christi carnem, poculum uersum in sanguinem, ille sumitur in calice qui fluxit in cruce ex Christi latere, 300. Panes propositionis dicte oblationes in altari, 303. Panis rotule, oblate, 184.
    Papa, primus sacerdotum, 276. Papa, Romensis, 11.
    Papyro in Aegyptiaca seu charta scriptus Codex et testamentum, 184.
    Parasceues die sacro passio fecta ex quatuor euangelistis ad diuersas horas, 129 et seqq. Ieiunium Parasceues sine cibo, 137.
    Parisiensis Ecclesie ritus antiqui, 411 et seqq. Parisienses basilice, 463, 464. Sacrosancta Ecclesia in ciuitate, 463.
    Particula hostie, communicanti data, 52.
    Paschale anni initium, 420. Pascha annotinum, 259. Pascha Clausum seu Clausum Pasche, 147, 148. Pasche hebdomada feriata, 148, 259, 373, 374, Paschales misse, 364 et seqq.
    Passio die Palmarum non in priuatis missis, sed duntaxat in publica dicta, 127, 466. Alias sola feria Parasceues recitata, 128. Passio unica, ex Mattheo lecta in Africa tempore sancti Augustini, 136. Passio die sacro Parasceues ex quatuor euangelistis conflata, lecta ad singulas horas, 129 et seqq.
    Patena et calix uacuus in ordinatione subdiaconi porrecta, 302. Patene altaris capacissime, 47, 62, 63. Patena calicis maior uitrea, 137. Patena uelo inuoluta, 185.
    Patientis episcopi Lugdunensis ecclesie descriptio, 80.
    Patriarche Orientis albis uestibus usi, 61.
    Patrum tractatus in sanctorum propriorum festis lecti defectu Actorum, 387.
    Pauli apostoli conuersio, 225. Paulus capite plexus, gentibus caput fidei comprobatur, 273.
    Pauli et Stephani regula, 33.
    Pauli Silentiarii descriptio ciborii sancte Sophie, 74.
    Paulus episcopus uirdunensis, 413.
    Paulus Grammaticus seu Warnefridi, 16.
    Pausantium spiritus, id est confessores in missa commemorati, 12.
    Pauimentum ecclesie ex musiuo, 79.
    Pedatura uinge, 462, 463.
    Pedum lauatio post baptisma, 361, 249.
    Pentecostes in uigilia ieiunium, 156, 157. Nulla octaua, ibid. Pentecostes dies Quinquagesimus absolute dictus, 102.
    Perpetui episcopi Turonensis basilica, 69. Testamentum, 89, 410.
    Petitio in missa quid ex Augustino, 26.
    Petri et Pauli apostolorum passio in eorum missa lecta, 159. Imagines eorum in ecclesiis Gallicanis, 160. Petrus Ecclesie fundator, 266. Caput, 226. Petrus premissis uestigiis, seu pedibus sublatis in altum, capite deorsum crucifixus, 275. Petri cathedra Rome, 220, 226. Gallis antiquissima, 120, 121. Ob primatum ac confessionem, ibid.
    Petrus episcopus Herdensis, missarum emendator, 31.
    Pictauiensis Ecclesie ritus antiqui, 410, 411.
    Picture cur in ecclesiarum parietibus, 75, 76. Non in altari, ibid., 186.
    Plasma in feminino, 227.
    Plurius, magis, 306.
     Podia, 78.
    Penitentium genera duo, 241. Penitentes non sine uiatico moriantur, 85 et seqq.
    Polycarpus an auctor cursus Asiatici, 380.
    Pontifices summi qui, 306. Summum sacerdotium, 309.
    Populi uotum an consensus in ordinationibus diaconorum, presbyterorum et episcoporum, 303, 305, 308.
    Prefatio, prima sacerdotis oratio ad missam, 24, 37, 193.
    Precem pro canone misse usurpant Cyprianus et Gregorius Magnus, 26. Item uigilius, 32.
    Precis alia notio, 251.
    Presbyteri seu sacerdotes dicti seniores, 337. Presbyteri, secundi ordinis uiri, 306. Secundi meriti, ibid. Presbyteri ordinatio, 305. Presbytero non liceat eo in altari missam celebrare eodem die quo ibi episcopus celebrauerit, 55.
    Prime officium, 420, 423, 424. In Gallia seculo uI quando usitatum, 405, 406.
    Primicerius sacerdotum et secundus eius, 386.
    Priuilegia sacerdotum in ordinationibus, 303.
    Profuturus episcopus Bracarensis, 31, 32. Eutherius perperam dictus, ibid.
    Prophetie lectio, item Apostoli in missa, 37, 38.
    Protus Cantianorum martyrum pedagogus, 468 et seqq.
    Prudentii locus de incenso lucerne uel cereo, 141, 142.
    Psallendum, idem cum misse graduali, 11.
    Psalmi communionis nomine cantati apud Afros et Gallos, 53.
    Psalmi ante sanctorum reliquias cantandi, 415.
    Psalmi in Ecclesia etiam a laicis et mulieribus decantati, 388, 389, 403.
    Psalmodie origo et progressus in ecclesiis Gallicanis, 395 et seqq.
    Psalmus responsorius in missa, 38.
    Psalterium memoria tenendum a clericis, 433.
    Psalterium Gallicanum ex emendatione sancti Hieronymi, 395 et seqq. Romanum, 396, 398.

Q
    Quadragesime caput non a die cinerum, sed a Dominica sequente ducendum, 123. Quadragesime dies ieiuniorum seculo uI in Gallia, 125. Quadraginsima pro Quadragesima, 228. Misse quadragesimales, ibid. et seqq. Ieiunia, ibid. Initium, ibid. Quadragesimales misse feriales, 125. Ab eis abesse religio, 56.
    Quirites, optimates Galli, 465.

R
    Ragnemodus episcopus Parisiensis, 55.
    Regnum, una e nouem hostie fracte particulis, ex ritu Mozarabum, 131, 449.
    Reliquie sanctorum quo loco posite, 82 et seqq. 92. Columbis incluse, 91, 92. Quales in dedicationibus adhibite, 72 Reliquie martyrum ad collum an deferende, 164.
    Remigii  Rhemensis episcopi testamentum, 466.
    Remigius monachus Antissiodorensis, 416.
    Retifex, 220.
    Reuocata missa, quid, 57 et seqq.
     Rhemenses clerici ad communem uitam adducti, 414.
    Ricomagensis uicus ciuitatis Aruerne, 39.
    Riculfus episcopus Suessionensis, 417.
    Rigobertus episcopus Rhemensis, 414.
    Rogationum triduo lecta ad singulas horas epistola et Euangelium, 149 et seqq. Rogationum auctor Mamertus, 152 Dicte Litanie, ibid., 153. Rogationum tempore missis populus interesse debet, 56. Rogationum collectiones, 176. Rogationum ieiunia triduana ubique seculo uI recepta, 263, 377.
    Roma Garonne, Tolosa, 220.
    Rome an et quando lecta sanctorum Acta, 385, 386.
    Romana liturgia, 6.
    Romane seu Gelasiane liturgie ritus seculo uI in prouincia Bracarensi receptus, 31, 32.
    Romanum Psalterium, 396, 398. Romanus cursus, 381. Psallendi modus, 384, 385.
    Romensis quotidiana missa, 300.
    Rosa dominici corporis sanguis in Eucaristia dictus ab Ambrosio, 41.
    Rothomagensis Ecclesie status et ritus antiqui, 404.
    Ruricius episcopus Lemouicensis, 184, 189.

S
    Sabbatis etiam Quadragesime aliquando a ieiunio relaxatum, 125. Sabbati sancti officium, 137 et seqq. Sabbato Pasche post baptismum lotio pedum, 179, 180.
    Sabbatum exita Pascha, id est exeunte Pascha, 372.
    Sacerdos ieiunus et impolluto animo debet consecrare, 60. Sacerdotes feriatis diebus ab alio sacerdote communionem accipiebant, 55. Sacerdotes in uia constituti calicem cum patena gestare soliti, 97. Item sacrum chrisma, oleum benedictum et sacram Eucaristiam, 68. Sacerdos aliquando in missa solemni prophetiam canebat, 38. Apud Mozarabes nusquam conuersus ad populum, 13. Sacerdotum uncte manus in ordinatione, 307. Sacerdotum priuilegia in ordinationibus, 303. Sacerdotes etiam in itinere constituti noctu surgere soliti ad nocturnos recitandos, 428, 429.
    Sacerdotis apologia in missa, 251.
    Sacerdotum primus, Romanus pontifex, 276.
    Sacra pari modo Galli Hispanique celebrent, 23.
    Sacramenta dictum dominice mense sacrificium, 29.
    Sacramentarium Gregorianum, 16.
    Sacramentorum uolumen a Museo compositum, 28. Aliud a uocono episcopo Castellanensi, ibid.
    Sacrarium, locus altaris, 78. Locus in quo residue oblationes seruantur, 303.
    Sacrata Deo uasa profanis usibus non aptanda, 63, 64.
    Sacrificium corporis Christi, 49.
    Sacrificium misse in institutione Eucaristie a Christo oblatum, 180, 181, 237, 297, 184, 185. Missa sacrificium spiritale, 237. Sacrificii oblatio, 39, 40, 66. Pro defunctis, 58.
    Sacrificium, dictum offertorium misse, 11.
    Sacrificium uespertinum, 126.
    Sacrificium, missa a Cypriano dicta, 26.
    Salutatorium, locus in quo sacerdotes uestes induebant, 79, 80.
    Saluianus presbyter Massiliensis, Sacramentorum  homilias composuit, 29.
    Saluus abbas Abeldensis, 31.
    Sanctorum quales reliquie ad dedicationem ecclesiarum adhibite, 72. Quo loco posite, 82. Altari qui imposite, 83, 84, in oratoriis uillaribus qui colende, 415. Columbis incluse, 91, 92. Sanctorum uita in missa recitata, 20, 21. Ante Euangelium, 39. Ante Epistolam, ibid. Compendium in contestatione seu prefatione recitatum, 45. Sanctorum Acta que in uigiliis nocturnis legebantur, ad presidentis nutum breuiata, 116.
    Sanctorum festa antiquitus in Gallia recepta, 102, 103, 104.
    Sanguis Christi in Eucaristia calamo haustus, 186.
    Sanguis Christi in uitro, 64.
    Sarmaticum coopertorium, 42.
    Saturnini episcopi et martyris natale, 219.
    Scripture uersio antiqua Gallicana, 471 et seqq.
    Scripturarum canonis martyres assertores, 467.
    Scrutinium baptizandorum 338. Scrutamen, 334.
    Scupilio Spatarius, 465.
    Scutella argentea cruciolata, 463.
    Secretaria duo iuxta ecclesie absidem, 79.
    Senior, dictus presbyter seu sacerdos, 307, 337.
    Sepulcris appense columbe auree et lignee, 90, 91.
    Sepulcrum nouum corporis Christi, dictum uasculum in quo Eucaristia continetur.
    Sepulti ad Orientem cuiuslibet ordinis Christiani, 167.
    Sequentie seculo IX in missa dicte, 19.
    Sergii martyris reliquie Burdigale, 83.
    Sermo ad populum in missa post Euangelium, 34, 35, 40.
    Seruus manu missus ut ligna ad oblatas faciendum procuret, 184.
    Seruus cum bobus duobus solum occupatus ad ligna faciende oblate quotidiane comparanda, 495.
    Sexagesima et Quinquagesima ante Pascha prohibita, 123.
    Sidonius episcopus Aruernorum libri Missarum auctor, 29, 79. Eius locus insignis, 80, 81.
    Silentium indictum ad lectiones in Ecclesia, 9. Ter in missa, ibid. et seqq., 21 et seqq. A diacono, 38.
    Siluestri pontificis acta, 386.
    Sinsurianus. uide Symphorianus.
    Sisenandus episcopus Compostellanus, 27.
    Sisinnius et Theodora a sancto Clemente conuersi, 218.
    Sisinnius comes, 468 et seqq.
    Sixti pape et martyris Natale, 276.
    Sonus, uesperarum pars apud Mozarabes, 394.
    Species, materia sacrificii, 283.
    Spicarum nouarum benedictio seu missa de nouis fructibus, 161, 162.
    Spiritus carorum, 188 et seqq.
    Stabat in Ecclesia populus inter cantandum, 390.
    Subdiaconi ordinatio, 302.
    Substratorium in quo palle posite sunt, 303.
    Supplicationes Rogationum et aliorum dierum in Gallia, 152, 153, 154.
    Sursum corda, antiquissimum in missa, 45.
    Symbolum Constantinopolitanum recitatum post canonem a sacerdote tenente corpus Christi super calicem, 2 et 12. Symbolum cur a Romanis non recitatum in missa ante Henrici I imperatoris  etatem, 7. Symbolum a Gallis antiquitas in missa recitatum, 7. Symboli decantatio in missa ante orationem Dominicam seculo uI in Hispania, 31. Symboli expositio seu traditio in Dominica Palmarum, 127, 235, 339, 346. Symbolum non in tabulis scribitur, sed in corde susceptum memoriter retinetur, 340, 347, 348. Symboli apostolorum non unus, sed multi conditores, 341.
    Symbolum publice in ecclesia competentibus traditum ante octo dies Resurrectionis Dominice, 23, 127.
    Symphonia populi in sacrificio misse, 275.
    Symphoriani martyris natale, 280.
    Symphoriani  seu Sinsuriani basilica, 463, 464.

T
    Tabule argentee ante altaria, 186.
    Tectum ecclesie ex cupro, 79.
    Tertie ac sexte horarum officium ab Iniurioso episcopo in ecclesia Turonensi institutum, 409, 423, 424, 428.
    Tertulliani locus de Trinitatis unitate, 477.
    Testamentum Ermentrudis matrone, 462 et seqq Sancti Remigii, 466.
    Tetricus episcopus Antissiodorensis, 413.
    Theodemari abbatis Casinensis epistola ad Carolum Magnum, 385.
    Thymiamaterium, 186.
    Toletani canones de officiis diuinis, 418, 419. Toletani Patres missarum Mozarabicarum auctores, 31.
    Tolosa, dicta Roma Garonne, 220.
    Transformatio, seu conuersio panis et uini in corpus et sanguinem Domini, 180, 285, 307, 349. Transformata  Eucaristia in corpus et sanguinem Domini, 202. Permutata et translata, 214, 228.
    Transitorum, antiphona post communionem, 8.
    Tribuna quotidiana ante altare, 66.
    Tribunalia quid, 66, 67.
    Trinitatis testimonium in I Ioannis assertum, 476, 477.
    Troianus diaconus Santonensis, 458.
    Trophus iumentorum, 464.
    Tunice nomine an alba uel casula designata? 61, 62.
    Turonensis Ecclesie ritus antiqui, 409.
    Turonensis concilii II locus et canones explicati, 92, 93, 94, 420, 421, 422. Turonense Antiphonarium, ibid.
    Turricula et imaginatus calix, 466.
    Turris in qua ministerium dominici corporis seruabatur, 40 et seqq. Turres in quibus codices, 66, 67. An iis inclusum corpus Domini? 94.

U
    Ugo episcopus, 301.
    Uxorum in exsequiis mariti capite obtecto, 167.

u
    uasa Deo sacra profanis usibus non aptanda, 63, 64.
    uasculum seu chrismal in quo Eucaristia continetur, dictum sepulcrum nouum corporis Christi, 316.
    uela ad ostia ecclesiarum, 66, 78. Quatuor in ciboriis, ibid.
    uelo inuoluta calix et ampulle ad altare deferuntur, 185. uelo inuoluta patena unde, 185.
    uelum altaris, calicis et oblationum,  non tenue, sed densum, 42.
    uenerius episcopus Massiliensis, 28, 406.
    ueritas sacramenti Eucaristici, 192.
    uespertina refectio in ieiuniis, 230.
    uespertimum, uesperarum pars, 394
    uiaticum infirmis reseruatum, 84, 85, 87, 88, 89. Martyribus datum et penitentibus, 85, 86.
    uictricius episcopus Rothomagensis, 408.
    uidue uestimentorum benedictio, 313. uidualis prefatio, 332.
    uiennensis Ecclesie ritus antiqui, 401, 402.
    uigilie nocturne matutinum dicte, 420, 421, 422. uigiliarum nocturnarum hora in Ecclesia Parisiensi, 412, 413.
    uinum Gazetum seu Gazeticum a Gaza Galilee, 58, 81. uinum rubeum ad altare melius tum ob mysterium, tum ob periculum, 40.
    uirginis sacre consecratio et benedictio, 116, 311. uirginis benedicende prefatio, 332.
    uitri factores ab Anglis in Gallia quesiti, 71.
    uitrum prasinum in ecclesia, 80.
    uoconius Castellani in Mauritania episcopus, 29.
    Walafridus Strabus abbas Augiensis, 8, 33, 35, 396.
    Walburgis uirginis miracula cur cessarunt, 83.
    Wido abbas Fontanellensis, 186.

Z
    Zelus presbyter martyrum sepulcri curator, 470.







ORDO RERUM QUAE IN HOC TOMO CONTINENTUR.



IOANNES PAPA III.
    uita ex Libro Pontificali. 9
    Epistola Ioannis pape ad episcopos Germanie et Gallie. 13
    Epistola eiusdem ad Edaldum uienne antistitem. 18

S. MARTINUS BRACARENSIS EPISCOPUS.
    Notitia. Ibid.
    OPUSCULA SEPTEM. Ibid.
    OPUSCULUM PRIMUM.---Formula honeste uite. Ibid.
    OPUSCULUM II.---Libellus de moribus. 29
    OPUSCULUM III.---De repellenda iactantia. 31
    OPUSCULUM Iu.---De superbia. 35
    OPUSCULUM u.---Exhortatio humilitatis. 39
    OPUSCULUM uI.---De ira. 41
    OPUSCULUM uII.---De Pascha. 47
    Nonnulli uersus. 51

S. GERMANUS PARISIENSIS EPISCOPUS.
    Notitia ex Gallia Christiana. 53
    uita, auctore uenantio Fortunato. 55
    Epistola ad Brunichildem reginam. 77
    Priuilegium monasterii S. Germani. 81
    Expositio breuis antique liturgie Gallicane. 83

APPENDIX AD OPERA S. GERMANI.
    DE LITURGIA GALLICANA LIBRI TRES, auctore Mabillonio. 99
    Epistola dedicatoria. Ibid.
    Prefatio. 101
    LIBER PRIMUS. 111
    CAPUT PRIMUM.---Liturgiarum consideratio quam utilis  ad fidem Ecclesie catholice de Eucaristia confirmandam 111
    CAP. II.---uarie Liturgie apud Latinos, earumque conuenientia et differentie. 113
    CAP. III.---Que et qualis fuerit quondam Liturgia Gallicana; an ea que a Matthia Illyrico edita est. Certe eius note; hec integra tandem reperta. 119
    CAP. Iu.---Gallicane Liturgie cum aliis Latinis, maxime cum Mozarabica comparatio. An Mozarabica antiquior. Quinam Gallicane auctores. 125
    CAP. u.---Misse Gallicane partes singillatim explicantur ex Gregorio Turonensi episcopo, aliisque monumentis. 131
    CAP. uI.---Misse solemnes et priuate, matutine et uespertine seu quadragesimales. Unde missa pro festo? Quid missa reuocata? Dispositiones ad missam. 142
    CAP. uII.---Ministrorum in missa uestes et apparatus; ministerium id est sacra supellex, seu uasa sacra et ornamenta. 146
    CAP. uIII.---Ecclesiarum seu basilicarum forma et dispositio apud Francos, uarieque eius partes explicantur. 150
    CAP. IX.---Quo in loco posite sanctorum reliquie; an et ubi Eucaristia ad uiaticum reseruata ante seculum uIII? Que tunc temporis Ecclesie Gallicane de Eucaristia fides. 158
    LIBER II. 167
    Antiquissimum Lectionarium Gallicanum, cum notis et obseruationibus. 171
    LIBER III. 217
    Missale Gothicogallicanum. 225
    Missale Francorum. 317
     uetus missale Gallicanum. 339
    DISQUISITIO DE CURSU GALLICANO, eodem Mabillonio auctore. 381
    § I.---Quedam premittuntur de diuinorum officiorum origine, progressu et incremento apud Orientales et Occidentales. Ibid.
    § II.---Psalmodie origo et progressus in Gallicanis Ecclesiis, Lugdunensi, Arelatensi, uiennensi et Massiliensi. Ubi de Psalterio Gallicano. 391
    § III.---De origine et propagatione diuinorum officiorum in Lugdunensi secunda, tertia et quarta, et in utraque Belgica. 398
    § Iu.---Diuinorum officiorum institutio in parochialibus, aliisque ecclesiis. 402
    § u.---Diuinorum officiorum in Gallicanis ecclesiis antiqua ordinatio describitur. 404
    § uI.---De obligatione clericorum ad cursum priuatim recitandum; ubi de itinerantibus et infirmis. 409
    APPENDICES ad precedentia liturgie monumenta. 415
    Appendix prima, continens probationes quasdam liturgie Gallicane et cursus Gallicani. Ibid.
    Appendix altera, in qua uariantes Scripture sacre lectiones precipue ex Lectionario Gallicano exhibentur. 441
    SACRAMENTARIUM GALLICANUM, seu LIBER SACRAMENTORUM ECCLESIAE GALLICANAE, auctore Muratorio. 447
    Prefatio. Ibid.
    Missa Romensis quotidiana. 451
    Lectiones de aduentu Domim. 457
    Lectiones quotidiane. 517
    Lectiones Dominicales. 545
    Benedictiones et exorcismi. 567
    Iudicius penitentialis. 573
    Ratio institutionis cursuum ecclesiasticorum. 577
    ANTIPHONARIUM Monasterii Benchorensis. 579
    OBIGO CURSUUM ECCLESIASTICORUM. 605
    MARTYROLOGIUM GALLICANUM. 607
    CALENDARIUM ANGLICANUM. 619
    LITANIAE ANGLICANAE. 623

S. DOMNOLUS CENOMANENSIS.
    Notitia uitaque duplex. 629
    TESTAMENTUM. 649

S. RADEGUNDIS.
    uita. 651
    TESTAMENTUM siue epistola ad episcopos. 679
    DECRETUM episcoporum, quod, suscepta beate Radegundis epistola, conscripserunt. 681

BENEDICTUS PAPA I.
    Notitia. Ibid.
    In epistolam sequentem I. D. Mansi censura. 683
    Epistola Benedicti ad Grandensem patriarcham. Ibid.
    Epistola eiusdem ad Dauid episcopum. 685

LICINIANUS.
    Notitia. Ibid.
    Epistola Liciniani ad sanctum Gregorium papam. 689
    Epistola eiusdem ad Epiphanium diaconum. 691
    Epistola eiusdem ad uincentium episcopum. 699

S. uERANUS
    Obseruatio Sirmondi in sequens fragmentum. Ibid.
    Sancti uerani sententia de castitate sacerdotum. 701

PELAGIUS PAPA II.
    Notitia. Ibid.
    Epistola Pelagii II ad Gregorium diaconum. 703
    Epistola eiusdem ad Aunarium episcopum Antissiodorensem. 705
    Epistola eiusdem ad Eliam et episcopos Istrie. 706
    Epistola eiusdem altera ad episcopos Istrie. 710
    Epistola eiusdem tertia ad Eliam et episcopos Istrie. 715
    Epistola eiusdem ad Ioannem episcopum Constantinopolitanum. 738
    Exemplar litterarum Pelagii pape urbis Rome ad Aunarium. 744
    DECRETA PELAGII II. 745

Appendix ad epistolas Pelagii II.
    Epistola Pelagio attributa ad Benignum archiepiscopum. 749
     Epistola Pelagii, etiam adulterma, ad episcopos Italie. 755
    Epistola altera supposititia, ad episcopos Germanie et Gallie. 758

S. AUNARIUS.
    Notitia. 759
    Relatio concilii Autissiodorensis ab Aunario celebrati. 761
    Epistola Aunarii ad Stephanum abbatem. 767
    Epistola Stephani ad Aunarium. 769

SEDATUS.
    Notitia. Ibid.
    Homilia de Epiphania. 771
    Sermones duo Sedato attributi . 773

S. AREGIUS.
    uita et Testamentum . Ibid.

COGITOSUS.
    Notitia. 775
    uITA S. BRIGIDAE. Ibid.

MARIUS AuENTICENSIS.
    Notitia. 791
    CHRONICON cum appendice. 793

LUCULENTIUS.
    COMMENTARII in aliquot Noui Testamenti partes. 803

IOANNES EPISC. ARELATENSIS.
    Epistola ad uirgines monasterii Sancte Marie. 859

IOANNES BICLARENSIS ABBAS.
    Notitia. Ibid.
    CHRONICON. 861

S. LEANDER HISPALENSIS.
    Notitia. 869
    REGULA siue Liber de Institutione uirginum et contemptu mundi. 871
    CAPUT PRIMUM.---Ut uitentur laice mulieres. 881
    CAP. II.---Ut uiri sancti uitentur. 882
    CAP. III.---Ut declinare uirgo debeat iuuenes. Ibid.
    CAP. Iu.---De abstinentia. Ibid.
    CAP. u.---Ut uirgo singula non loquatur cum singulo. 883
    CAP. uI.---Ut iugiter uirgo oret et legat. Ibid.
    CAP. uII.---Ut carnaliter non legi debeat uetus Testamentum. 884
    CAP. uIII.---De ieiunii modo Ibid.
    CAP. IX.---De usu uini. 885
    CAP. X.---Quatenus uti uirgo lauacro debeat. Ibid.
    CAP. XI.---Quod peccatum sit uirgini ridere. 886
    CAP. XII.---Qualiter habeantur ancille uirginitatem professe. Ibid.
    CAP. XIII.---De discretione senioris erga personas singulas. 887
    CAP. XIu.---Ut uirgo equalis sit et in paupertate et in abundantia. Ibid.
    CAP. Xu.---De indulgentia et prohibitione carnium. 889
    CAP. XuI.---Ut in monasterio quo cepit uirgo permaneat. Ibid.
    CAP. XuII.---Qualiter uita fugiatur priuata. 890
    CAP. XuIII.---Ne peculiare uirgo in monasterio quid possideat. Ibid.
    CAP. XIX.---Ne uirgo iurare debeat. 891
    CAP. XX.---Ne sola uirgo cum sola loquatur. Ibid.
    CAP. XXI.---Ne uelit uirgo reuerti ad seculum. Ibid.
    Homilia in laudem Ecclesie. 893

ANTONINUS PLACENTINUS.
    ITINERARIUM. 898

FLORIANUS ABBAS.
    Epistola ad S. Nicetium. 917

ANONYMUS
    Appendix ad Eusebii Chronicon . Ibid.

SUPPLEMENTUM SAECULI SEXTI.
    Syntagma legum, preceptionum, decretorumque precipuorum, quibus siue reges siue imperatores, presertim seculi sexti, sese rebus ecclesiasticis ingesserunt, aut suam pietatem in Deum testati sunt. 918




FINIS TOMI SEPTUAGESIMI SECUNDI.
