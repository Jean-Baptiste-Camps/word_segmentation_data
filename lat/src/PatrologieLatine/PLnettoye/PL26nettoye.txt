
PATROLOGIAE TOMUS XXuI.

S. HIERONYMI

TOMUS SEPTIMUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA, INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XXuI.


S. HIERONYMI



TOMUS SEPTIMUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845


uolume title page
S. EUSEBII

HIERONYMI

STRIDONENSIS PRESBYTERI

OPERA OMNIA,

POST MONACHORUM ORDINIS S. BENEDICTI E CONGREGATIONE S. MAURI SED POTISSIMUM IOANNIS MARTIANAEI HUIUS ORDINIS RECENSIONEM, DENUO AD MANUSCRIPTOS ROMANOS, AMBROSIANOS, uERONENSES ET MULTOS ALIOS, NEC NON AD OMNES EDITIONES GALLICANAS ET EXTERAS CASTIGATA, PLURIMIS ANTEA OMNINO INEDITIS MONUMENTIS, ALIISQUE S. DOCTORIS LUCUBRATIONIBUS SEORSIM TANTUM uULGATIS AUCTA, INNUMERIS NOTIS, OBSERuATIONIBUS, CORRECTIONIBUS ILLUSTRATA, STUDIO ET LABORE uALLARSII ET MAFFAEII uERONAE PRESBYTERORUM, OPERAM NAuANTIBUS ALIIS IN EADEM CIuITATE LITTERATIS uIRIS. EDITIO PARISIORUM NOuISSIMA EX SECUNDA AB IPSIS uERONENSIBUS EDITORIBUS CURIS POSTERIORIBUS ITA RECOGNITA, ATQUE EX RECENTIUS DETECTIS SIC DITATA UT PRAESENS EDITIO, AMPLITUDINE SOLA, CAETERIS OMISSIS EMENDATIONIBUS, PRAECEDENTES OMNES EDITIONES, ETIAM BENEDICTINAS, tertia parte seu triente materialiter superet, ACCURANTE ET AD ULTIMUM RECOGNOSCENTE I. P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SEPTIMUS.


uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


ELENCHUS OPERUM QUAE IN HOC uOLUMINE CONTINENTUR.

Commentaria in Euangelium S. Matthei. 	Col. 15
Translatio Homiliarum Origenis in Euangelium Luce. 	219
Commentaria in Epistolam ad Galatas. 	307
Commentaria in Epistolam ad Ephesios. 	439
Commentaria in Epistolam ad Titum. 	555
Commentaria in Epistolam ad Philemonem. 	599
Commentaria in librum Iob. 	619
Breuiarium in Psalmos. 	821



Coll. 457 et 461, in titulo superiori: Cap. II; lege: Cap. I.---Col. 553, titulum superiorem lege sic: Commentariorum in epistolam ad Ephesios lib. III. Cap. uI.




Main uolume text




[OPERA OMNIA HIERONYMI.]





PRAEFATIO.

Ad eam iam deuenimus editionis nostre partem, qua Hieronymianarum Scriptionum absoluitur genus illud, quod est quidem pro diuinarum, quas tractat, Litterarum summa dignitate ceteris prestantius omnibus: pro Auctoris autem incredibili eruditione ita excellit, ut si post hoc ferme biennium, ex quo eius me totum deuoui studio, palam profiteri quod sentio licet, aut me suscepti in his exornandis Commentariis negotii amor fallit, aut nemo umquam post homines natos, nec sacrarum arcana rerum altius inuestigauit, nec luculentius, ex tota antiquitatis memoria, atque omni disciplinarum genere exposuit. Quod si ueteris Instrumenti, que hactenus superioribus tomis recensuimus interpretamenta, tantam eius prouincie gloriam sustinuerunt: que Noui nunc exhibemus, nullis non numeris absoluta, preter eam laudem, id ferme etiam peculiare habent, quod paucis unumquodque opus, non iam dico mensibus, sed diebus fuerit absolutum, hicque integer tomus, si rationem una ineas, uix quatuor, aut quinque mensium labore constiterit. Tantum ille doctrinarum scatebat animus, et . Qua quidem in re miraculi mihi instar est, quando ipse de se fatetur in Prologo alterius libri in Epistolam ad Ephesios, interdum per singulos dies usque ad numerum mille uersuum peruenire: cum tanta dictandi alacritate, cui uix pares scribendo fuerint amanuenses, tantam et elocutionis castitatem, et sententiarum copiam eque atque delectum iungere potuisse.

Que hic itaque tomus complectitur sancti Patris opera, etsi non omnes, nobilissimas tamen Noui Testamenti partes edisserunt: Matthei scilicet Euangelium; tum selecta quedam Luce capita, triginta nouem Homiliis ex Origenis Greco Latine redditis; quatuor denique Pauli Epistolas, ad Galatas et Ephesios, Titum et Philemonem. Atque ut de singulis, que predocere lectorem decet, exponam, et precipue scriptionis tempus: Commentariorum in Mattheum, qui ex Scripturarum ordine primi occurrunt, quatuor libros S. Pater, cum subito ex Oriente Romam nauigaturus Cremonensis Eusebius hanc sibi quasi sitarciam dari petiisset, uix quindecim dierum spatio, imminente iam Pascha, profudit, cum a trium mensium egrotatione uixdum conualescere inciperet. Ex his facti circumstantiis, quas ipsemet in prioris prologo libri Auctor notat, manifesto licet colligere, ad quem annum, siue anni perexiguam partem elucubratio ista pertineat. Ea quippe trium mensium egrotatio, que sub Quadragesime diebus illum utcumque respirare permisit, plane eadem est atque illa, quam in epistola in nostra recensione 71, ad Lucinium notat: Ego longo tentus incommodo, uix in diebus Quadragesime respirare cepi: et multo luculentius in 73, ad Euangelum: Post longam egrotationem, uix in Quadragesime diebus febri carere potui, et cum alteri me operi prepararem, paucos dies, qui supererant, in Matthei Expositione consumpsi. Certis autem argumentis ex Hieronymianarum maxime rerum serie ostendimus in Chronologicis Notis ad eas epistolas, tres illos menses ab anni trecentesimi nonagesimi octaui primis, ut ita dicam, calendis, nisi si mauis a superioris Decembri, esse supputandos: ut sit adeo eius anni Martio mensi ascribenda temporis epocha, cum et recreatus paulisper est S. Pater ab egra ualetudine, et omissa studia hisce dictandis in Mattheum Commentariis nimia auiditate repetiuit. Pascha, quod iam imminere sibi dixit, eo anno Aprilis decima octaua die contigit. Id porro ipsum ex Eusebii in Italiam aduentu constituas: quem Rome fuisse hoc ipso anno post medium, testatur Hieronymus epistola in nostra recensione 74, ad Rufinum, non illum Aquileiensem, sed qui Romanus presbyter uulgo audit: ubi, Gaudeo, inquit, super testimonio erga me sanctitatis tue, et amore sancti Presbyteri Eusebii: nec dubito quin me publice predicetis. Sed et liquido constabit ex ipsiusmet Aquileiensis profectu Romam: libro enim tertio Apologie contra eumdem num. 24, post annum ex quo Rufinus isthuc peruenerat, aduenisse Eusebius asseritur: Paulinianus et Eusebius post annum uestre nauigationis profecti sunt. Rufinum uero iam a superiore anno 397 post reditum e Palestina, sub Siricio moratum Rome esse, nichil est dubium, totaque gestorum eius historia persuadet. Non est adeo cur aliquem moueat locus ille in caput II Matthei, ubi se ait S. Pater Oseam prophetam ex Hebreo nuper edidisse, cum ante ferme sex annos opus  illud absolutum iam constet ratione hac nostra, quam ex ipsiusmet testimonio in Catalogo inimus. uox enim est illa, nuper, tam apud Hieronymum, aliosque eius etatis Scriptores, indefiniti, uagique temporis, ut certum aliquod ex ea spatium, respectumque illum, quem Auctor in scribendo habuit, decernere omnino non liceat. Ambigue eius significationis exemplum ex hiscemet in Mattheum Commentariis, lectoris sane dignum obseruatione proponam. Ad capitis XII uersiculum decimum tertium, se ait S. Doctor, Euangelium Nazarenorum, Nuper in Grecum de Hebreo sermone transtulisse. Ut minimum hic putes, sextum ab hoc annum designari necesse sit: siquidem eam ipsam interpretationem ex Hebreo memorat in uirorum Illustrium Catalogo c. 2, quem anno nonagesimo secundo supra trecentesimum, nemine diffitente, adornauit. uerum quid, cum etiam illo Catalogi capite hoc Nuper aduerbio utatur ad sue tempus translationis significandum? Euangelium, inquit, quod appellatur secundum Hebreos, a me nuper in Grecum Latinumque sermonem translatum est. Quemadmodum supra, hic quoque si annos denotari uelis, iam non sex annos, sed duodecim priori loco supputabis: atque adeo quocumque te modo torqueas, numquam eo deuenies, ut certam ab ea nota temporis inire rationem possis. His igitur pretermissis, que plane immerito cl. Tillemontium mouere: nunc obiter prestat, auctorem Dissertationis de Fundamentis Christiane Religionis refellere, qui Hieronymum arbitratus est in ea fuisse sententia, ut doceret, ex apocrypho Ieremie libro, quem illi Nazarene secte Hebreus obtulit, Matthei cap. XXuII uersum nonum de triginta argenteis, quod pretium fuit appretiati, laudari. Neque enim ea mens Hieronymi fuit, qui se tradit uidisse quidem eum librum Ieremie falso ascriptum, in quo uerba que Mattheus laudat, ad litteram inueniebantur; sed ad eius sententiam quod attinet, tantum abest, ut ab illo putarit Apocrypho accepta, ut magis a propheta Zacaria desumi contendat. Legi, inquit, nuper in quodam Hebraico uolumine, quod Nazarene secte mihi Hebreus obtulit, Ieremie APOCRYPHUM, in quo hec  ad uerbum scripta reperi. Sed tamen mihi uidetur magis de Zacaria sumptum testimonium: Euangelistarum et Apostolorum more uulgato, qui uerborum ordine pretermisso, sensus tantum de ueteri Testamento proferunt in exemplum. Ita plane et Origenes sensit: nec ferme dubito, quin ab illo, ut pleraque alia huius Commentarii, S. Pater delibarit. Equidem cum illum recognosceremus, non minus multam in emendando ornandoque Hieronymi textu, quam in Origenianis laciniis, quas ille in sua transtulit, internoscendis exhibendisque industriam posuimus.

Subiungimus ad Scripturarum seriem Homilias triginta nouem in Lucam, quas de Greco dudum laudati Origenis in Latinum Hieronymus explicauit, nosque eius operum absolutissime Collectioni nunc primum iunximus, ex Genebrardi editione huc ascitas, et plurium sane locorum instauratione illustriores. Ad Grecum earum exemplar quod attinet, iamdiu olim iniuria temporum intercidisse, creditum est, cum recens illud repertum magna saltem ex parte a nupero Origenianorum Operum editore inaudimus. Homilie autem ille, que et diebus Dominicis dicte prenotantur, et lusus iuuenilis etatis a nostro habentur Interprete, tametsi unius Adamantii, non unius tamen sunt eiusdemque feture. Posteriores nempe sex, que ceptam Luce expositionem non continuant, nec prioribus triginta tribus, que rectum ordinem tenent, recta succedunt, ex alia Homiliarum strue uidentur excerpte. Cl. quoque Huetius multo ampliorem harum exstitisse congeriem ex eo probat, quod tomo XIII, in Ioannem Auctor declarat, : que ad centum ouium parabolam spectant, se in Homiliis in Lucam edisseruisse. Cum enim in triginta nouem his, que supersunt unice, nichil tale inuenias, par omnino est credere alias, que etatem non tulerint, et in quibus locus ille Euangelicus explicaretur, fuisse olim ab Auctore conscriptas. Quod porro ad earum interpretem Latinum spectat, eiusque interpretationis rationem, haud scio num calumniose Rufinus an uere S. Doctoris fidem in iis conuertendis requirat, obiiciatque multa ab eo uel addita fuisse pro lubitu, uel subtracta. Eius hec uerba sunt Inuectiuarum libro secundo n. 26: Secutus sum quod te uideram in Homiliis secundum Luce Euangelium fecisse, ut ubi de Filio Dei in Greco non recte inueneras, preterieris, in illo loco ubi dicit: Magnificat anima mea Dominum: et exsultauit spiritus meus in Deo salutari meo. Nosti quia de anima, sicubi illa, que solent dici, non preterieris: sed ea  adhuc, etiam ex te additis, quibusdam assertionibus, lucidius scripseris, ut in illo loco: Ecce ut facta est uox salutationis tue in auribus meis, exsultauit infans in utero meo: ubi, dicis, quod non erat hoc principium substantie eius, de tuo addidisti, atque nature. Et paulo post: De fide autem, id est, de Trinitate cum in aliquantis locis aliter inuenisses, que tibi uisa sunt, pretermisisti. Equidem nobis, quod Grecus desit archetypus, haud est expeditum rem penitius agnoscere recteque, et ordine iudicare: maxime uero cum nichil, quod peculiarem hanc obiectionem spectat, sanctus ipse Pater emulo obtrectanti reposuerit. Nihilo secius quod ait, supposuisse Hieronymum nonnulla, ubi de Ioannis in Matris utero exsilientis anima sermo fuit, quod non erat hoc principium substantie eius, et de suo addidisse atque nature, aut hec hominis plusquam uatiniana exercentis odia, calumnia est, aut quod suspicari malim, ab Hieronymiano exemplari sublata sunt postmodum uerba illa, seu potius tota pericopa: nulla enim est eius rei uola aut uestigium in totis quinque homiliis a septima ad duodecimam, in quibus aut ex proposito Euangelii textu poterat, aut pro re nata eiusmodi sermo incidisse. Et tamen ita sibi uniuersa orationis series coheret, ut ipse Origenes, nedum eius interpres ab ea se disputatione cohibuisse uideatur. Sed neque in ceteris, ubi peregrinis in locis Precursoris ille saltus laudatur, inuenire est eam sententiam: ut tandem subdubitarit Tillemontius, num he ipse sint, quas Hieronymus uertit, Rufinus suggillat, Homilie Origenis in Lucam. uerum nulla eius dubitationis est ratio, consentientibus in eius interpretationis germanitatem reliquis omnibus cum facti adiunctis, tum ueterum monimentis ac testimoniis. Iam uero tempus, quo uersionem hanc suam adornauit S. Pater, in annum octogesimum nonum supra trecentesimum, uerius quam ut uulgo obtinet, in superiorem, coniecerim. Hunc nempe uidetur ipse indicare in Catalogo, ubi statim a Didymi libro de Spiritu sancto, quem pariter Latine reddidisse hoc anno, constituimus, uersionem hanc Homiliarum memorat. Id ipsum innuit et precedentium proxime Operum series, et precipue de Locis, et de Hebraicis Nominibus libri, quos ad superiorem 388 diximus pertinere. Demum quod ipsemet in prologo huiusce interpretationis testatur, Pretermisisse paululum Hebraicarum Questionum libros, ut ad arbitrium Paule et Eustochii lucratiuis operis hec, qualiacumque sunt, non sua, sed aliena dictaret. Quo quidem in loco fallitur Tillemontius splendide, cum hac ipsa de causa indiligentie in suis recensendis ad etatis prerogatiuam scriptis, Hieronymum accusat, quod pluribus interiectis post Questiones Hebraicas in Genesin libris, hasce demum Homilias non suo loco supputet. At cum ait Hieronymus, Questiones Hebraicas se paululum intermisisse, ut hisce interpretandis ex Adamantio uacaret: iam non, ut falso Tillemontius putat, Questiones Hebraicas in Genesin dixit, quas pridem uulgauerat, sed , Questionum Hebraicarum libros, puta in reliquam Scripturam, quod opus diu pre manibus habuit, et longe more tedio fortasse etiam respuit. Hoc uero animaduertisse Tillemontium necesse erat, ne quod facere amat, diligentissimum scriptorem immerito redargueret incurie.

Gradum hinc facimus ad Commentarios in quatuor Pauli Epistolas, in quas scripsit unice S. Pater, recognoscendas. Aberrabant scilicet a uero longissime, qui totum fuisse abs Hieronymo Apostolum Commentariis illustratum, iam inde a Cassiodorii etate arbitrati sunt: unde hic diu multumque in reliquis perquirendis frustra desudauit. Imposuit, opinor, studiosis uiris locus ille prologi alterius libri in Epist. ad Ephesios, ubi absolute ait S. Doctor, Pauli Epistolas conamur exponere: ac de uniuersis dictum acceperunt, quod ille de his modo quas habebat pre manibus, dixit. Accesserit ad fraudem faciendam falso in antiquis libris Hieronymo ascriptus Commentarius in omnes Pauli Epistolas, illa que est ad Hebreos excepta: quod tamen Opus tantum abest ut Hieronymi, quin immo sit infensissimi eius hostis Pelagii nefarii heresiarche, cuius ad declinandam inuidiam nominis, Hieronymianum substituerunt librarii, quorum et uendibiliorem esse mercem intererat. Sed iamdudum fraude detecta, in postremum tomum inter supposititia amandatum est, nosque ibi suo recensebimus loco. His igitur quatuor duntaxat explicandis industriam suam probauit Hieronymus. Ab ea autem que ultimo loco erat ad Philemonem, initium scribendi fecit, ut morem Paule et Eustochio gereret: que, ut ipse tradit primis Commentarii uerbis, recusantem se obnixe in Pauli Epistolas scribere, saltem paruam, et que ut numero uersuum, ita sensu quoque et ordine uidebatur extrema, ut dissereret, cegerunt. Breuem libellum una, ut par est credere, lucubratiuncula  absoluit: statimque ad eam transiit exponendam, que Galatis inscripta est: Pauci admodum, ait ipse in prologo, dies sunt, ex quo Epistolam Pauli ad Philemonem interpretatus, ad Galatas transcenderam. Tribus opus istud libris comprehendit, in quibus ut sint sane omnia que auctor edisserit, utilia cum primis atque illustria, insignis ille premonstrandus est locus, ubi ad cap. I, uers. 4, de [Figure: [Hebrew Text] 1Kb] uaria significatione et scriptura disputat: quo uno ab enormi luxatione nunc primum a nobis restituto, uerus tandem, isque elegantissimus elucet S. Doctoris sensus, eiusque summa Hebrearum litterarum peritia contra emulorum calumnias, que integris constant libris, asseritur. Rursus post paucos dies ab eo Commentario ad inscriptam Ephesiis Epistolam enarrandam, quemadmodum in prefatione testatur, se contulit. Hoc autem in opere ita sibi uidetur perplacuisse, ut ex eo uoluerit aliquando suam fidem, que fauoris in Origenem notabatur ab emulis, estimari. Denique ad Titum que inscribitur, paulo post breui Commentario exposuit. Tempus ipse designat ad capitis primi uersum undecimum, ubi se ait: Ante paucos menses tria uolumina in Epistole ad Galatas explanatione dictasse. Iam uero ex tota Expositionum istarum serie colligimus, ad eumdem omnes annum pertinere, cuius et paucos menses expleuisse, subducta uniuscuiusque ratione, compertum est. Qui autem his proprie fuerit, ex eo quem in Catalogo obtinent loco, ubi Questionibus in Genesim proxime preponuntur, facile intelligas. Eoque magis confirmes testimonio quod habes in cap. u Epist. ad Ephesios, ubi eo ipso tempore Questionum Hebraicarum opus moliri se animo profitetur. Si recte igitur constituimus suo loco, ad annum 388 Questiones Hebraicas in Genesim pertinere istas superiori proxime octogesimo septimo supra trecentesimum tribuendas, nichil erit dubium.

Tomum explet Appendix, que Breuiarium in Psalterium  , aliosque in Psalmos Tractatus falso ascriptos Hieronymo continet, de quibus in peculiari iis prefixa Admonitione satis abundeque diximus. Reliquum modo est unum, ut quando non ultima Hieronymiani nominis laus est: Principibus placuisse uiris; hanc scias editionem nostram debere plurimum illustrissimo nostre huius Ecclesie pontifici Io. BRAGADENO, qui eam et summa pridem cum benignitate excepit, et presidio humanitatis sue fouit: denique et in premii fecit spem erigi. Quod ego non tam eo dico animo, ut publicum fauoris eius monimentum ere perennius exstare uelim, quam ut litteratus orbis eius prolixissime in litteras uoluntati fausta omnia precetur, et maiora in dies speret scientie ac pietatis incrementa.





S. EUSEBII HIERONYMI STRIDONENSIS PRESBYTERI [a 1Kb] COMMENTARIORUM IN EuANGELIUM MATTHAEI AD EUSEBIUM LIBRI QUATUOR. 



prologus.

1-2 Plures fuisse, qui Euangelia scripserunt, et Lucas euangelista testatur, dicens: Quoniam quidem multi  conati sunt ordinare narrationem rerum, que in nobis complete sunt, sicut tradiderunt nobis, qui ab initio  ipsi uiderunt [a 1Kb] sermonem, et ministrauerunt ei; et perseuerantia usque ad presens tempus monimenta declarant, que a diuersis auctoribus edita, diuersarum hereseon fuere principia, ut est illud iuxta [b 2Kb] Aegyptios, et Thomam, et Matthiam, et Bartholomeum, duodecim quoque 3-4 apostolorum, et [c 1Kb] Basilidis atque Apellis, ac reliquorum, quos enumerare longissimum est: cum hoc tantum in presentiarum necesse sit dicere, exstitisse quosdam, qui sine spiritu et gratia Dei conati sunt magis ordinare narrationem, quam historie texere ueritatem. Quibus iure potest illud propheticum coaptari: ue qui prophetant de corde suo: qui ambulant post spiritum suum, qui dicunt: hec dicit Dominus; et Dominus non misit eos . De quibus et Saluator in Euangelio  Ioannis loquitur: Omnes qui ante me uenerunt fures fuerunt et latrones . Qui uenerunt: non, qui missi sunt. Ipse enim ait: ueniebant, et ego non mittebam eos . In uenientibus, presumptio temeritatis; in missis, obsequium seruitutis est. Ecclesia autem, que supra petram Domini uoce fundata est, quam introduxit rex in cubiculum suum , et ad quam per foramen descensionis occulte misit manum suam , similis damule hinnuloque ceruorum  , quatuor flumina paradisi instar eructans , quatuor et angulos et annulos habet [Al. habens], per quos quasi arca Testamenti et custos Legis Domini, lignis [d 1Kb] immobilibus uehitur .

Primus omnium Mattheus est Publicanus, cognomento Leui, qui Euangelium in Iudea Hebreo [e 180Kb] sermone edidit, ob eorum uel maxime causam, qui in Iesum crediderant ex Iudeis, et nequaquam Legis umbram, succedente Euangelii ueritate, seruabant. Secundus Marcus, interpres apostoli Petri, et Alexandrine ecclesie primus episcopus, qui Dominum quidem Saluatorem ipse non uidit, sed ea que magistrum audierat predicantem, iuxta fidem magis gestorum narrauit quam ordinem. Tertius Lucas medicus, natione  Syrus Antiochensis , qui et ipse discipulus apostoli Pauli, in Achaie [f 1Kb] Beotieque partibus uolumen condidit , quedam altius repetens, et ut ipse in proemio confitetur, audita magis, quam uisa describens. Ultimus Ioannes apostolus et euangelista, quem Iesu amauit plurimum, qui supra pectus Domini recumbens , purissima doctrinarum fluenta potauit, et 5-6 qui solus de cruce meruit audire: Ecce mater tua . Is cum esset in Asia, et iam tunc  hereticorum semina pullularent, Cerinthi, Ebionis, et ceterorum qui negant Christum in carne uenisse , coactus est ab omnibus pene tunc Asie episcopis, et multarum Ecclesiarum legationibus, de diuinitate Saluatoris altius scribere, et ad ipsum  Dei uerbum, non tam audaci, quam felici temeritate prorumpere. [a 1Kb] Et Ecclesiastica narrat historia, cum a fratribus cogeretur ut scriberet, ita facturum se respondisse, si indicto ieiunio in commune omnes Deum precarentur [Al. deprecarentur]: quo expleto, reuelatione saturatus, in illud proemium celo ueniens eructauit: In principio erat uerbum, et uerbum erat apud Deum,  et Deus erat uerbum: hoc erat in principio apud Deum . Hec igitur quatuor Euangelia multo ante predicta, Ezechielis quoque uolumen probat, in quo prima uisio ita contexitur: Et in medio sicut similitudo quatuor animalium: et uultus eorum facies hominis, et facies leonis, et facies uituli, et facies aquile . Prima hominis facies Mattheum significat, qui quasi de homine exorsus est scribere: Liber generationis Iesu Christi, filii Dauid, filii Abraham . Secunda Marcum, in quo [Al. qua] uox leonis in eremo rugientis auditur: uox clamantis in deserto [Al. eremo], parate uiam Domini, rectas facite semitas eius . Tertia uituli, que euangelistam Lucam a Zacaria sacerdote sumpsisse initium prefigurat. Quarta Ioannem euangelistam, qui assumptis  pennis aquile, et ad altiora festinans, de uerbo Dei disputat. Cetera que sequuntur in eumdem sensum proficiunt. Crura eorum recta, et pennati pedes, et quocumque ibat spiritus, ibant, et non reuertebantur: et dorsa eorum plena oculis, et scintille ac lampades in medio discurrentes, et rota in rota, et in singulis quatuor facies. Unde et Apocalypsis Ioannis, post expositionem uiginti quatuor seniorum qui tenentes citharas et phialas, adorabant [Al. adorant] Agnum Dei, introducit fulgura, et tonitrua, et septem spiritus discurrentes, et mare  uitreum et quatuor animalia plena oculis , dicens: Animal primum simile leoni, et secundum simile uitulo, et tertium simile homini, et quartum simile aquile uolanti. Et post paululum: Plena erant, inquit, oculis, et requiem non habebant die ac nocte, dicentia: Sanctus, Sanctus, Sanctus Dominus Deus omnipotens, qui erat, et qui est, et qui uenturus est . Quibus cunctis perspicue ostenditur, quatuor tantum Euangelia debere suscipi, et [b 1Kb] omnes apocryphorum nenias mortuis magis hereticis, quam Ecclesiasticis uiuis canendas. Satisque miror, [c 1Kb] Eusebi dilectissime, cur Romam subito nauigaturus, hanc tibi a me quasi [d 9Kb] sitarciam dari uolueris, ut Mattheum breuiter exponens, uerbis stringerem, sensibus dilatarem. Si meminisses responsionis  mee, numquam in paucis diebus rem annorum peteres. Primum enim difficile est omnes legere qui in Euangelia 7-8 scripserunt. Deinde multo difficilius, adhibito iudicio, que optima sunt recipere. [e 1Kb] Legisse me fateor ante annos plurimos in Mattheum Origenis uiginti quinque uolumina, et totidem eius Homilias, commaticumque interpretationis genus: et Theophili Antiochene urbis episcopi Commentarios: Hippolyti quoque martyris, et Theodori Heracleote, Apollinarisque Laodiceni, ac Didymi Alexandrini; et Latinorum, Hilarii, uictorini, [f 1Kb] Fortunatiani Opuscula, e quibus etiamsi parua carperem, dignum aliquid memoria scriberetur. At tu in duabus hebdomadibus, imminente iam Pascha, et spirantibus uentis, dictare me cogis: ut quando notarii excipiant, quando  scribantur schedule, quando emendentur, quo spatio digerantur ad purum, [g 1Kb] maxime cum scias me ita tribus mensibus languisse, ut uix nunc ingredi incipiam; nec possim laboris magnitudinem breuitate temporis compensare. Igitur, omissa auctoritate ueterum, quos nec legendi, nec sequendi mihi facultas data est, historicam interpretationem, quam precipue postulasti, digessi breuiter: et interdum spiritualis intelligentie flores miscui, perfectum opus reseruans in posterum. Si autem mihi [h 1Kb] uita longior fuerit, aut tu in redeundo tua promissa compleueris, tunc nitar  implere quod reliquum est, immo iactis fundamentis, et ex parte constructis parietibus, pulcherrimum culmen imponam, ut scias quid intersit inter subitam dictandi audaciam, et elucubratam scribendi diligentiam. Certe nosti, et mendacii mei erubescerem te testem uocare, quod presens opusculum tanta celeritate dictauerim, ut aliena magis legere, quam mea condere me putares. Nec hoc de arrogantia et fiducia ingenii dictum putes, sed quod ostendere tibi cupiam quantum apud me ualeas, qui periclitari magis apud  doctos uoluerim, quam tibi sedule postulanti quidquam negare. Unde obsecro, ut si incomptior sermo est, et non solito lapsu fertur oratio, festinationi hoc tribuas, non imperitie, et des exemplaria, cum Romam ueneris, uirgini Christi Principie, que me rogauit, ut in Canticum canticorum scriberem, [a 1Kb] a quo opere exclusus egrotatione diuturna, spem in futurum distuli: hac te lege constringens, ut si tu ei ad te scripta subtraxeris, illa quoque armariolo sibi postea scribenda concludat.



LIBER PRIMUS.


 9  Liber generationis Iesu Christi. In Isaia legimus: Generationem eius quis enarrabit ? Non ergo putemus Euangelistam [Al. Euangelium] prophete esse contrarium, ut quod ille impossibile dixit effatu, hic narrare incipiat: quia ibi de generatione diuinitatis, hic de incarnatione est dictum. A carnalibus autem cepit, ut per hominem Deum dicere incipiamus.

Filii Dauid, filii [a 1Kb] Abraham. Abraham genuit Isaac.  Isaac autem genuit Iacob. Iacob autem genuit Iudam et fratres eius. Ordo preposterus, sed necessario commutatus. Si enim primum posuisset Abraham, et postea Dauid: rursus ei repetendus fuerat Abraham, ut generationis series texeretur. Ideo autem, ceteris pretermissis, horum filium nuncupauit; quia ad hos tantum est facta de Christo repromissio, ad Abraham: In semine, inquit, tuo benedicentur omnes gentes , quod est Christus. Ad Dauid: De fructu uentris tui ponam super sedem tuam 

 Iudas autem genuit Phares, et Zaram de Thamar. Phares autem genuit Esron. Esron autem genuit Aram. Aram autem genuit Aminadab. Aminadab autem genuit Naasson. Notandum in genealogia Saluatoris nullam sanctarum assumi mulierum; sed  eas quas Scriptura reprehendit, ut qui propter peccatores uenerat, de [b 1Kb] peccatoribus nascens, omnium peccata deleret. Unde et in consequentibus Ruth Moabitis ponitur, et Bethsabee uxor Urie.

  Naasson autem genuit Salmon. [c 1Kb] Salmon autem genuit Booz de Rahab. Booz autem genuit Obed ex Ruth. Obed autem genuit Iesse. Iesse autem genuit Dauid regem. 10 Dauid autem rex genuit Salomonem ex ea que fuit Urie. Salomon autem genuit Roboam. Roboam autem genuit Abiam. Abia autem genuit Asa. Asa autem genuit Iosaphat. Iosaphat autem genuit Ioram. Iste est Naasson princeps tribus Iude, sicut in Numeris legimus .

 Ioram autem genuit Oziam. Ozias autem genuit Ioathan. Ioathan autem genuit Achaz. Achaz autem genuit Ezechiam. Ezechias autem genuit Manassen. Manasses autem genuit Amon. Amon autem genuit Iosiam. Iosias autem genuit Iechoniam et fratres eius in transmigratione Babylonis. In quarto Regum uolumine  legimus de Ioram Ochoziam fuisse generatum, quo mortuo, Iosabeth filia regis Ioram, soror Ochozie tulit Ioas filium fratris sui, et eum internecioni, que exercebatur ab Athalia [Al. Atholia], subtraxit. Cui successit in regnum filius eius Amasias, post quem regnauit filius eius Azarias, qui appellatur et Ozias [Al. Ochozias]: cui successit Ioathan filius eius. Cernis ergo quod secundum fidem historie tres reges in medio fuerint, quos hic Euangelista pretermisit: Ioram quippe non  genuit Oziam, sed Ochoziam: et reliquos quos enumerauimus. uerum quia Euangeliste propositum erat tres [d 17Kb] tessarescedecades in diuerso temporum statu ponere, et Ioram generi se miscuerat impiissime  Iezabel, idcirco usque ad tertiam generationem eius memoria tollitur, ne in sancte natiuitatis ordine poneretur.

 Et post transmigrationem Babylonis, Iechonias genuit Salathiel. Salathiel autem genuit Zorobabel. Zorobabel autem genuit Abiud. Abiud autem genuit Eliacim. Eliacim autem genuit Azor. Azor autem 11 genuit Sadoc. Sadoc autem genuit Achim. Achim autem genuit Eliud. Eliud autem genuit Eleazar. Eleazar autem genuit Matthan. Matthan autem genuit Iacob. Si uoluerimus Iechoniam in fine prime tessarescedecadis [Al. tesseradecadis] ponere, in sequenti non erunt quatuordecim, sed tredecim. Sciamus igitur, Iechoniam priorem ipsum esse quem et [a 16Kb] Ioacim: secundum autem, filium, non patrem: quorum  prior per c et m, sequens per ch et n scribitur: quod scriptorum uitio, et longitudine temporum, apud Grecos Latinosque confusum est.

 Iacob autem genuit Ioseph. Hoc [b 1Kb] loco obiecit nobis Iulianus Augustus dissonantiam Euangelistarum, cur euangelista Mattheus Ioseph dixerint filium Iacob: et Lucas eum filium appellarit Heli; non intelligens consuetudinem Scripturarum, quod alter secundum naturam, alter secundum Legem ei pater sit. Scimus enim hoc per Moysen Deo iubente preceptum, ut si frater aut propinquus absque liberis mortuus fuerit, alius eius accipiat uxorem ad suscitandum semen fratris uel propinqui sui . Super hoc et Africanus temporum scriptor et Eusebius Cesariensis in libris  plenius disputarunt.

 uirum Marie, de qua natus est iehsu, qui uocatur Christus. Cum uirum audieris, suspicio tibi non subeat nuptiarum; sed recordare consuetudinis Scripturarum, quod sponsi uiri, et sponse uocentur uxores.

 Et a transmigratione Babylonis usque ad Christum, generationes quatuordecim. Numera a Iechonia usque ad Ioseph, et inuenies generationes tredecim. Quarta decima ergo generatio in ipsum Christum reputabitur.

 Christi autem generatio sic erat. Querat diligens lector et dicat: Cum Ioseph non sit pater Domini Saluatoris, 12 quid pertinet ad Dominum generationis ordo deductus usque ad Ioseph? Cui respondebimus primum, non esse consuetudinis Scripturarum, ut mulierum in generationibus ordo texatur. Deinde ex una tribu fuisse Ioseph et Mariam: unde ex Lege eam accipere cogebatur ut propinquam, et quod simul censetur in Bethleem, ut de una uidelicet stirpe generati.

Cum esset desponsata mater eius Maria [c 1Kb] Ioseph. Quare non de simplici uirgine, sed de desponsata concipitur? Primum, ut per generationem, Ioseph, origo Marie monstraretur. Secundo, ne lapidaretur a Iudeis ut adultera. Tertio, ut in Aegyptum fugiens  haberet solatium [d 1Kb] mariti. Martyr Ignatius etiam quartam addidit causam, cur a desponsata conceptus sit: ut partus, inquiens, eius celaretur diabolo, dum eum putat non de uirgine, sed de uxore generatum.

Antequam conuenirent, inuenta est in utero habens de Spiritu sancto. Non ab alio inuenta est nisi a Ioseph, qui pene licentia maritali future uxoris omnia nouerat. Quod autem dicitur, Antequam conuenirent: non sequitur, ut postea conuenerint; sed Scriptura quod factum non sit, ostendit.

 Ioseph autem uir eius cum esset iustus, et nollet eam traducere, uoluit occulte dimittere eam. Hec autem eo cogitante, ecce angelus Domini apparuit in somnis Ioseph, dicens. Si quis fornicarie coniungitur,  unum corpus efficitur . Et in Lege preceptum est, non solum reos, sed et conscios criminum obnoxios esse peccati : quomodo Ioseph cum crimen celet [Al. celaret] uxoris, iustus scribitur: Sed hoc testimonium Marie est, quod Ioseph sciens illius castitatem, et admirans quod euenerat, celat silentio, cuius mysterium nesciebat.

 Ioseph fili Dauid, noli timere accipere Mariam [e 1Kb] coniugem tuam. Quod enim in 13 ea natum est, de Spiritu sancto est. Pariet autem filium. Iam et supra diximus sponsas uxores appellari, quod plenius  liber aduersus Heluidium docet: et blandientis affectu ei per somnium Angelus loquitur, ut iustitiam silentii comprobaret. Simulque notandum, quod Ioseph filius esse dicatur [Al. dicitur] Dauid, ut Maria quoque de stirpe Dauid monstraretur.

 Et uocabis nomen eius Iesum. Ipse enim saluum faciet populum suum a peccatis eorum. IESUS Hebraico sermone Saluator dicitur. Etymologiam ergo nominis eius euangelista signauit, dicens: uocabis nomen eius [a 1Kb] Iesum; quia ipse saluum faciet populum suum.

 Hoc autem totum factum est, ut adimpleretur quod dictum est a Domino per prophetam dicentem: Ecce uirgo in utero habebit, et pariet filium, et uocabitur nomen eius Emmanuel, quod est  interpretatum, Nobiscum Deus. Exsurgens autem Ioseph a somno, fecit sicut precepit ei angelus Domini. Pro eo quod euangelista Mattheus dicit, in utero habebit, in propheta scriptum est, in utero accipiet. Sed propheta, quia futura predicit, significat quid futurum sit, et scribit, accipiet: euangelista autem, quia non de futuro, sed de preterito narrat historiam, mutauit accipiet, et posuit habebit. Qui enim habet, nequaquam accepturus est. Tale quid et in Psalmis legimus: Ascendens in excelsum, captiuam duxit captiuitatem: accepit dona in hominibus . Hoc testimonium apostolus ponens, non dixit, accepit, sed dedit: quia ibi de futuro significatum est, quod accepturus esset: hic de eo narrat [b 1Kb] historia, qui iam dederat quod acceperat.

  Et accepit coniugem suam, et non cognouit eam, donec peperit filium suum primogenitum; et uocauit nomen eius Iesum. Ex hoc loco quidam peruersissime suspicantur, et alios filios habuisse Mariam, dicentes primogenitum non dici, nisi qui habeat et fratres: cum hic mos sit diuinarum Scripturarum, ut primogenitum non eum uocent, quem 14 fratres sequuntur, sed eum qui primus natus sit.  Lege supradictum libellum aduersus Heluidium.

 uidimus enim stellam eius in Oriente, et uenimus adorare eum. Audiens autem Herodes rex, turbatus est, et omnis Hierosolyma cum illo. Et congregans omnes principes sacerdotum et scribas populi, sciscitabatur ab eis ubi Christus nasceretur. Ad confusionem Iudeorum, ut natiuitatem Christi a gentibus discerent, oritur in Oriente stella, quam futuram Balaam [c 1Kb] , cuius successores erant, uaticinio nouerant. Lege Numerorum librum . Deferuntur autem magi stelle indicio in Iudeam, ut sacerdotes a magis interrogati, ubi Christus nasceretur, inexcusabiles fierent de aduentu eius.

 At illi dixerunt ei: in Bethleem Iudee. Sic enim scriptum est per prophetam: Et tu, Bethleem  terra Iuda, nequaquam minima es in principibus Iuda. Ex te enim exiet dux, qui regat populum meum Isrel. Librariorum hic error est. Putamus enim ab euangelista primum editum, sicut in ipso [d 25Kb] Hebraico legimus, Iude, non Iudee. Que est enim aliarum gentium Bethleem, ut ad distinctionem eius hic Iudee poneretur? Iude autem idcirco scribitur, quia est et alia Bethleem in Galilea. Lege librum Iesu filii Naue . Denique et in ipso testimonio, quod de Michee prophetia sumptum est, ita habetur: Et tu, Bethleem terra Iuda .

 Et apertis thesauris suis, obtulerunt ei munera, aurum, thus, et myrrham. Pulcherrime munerum sacramenta Iuuencus presbyter uno uersiculo comprehendit:

 Thus, aurum, myrrham, regique, hominique, Deoque
Dona ferunt.

Et responso accepto in somnis, ne redirent ad Herodem, per aliam uiam reuersi sunt in regionem suam, etc. Qui munera obtulerant Domino, consequenter responsum accipiunt. Responsum autem  non per angelum fit, sed per ipsum [e 53Kb] Dominum, ut meritorum Ioseph  15 priuilegium demonstraretur. Reuertuntur autem per aliam uiam, quia infidelitati miscendi non erant et Iudeorum.

 Ecce Angelus Domini apparuit in somnis Ioseph, dicens: Surge et accipe puerum et matrem eius, et fuge in Aegyptum: et esto ibi usque dum dicam tibi. Futurum est enim ut Herodes querat puerum ad perdendum eum. Qui consurgens, accepit puerum et matrem eius nocte: et secessit in Aegyptum; et erat ibi usque ad obitum Herodis. Quando tollit [Al. tulit] puerum et matrem eius, ut in Aegyptum transeat, nocte tollit et tenebris: quando uero reuertitur in Iudeam, nec nox, nec tenebre ponuntur in Euangelio.

 Ut adimpleretur quod dictum est a  Domino per prophetam, dicentem: Ex Aegypto uocaui filium meum. Tunc Herodes uidens quoniam illusus esset a magis, iratus est ualde; et mittens, occidit omnes pueros qui erant in Bethleem, et in omnibus finibus eius, a bimatu et infra, secundum tempus quod exquisierat a magis. Respondeant qui Hebreorum uoluminum denegant ueritatem, ubi hoc in LXX legatur interpretibus. Quod cum non inuenerint, nos eis dicemus in Osee propheta scriptum , sicut et exemplaria probare possunt que nuper edidimus. Possumus autem locum istum et aliter [a 1Kb] conciliare [Al. consolari] propter contentiosos, quorum consuetudinem Paulus apostolus habere se denegat, et Ecclesiam Christi ; et testimonium proferimus ex Numeris, dicente Balaam: Deus ex Aegypto  uocauit eum: gloria eius sicut unicornis .

 Tunc adimpletum est quod dictum est per Ieremiam prophetam, dicentem: uox in Rama audita est, ploratus et ululatus multus, Rachel plorans filios suos, et noluit consolari, quia non sunt . Defuncto autem Herode, ecce angelus Domini apparuit in somnis Ioseph in Aegypto, dicens: Surge, et accipe puerum et matrem eius, 16 et uade in terram Isrel. De Rachel natus est Beniamin, in cuius tribu non est Bethleem . Queritur  ergo quomodo Rachel filios Iude, id est, Bethleem, quasi suos ploret? Respondebimus breuiter, quia sepulta sit iuxta Bethleem in Ephrata, et ex [b 1Kb] materno corpusculi hospitio matris nomen acceperit. Siue quoniam Iuda, et Beniamin due tribus iuncte erant, et Herodes preceperat non solum in Bethleem interfici pueros, sed et in omnibus finibus eius. Per occisionem [Al. occasionem] Bethleem intelligimus multos etiam de Beniamin fuisse cesos. Plorat autem filios suos, et non recipit consolationem, secundum duplicem intelligentiam. Siue quod eos in eternum mortuos estimaret, siue quod consolari se nollet de his quos sciret esse uicturos. Quod autem dicitur in Rama, non putemus loci nomen esse, [c 1Kb] iuxta Gabaa, sed rama excelsum  interpretatur,  ut sit sensus: uox in excelso audita est, id est, longe lateque dispersa.

 Defuncti sunt enim qui querebant animam pueri. Ex hoc loco intelligimus non solum Herodem, sed et sacerdotes et scribas eodem tempore necem Domini fuisse meditatos.

 Qui surgens accepit puerum et matrem eius, [d 1Kb] et uenit in terram Isrel. Non dixit, accepit filium suum, et uxorem suam, sed puerum, et matrem eius, quasi nutritius, non maritus.

 Audiens autem quod Archelaus regnaret in Iudea, pro Herode patre suo, timuit illo ire: et admonitus in somnis, secessit in partes Galilee. Multi labuntur errore propter ignorantiam historie, putantes eumdem esse Herodem, a quo in passione  sua Dominus irridetur, et qui nunc mortuus esse refertur. Ergo Herodes ille qui cum Pilato postea amicitias fecit, huius Herodis filius est, frater Archelai; quem et 17 ipsum Tiberius Cesar [e 38Kb] Lugdunum, que Galliarum est ciuitas, relegauit, fratremque eius Herodem successorem regni fecit. Lege Iosephi historiam.

 Et ueniens habitauit in ciuitate, que uocatur Nazareth, ut adimpleretur quod dictum est per prophetas, quoniam Nazareus uocabitur. Si fixum de Scripturis posuisset exemplum, numquam diceret,  quod dictum est per prophetas; sed simpliciter, quod dictum est per prophetam: nunc autem pluraliter prophetas uocans, ostendit se non uerba de Scripturis sumpsisse, sed sensum. Nazareus, sanctus interpretatur. Sanctum autem Dominum futurum, omnis Scriptura commemorat. Possumus et aliter dicere, quod etiam eisdem uerbis, iuxta Hebraicam ueritatem in Isaia scriptum sit: Exiet uirga de radice Iesse, et Nazareus de radice eius conscendet .

 Penitentiam agite: appropinquabit enim regnum celorum. Primus Baptista Ioannes regnum celorum predicat, ut precursor Domini hoc priuilegio honoretur.

 Hic est enim qui dictus est per Isaiam prophetam, dicentem: uox clamantis in deserto, parate  uiam Domini, rectas facite semitas eius. Animas credentium preparabat, in quibus ambulaturus erat Dominus, ut purus in uiis purissimis ambularet, dicens: Habitabo in eis, et inambulabo: et ero Deus ipsorum, et ipsi erunt mihi populus . Porphyrius istum locum Marci euangeliste principio comparat, in quo scriptum est: Initium Euangelii Iesu Christi, Filii Dei, sicut scriptum est in [a 24Kb] Isaia propheta: Ecce mitto Angelum meum ante faciem tuam, qui preparabit uiam tuam. uox clamantis in deserto, parate uiam Domini, rectas facite semitas eius . Cum enim testimonium de Malachia  Isaiaque contextum sit, querit, quomodo uelut ab uno Isaia exemplum putemus assumptum. Cui Ecclesiastici uiri plenissime responderunt. Nos  autem [Al. aut] nomen Isaie putamus additum scriptorum uitio, quod et in aliis locis probare possumus, aut certe de diuersis testimonis Scripturarum unum corpus effectum. Lege [b 1Kb] tertium decimum Psalmum, et hoc idem reperies.

 Ipse autem Ioannes habebat uestimentum 18 de pilis camelorum, et zonam pelliceam circa lumbos suos. De pilis, inquit, habebat, non de lana. Aliud austere uestis indicium est, aliud luxurie mollioris. Zona autem pellicea qua accinctus fuit et Elias, mortificationis indicium [Al. symbolum] est . Porro quod sequitur:

Esca autem eius erat locuste et mel siluestre. Habitatori solitudinis congruum est non delicias ciborum, sed necessitatem humane carnis explere.

  Potens est Deus de lapidibus istis suscitare filios Abrahe. Lapides ethnicos uocat, propter cordis duritiam. Lege Ezechielem: Auferam, inquit, a uobis cor lapideum, et dabo cor carneum . In lapide duritia, in carne mollitudo [Al. mollitia] monstratur. Siue simpliciter indicat Dei potentiam, quod qui de nichilo cuncta fecerit, possit et de saxis durissimis populum procreare.

  [c 1Kb] Iam enim securis ad radicem arborum posita est. Omnis ergo arbor que non facit fructum bonum, excidetur et in ignem mittetur. Ego quidem baptizo uos in aqua, in penitentiam: qui autem post me uenturus est, fortior me est. Predicatio sermonis Euangelici, qui ex utraque parte acutus est gladius, securis appellatur, iuxta Ieremiam prophetam, qui uerbum Domini securi comparat cedenti petram .

Cuius non sum dignus calciamenta portare. In alio Euangelio: Cuius, ait, non sum dignus soluere corrigiam calciamenti: hic humilitas, ibi mysterium demonstratur, quod Christus sponsus sit, et Ioannes non mereatur sponsi corrigiam soluere, ne uocetur domus eius iuxta legem Mosi, et exemplum Ruth,  domus discalciati .

 Ipse uos baptizabit in Spiritu sancto et igne. Cuius uentilabrum in manu sua, et permundabit aream suam: et congregabit triticum in horreum suum: paleas autem comburet igni inexstinguibili. Siue quia ignis est Spiritus sanctus, ut Acta Apostolorum docent, quo descendente, sedit, quasi ignis super singulos [Al. linguas] credentium ; et impletus est sermo Domini dicentis: Ignem ueni mittere super terram: et quem [Al. quam] uolo ut ardeat . Siue quia in presenti, spiritu baptizamur, et in futuro, igne. Apostolo quoque huic sensui congruente: Uniuscuiusque 19 opus quale sit, ignis probabit .

 Tunc uenit iehsu a Galilea in Iordanem  ad Ioannem ut baptizaretur ab eo. Ioannes autem prohibebat eum, dicens: Ego a te debeo baptizari, et tu uenis ad me? Respondens autem iehsu, dixit ei. Triplicem ob causam Saluator a Ioanne accepit baptismum. Primum, ut quia homo natus erat, omnem iustitiam et humilitatem Legis impleret. Secundo, ut baptismate suo Ioannis baptisma comprobaret. Tertio, ut Iordanis aquas sanctificans, per descensionem columbe. Spiritus sancti in lauacro credentium monstraret aduentum.

 Sine modo. Pulchre dixit, [d 1Kb] sine modo, ut ostenderet Christum in aqua, Ioannem a Christo in spiritu baptizandum. Siue aliter, sine modo: ut qui serui formam assumpsi, expleam et humilitatem eius. Alioquin scito, te in die iudicii meo esse baptismate  baptizandum. Sine modo, dicit Dominus iehsu, habeo et aliud baptisma quo baptizandus sum. Tu me baptizas in aqua, ut ego te baptizem pro me in sanguine tuo.

 Sic enim decet nos implere omnem iustitiam. Tunc dimisit eum. Baptizatus autem iehsu confestim ascendit de aqua. Non addidit, iustitiam Legis, siue nature, ut nos utrumque intelligamus:  ut si Deus ab homine accepit baptisma, nullus a conseruo dedignetur accipere.

 Et ecce aperti sunt ei celi, et uidit Spiritum Dei descendentem sicut columbam, et uenientem super se. Et ecce uox de celis, dicens: Hic est Filius meus dilectus, in quo mihi complacui. Mysterium Trinitatis in baptismate demonstratur: Dominus baptizatur, Spiritus descendit in habitu [Al. specie] columbe, Patris uox, testimonium Filio perhibentis auditur. Aperiuntur autem celi non reseratione elementorum, sed spiritualibus oculis; quibus et Ezechiel in principio uoluminis sui apertos eos esse commemorat. Sedit quoque columba super caput Iesu, ne quis putaret uocem Patris ad Ioannem factam, non ad Dominum.

  Tunc iehsu ductus est in desertum a spiritu. Haud dubium quin a sancto Spiritu. Sequitur enim:

Ut tentaretur a diabolo. Ducitur autem non inuitus aut captus, sed uoluntate pugnandi.

20  Et cum ieiunasset quadraginta diebus et quadraginta noctibus, postea esuriit. Et accedens tentator, dixit ei: Si Filius Dei es. In isto numero quadragesime nobis ostenditur sacramentum, in quo et Moses ieiunauit in monte Sina , et Elias iuxta montem Oreb . Permittitur autem esurire corpus, ut diabolo tentandi tribuatur occasio.

 Dic ut lapides isti panes fiant. Esurienti congrue dicitur: dic ut lapides isti panes fiant: sed  duobus contrariis teneris, o diabole. Si ad imperium eius possunt lapides panes fieri, ergo frustra tentas eum qui tante potentie est. Sin autem non potest facere, frustra Filium Dei suspicaris. [a 1Kb] Si Filius Dei es, dic ut lapides isti panes fiant.

 Qui respondens, ait: Scriptum est: Non in solo pane uiuit homo; sed in omni uerbo quod procedit de ore Dei. Testimonium de Deuteronomio sumptum est . Ideo autem sic respondit Dominus, quia propositum erat ei, humilitate diabolum uincere, non potentia. Simulque animaduertendum, quod nisi ieiunare cepisset Dominus, tentandi occasio non fuisset diabolo, secundum illud: Fili, accedens ad seruitutem Dei, sta in iustitia et timore: et prepara animam tuam ad tentationem .  Sed et ipsa responsio Saluatoris, hominem fuisse indicat, qui tentatus est. Non in solo pane uiuit homo, sed in omni uerbo quod procedit de ore Dei. Si quis ergo non uescitur uerbo Dei, iste non uiuit.

 Tunc assumpsit eum diabolus in sanctam ciuitatem. Assumptio ista que dicitur, non ex imbecillitate Domini uenit, sed de inimici superbia, qui uoluntatem Saluatoris necessitatem putat. Ex hoc autem loco intelligitur quid sit illud quod in alio  scribitur loco: Abierunt in sanctam ciuitatem, et multis apparuerunt .

 Et statuit eum supra pinnaculum templi, et dixit ei. Ut quem fame tentauerat, tentaret et uana gloria.

Si Filius Dei es. In omnibus tentationibus hoc agit diabolus, ut intelligat si Filius Dei sit; sed Dominus sic responsionem temperat, ut eum relinquat ambiguum.

Mitte te deorsum. Scriptum est enim. uox diaboli, qui [Al. que] semper omnes cadere deorsum desiderat, Mitte te, inquit, deorsum, persuadere potest, precipitare non potest.

21 Angelis suis mandauit de te, et in manibus tollent te, ne forte offendas ad lapidem pedem tuum. Hoc in nonagesimo  psalmo legimus; uerum ibi non de Christo, sed de uiro sancto prophetia est. Male ergo interpretatur Scripturas diabolus. Certe si uere de Saluatore scriptum nouerat, debuerat et illud dicere, quod in eodem psalmo contra se sequitur: Super aspidem et basiliscum ambulabis, et conculcabis leonem et draconem. De angelorum auxilio quasi ad infirmum loquitur: de sua [Al. sui] conculcatione quasi tergiuersator tacet.

 Ait illi iehsu rursum: Scriptum est: Non tentabis Dominum Deum tuum. Falsas de Scripturis diaboli sagittas ueris Scripturarum frangit clypeis. Et notandum quod testimonia necessaria de Deuteronomio tantum protulerit, ut secunde legis sacramenta monstraret.

  Iterum assumpsit eum diabolus in montem excelsum ualde: et ostendit ei omnia regna mundi, et gloriam eorum, [b 1Kb] et dixit ei. Gloria mundi, que cum mundo preteritura est, in monte, et in supercilio demonstratur: Dominus autem ad humilia descendit et campestria, ut diabolum humilitate superaret. Porro diabolus ducere eum festinat ad montes, ut per quos ipse corruerat, etiam ceteri corruant, iuxta illud Apostoli: Ne inflatus incidat in iudicium diaboli .

 Hec omnia tibi dabo, si cadens adoraueris me. Arrogans et superbus etiam hoc de iactantia loquitur: non quod in toto mundo habeat potestatem, [c 1Kb] aut possit omnia regna dare diabolus, cum sciamus plerosque sanctos uiros a Deo reges factos.  Si cadens, inquit, adoraueris me. Ergo qui adoraturus est diabolum, ante corruit.

 Tunc dicit ei iehsu: uade [d 9Kb] , Satana: Scriptum est enim. Non ut plerique putant, eadem satanas et apostolus Petrus sententia condemnantur. Petro enim dicitur: uade retro me, Satana , id est, sequere me, qui contrarius es uoluntati mee: hic uero audit, uade, Satana: et non ei dicitur,  retro me, ut subaudiatur, uade in ignem eternum, qui preparatus est tibi, et angelis tuis.

22 Dominum Deum tuum adorabis et illi soli seruies. Dicens diabolus Saluatori: si cadens adoraueris me: econtrario audit, quod ipse magis adorare eum debeat Dominum et Deum suum.

 Tunc reliquit eum diabolus: et ecce angeli accesserunt, et ministrabant ei. Precedit tentatio, ut sequatur uictoria. Angeli ministrant, ut uictoris dignitas comprobetur.

 Terra Zabulon, et terra Nephthalim, uia maris trans Iordanem Galilee gentium: populus qui [a 9Kb] ambulabat in tenebris uidit lucem magnam, et sedentibus in regione umbre mortis lux orta est eis. Hi primum audiere Dominum predicantem, ut ubi Isrelis  fuerat ab Assyriis prima captiuitas, ibi redemptoris preconium [b 1Kb] nasceretur.

 Exinde cepit iehsu predicare et dicere: Penitentiam agite, appropinquabit enim regnum celorum. Ambulans autem iehsu iuxta mare Galilee, uidit duos fratres, Simonem, qui uocatur Petrus, et Andream fratrem eius, mittentes rete in mare: erant enim piscatores. Et ait illis. Ioanne tradito, recte ipse incipit predicare: desinente Lege, consequenter oritur Euangelium. Si autem eadem predicat Saluator, que Ioannes Baptista ante predixerat, ostendit se eiusdem Dei esse Filium, cuius ille propheta sit.

 uenite post me, et faciam uos fieri piscatores hominum. At illi continuo, relictis retibus,  secuti sunt eum. Isti primi uocati sunt, ut Dominum sequerentur: piscatores et illitterati mittuntur ad predicandum, ne fides credentium non uirtute Dei, sed eloquentia adque doctrina fieri putaretur.

 Et lunaticos, et paralyticos, et curauit eos. Et secute sunt eum turbe multe de Galilea et Decapoli, et de Ierosolymis, et de Iudea, et de trans Iordanem. Non uere lunaticos, sed qui putabantur lunatici, ob demonum fallaciam, qui obseruantes lunaria tempora, creaturam infamare cupiebant, ut in Creatorem blasphemie redundarent.

 uidens autem iehsu turbas, ascendit in montem, et cum sedisset, accesserunt ad eum discipuli eius, et aperiens 23 os suum, docebat eos, dicens. Dominus ad montana conscendit, ut turbas  ad altiora secum trahat. Sed turbe ascendere non ualent. Et sequuntur discipuli, quibus et ipsis [Al. ipse] non stans, sed sedens et contractus loquitur. Non enim intelligere poterant in sua maiestate fulgentem. Secundum litteram, nonnulli simpliciorum fratrum putant eum beatitudines, et cetera que sequuntur, in Oliueti monte docuisse, quod nequaquam ita est: ex precedentibus enim et sequentibus in Galilea monstratur locus, quem putamus  esse uel Thabor, uel quemlibet alium excelsum montem. Denique postquam finiuit sermones suos, statim sequitur: Cum autem introisset Capharnaum.

 Beati pauperes spiritu, quoniam ipsorum est regnum celorum. Hoc est quod alibi legimus: Et humiles spiritu saluabit : Ne quis autem putaret paupertatem, que nonnumquam [c 1Kb] necessitate portatur, a Domino predicari, adiunxit, spiritu: ut humilitatem intelligeres, non penuriam. Beati pauperes spiritu, qui propter Spiritum sanctum uoluntate sunt pauperes. Unde super huiuscemodi pauperibus et Saluator per Isaiam loquitur: Dominus unxit me; propter quod euangelizare pauperibus misit me .

 Beati mites, quoniam ipsi possidebunt terram.  Non terram Iude [Al. Iudee], nec terram istius mundi; non terram maledictam, spinas et tribulos afferentem , quam crudelissimus quisque et bellator magis possidet; sed terram quam Psalmista desiderat, dicens: Credo uidere bona Domini in terra uiuentium . Huiuscemodi possessor, et post uictoriam triumphator, etiam in quadragesimo quarto psalmo describitur: Et intende, prospere [Al. et prospere] procede et regna: propter ueritatem et mansuetudinem, et iustitiam. Nemo enim terram istam per mansuetudinem, sed per superbiam possidet.

 Beati qui lugent, quoniam ipsi consolabuntur. Luctus hic non mortuorum ponitur communi lege nature, sed peccatis et uitiis mortuorum. Sic  fleuit et Samuel Saulem, quia penituerat Deum quod unxisset eum regem super Isrel . Sic et Paulus apostolus, flere ac lugere se dicit eos, qui post fornicationem et immunditiam non egerunt penitentiam .

24  Beati qui esuriunt, et sitiunt iustitiam, quoniam ipsi saturabuntur. Non nobis sufficit uelle iustitiam, nisi iustitie patiamur famem: ut sub hoc exemplo numquam nos satis iustos, sed semper esurire iustitie opera intelligamus.

 Beati misericordes, quoniam ipsi misericordiam consequentur. Misericordia non solum in eleemosynis intelligitur; sed in omni peccato fratris, si alter alterius onera portemus .

 Beati mundo corde, quoniam ipsi Deum  uidebunt. Quos non arguit conscientia ulla peccati. Mundus mundo corde conspicitur: templum Dei non potest esse pollutum.

 Beati pacifici, quoniam filii Dei uocabuntur. Qui primum in corde suo, deinde et inter fratres dissidentes pacem faciunt. Quid enim prodest alios per te pacari, cum in tuo animo sint bella uitiorum?

 Beati qui persecutionem patiuntur propter  iustitiam, quoniam ipsorum est regnum celorum. Signanter addidit [Al. dicit], propter iustitiam. Multi enim persecutionem propter sua peccata patiuntur. et non sunt iusti. Simulque considera, quod octaua uere circumcisionis beatitudo martyrio terminetur.

 Beati estis cum maledixerint uobis homines, et persecuti uos fuerint, et dixerint omne malum aduersum uos, mentientes propter me. Illud maledictum contemnendum est, quod beatitudinem creat, quod falso maledicentis ore profertur. Unde et specialiter definiuit que sit beata maledictio: omne, dicens, maledictum aduersum uos, mentientes propter me. Ubi ergo Christus in causa est, ibi et optanda maledictio est.

 Gaudete et exsultate, quoniam merces  uestra copiosa est in celis. Sic enim persecuti sunt prophetas qui fuerunt ante uos. Nescio quis hoc nostrum possit implere, ut laceretur opprobriis fama nostra, et nos exsultemus in Domino. Hoc qui uanam sectatur gloriam, implere non potest. Gaudere igitur et exsultare debemus, ut merces nobis in celestibus preparetur. Eleganter in quodam uolumine scriptum legimus: »Ne queras gloriam, et non dolebis cum inglorius fueris.«

 uos estis sal terre. Sal appellantur apostoli, quia per illos uniuersum hominum conditur genus.

25 Quod si sal euannerit, in quo salietur? Si doctor errauerit, a quo alio doctore emendabitur?

Ad nichilum ualet ultra, nisi ut mittatur foras, et  conculcetur ab hominibus. Exemplum de agricultura sumptum est. Sal etenim sicut in ciborum condimentum, et ad siccandas carnes necessarium est: ita alium usum non habet. Certe legimus in Scripturis, urbes quasdam, ira [Al. ita] uictorum sale seminatas, ut nullum in ipsis germen oriretur . Caueant ergo doctores et episcopi, et uideant: Potentes potenter tormenta sustinere ; nichilque esse remedii: sed maiorum ruinas ad tartarum ducere.

 uos estis lux mundi. Non potest ciuitas abscondi supra montem posita: neque accendunt lucernam, et ponunt eam sub modio, sed super candelabrum, ut luceat omnibus qui in domo sunt. Sic luceat lux uestra coram hominibus, ut uideant opera  uestra bona, et glorificent patrem uestrum qui in celis est. Docet fiduciam predicandi, ne apostoli abscondantur ob metum, et sint similes lucerne sub modio, sed tota libertate se prodant, ut quod audierunt in cubiculis, predicent in tectis .

  Nolite putare quoniam ueni soluere legem, aut prophetas. Non ueni soluere, sed adimplere. Siue quod de se per alios prophetata compleuerit, siue quia ea que ante propter infirmitatem audientium rudia et imperfecta fuerant, sua predicatione compleuerit , iram tollens, et uicem talionis excludens, et occultam in mente concupiscentiam [a 1Kb] .

 Donec transeat celum et terra. Promittuntur nobis celi noui, et terra noua, que facturus est Dominus Deus. Si ergo noua creanda sunt, consequenter uetera transitura. Quod autem sequitur:

Iota unum, aut unus apex non preteribit a Lege, donec omnia fiant. Ex figura littere ostenditur, quod  etiam que minima putantur in Lege, sacramentis spiritualibus plena sint, et omnia 26 recapitulentur in Euangelio. Cuius ergo eruditionis est, cuiusque doctrine, etiam diuersa sacrificia, et que superstitiosa uidentur, in uictimis quotidie demonstrare compleri?

 Qui ergo soluerit unum de mandatis istis minimis, et docuerit sic homines, minimus uocabitur in regno celorum: qui autem fecerit et docuerit, hic magnus uocabitur in regno celorum. Dico autem uobis, quia nisi abundauerit iustitia uestra plus quam Scribarum et Phariseorum, non intrabitis in regno celorum. Audistis quia dictum est antiquis: Non occides: Qui autem occiderit, reus erit iudicio. Ego autem dico uobis. Hoc capitulum cum superiori  heret testimonio, in quo dixerat: Iota unum, aut unus apex non preteribit a Lege, donec omnia fiant. Sugillat ergo Phariseos, qui, contemptis mandatis Dei, statuebant proprias traditiones, quod non eis prosit doctrina in populis, si uel paruum, quod in Lege preceptum est, destruant. Possumus autem et aliter intelligere, quod magistri [b 1Kb] eruditio, etiamsi paruo peccato obnoxius sit, deducat eum de gradu maximo, nec prosit docere iustitiam, quam minima culpa destruit. Et beatitudo perfecta sit, que sermone docueris, opere complere.

 Quia omnis qui irascitur fratri suo, [c 6Kb] reus erit iudicio. In quibusdam codicibus additur, sine causa: ceterum in ueris definita sententia est, et ira penitus tollitur, dicente Scriptura: Qui irascitur  fratri suo. Si enim iubemur uerberanti alteram prebere maxillam, et inimicos nostros amare, et orare pro persequentibus , omnis ire occasio tollitur. Radendum est ergo, sine causa, quia ira uiri iustitiam Dei non operatur .

 Qui autem dixerit fratri suo raca, [a 1Kb] reus erit concilio. Hoc uerbum proprie Hebreorum est: RACA  enim dicitur , id est, inanis aut uacuus: quem nos possumus uulgara iniuria, absque cerebro, nuncupare. Si pro otioso sermone 27 reddituri sumus rationem, quanto magis de contumelia ! Sed et signanter additur: Qui dixerit fratri suo, raca. Frater enim noster nullus est, nisi qui eumdem nobiscum habet Patrem. Cum ergo similiter credat in Deum, et Christum Dei nouerit sapientiam : qua ratione stultitie elogio denotari potest?

Qui autem dixerit, fatue, reus erit gehenne ignis. ex superioribus subauditur: Qui dixerit fratri suo, fatue, reus erit gehenne. Qui enim eque  in Deum credenti dicit, fatue, impius est in religione.

 Si ergo offers munus tuum ad altare, et ibi recordatus fueris, quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo: et tunc ueniens offeres munus tuum. Non dixit, si tu habes aliquid aduersus fratrem tuum, sed si frater tuus habet aliquid aduersum te, ut durior reconciliationis tibi imponatur necessitas. Quamdiu illum placare non possumus, nescio an consequenter munera nostra offeramus Deo.

 Esto consentiens aduersario tuo cito, dum es cum eo in uia: ne forte tradat te aduersarius iudici, et iudex tradat te ministro, et in  carcerem mittaris. Amen dico tibi, non exies inde, donec reddas nouissimum quadrantem. Audistis quia dictum est antiquis: Non mechaberis. Ego autem dico uobis, quia omnis. Pro eo quod nos habemus in Latinis codicibus, consentiens, in Grecis scriptum est [b 21Kb] , quod interpretatur beneuolus, aut benignus. Ex precedentibus autem et consequentibus manifestus est sensus, quod nos Dominus atque Saluator noster, dum in istius seculi uia currimus, ad pacem et ad concordiam cohortetur, iuxta Apostolum, dicentem: Si fieri potest, quantum ex uobis est, cum omnibus hominibus pacem habentes . Nam et in precedenti capitulo dixerat: Si offers munus tuum ad altare, et ibi recordatus fueris, quia frater tuus habet aliquid aduersum te: et hoc  finito, statim infert: Esto [c 1Kb] consentiens aut benignus aduersario tuo, et reliqua. Et in consequentibus iubet: Diligite inimicos uestros: benefacite his qui oderunt uos, et orate pro persequentibus et 28 calumniantibus uos. Cum hec manifesta sit [Al. sint]  et consequens intelligentia, plerique arbitantur de carne dictum et anima, [d 1Kb] uel de anima et spiritu: quod penitus non stat. Quomodo enim aut caro mittenda erit in carcerem, si anima non consenserit: cum et anima et caro pariter recludende sint, nec quidquam possit caro facere nisi quod animus imperarit, aut Spiritus sanctus habitans in nobis uel carnem uel animam repugnantes iudici tradere, cum ipse sit iudex. Alii iuxta Epistolam Petri dicentis: Aduersarius uester diabolus quasi leo rugiens circuit , et reliqua, aduersarium diabolum interpretantur, et uolunt a Saluatore precipi, ut dum in potestate nostra est, simus beneuoli erga diabolum, qui est inimicus et ultor, nec faciamus eum penas sustinere pro nobis. Cum enim ipse uitiorum  incentiua suppeditet, et nobis etiam uoluntate peccantibus, si consenserimus ei uitia suggerenti, pro nobis quoque esse torquendum. Et dicunt beneuolum esse unumquemque sanctorum aduersario suo, si eum non faciat pro se sustinere tormenta. Quidam coactius disserunt, in Baptismate singulos pactum inire cum diabolo, et dicere: Renuntio tibi, diabole, et pompe tue, et uitiis tuis, et mundo tuo, qui in maligno positus est . Si ergo seruauerimus pactum, beneuoli et consentientes sumus aduersario nostro, et nequaquam [e 1Kb] in carcerem recludendi. Sin uero quidquam trangressi fuerimus eorum que diabolo spoponderamus, trademur iudici ac ministro, et mittemur in carcerem, et non exibimus ex eo; donec reddamus  nouissimum quadrantem. Quadrans genus est nummi, qui habet duo minuta. Unde et in alio Euangelio, mulier illa pauper et uidua dicitur misisse quadrantem in corbonam , et in alio, duo minuta . Non quod dissonent Euangelia, sed quod unus quadrans duos minutos nummos habeat. Hoc est ergo quod dicit: Non egredieris de carcere, donec etiam minima peccata persoluas.

 Qui uiderit mulierem ad concupiscendum eam, iam mechatus est eam in corde suo. Inter et , id est, inter passionem, et propassionem, hoc interest, quod passio reputatur in uitium: propassio, 29 licet initii [Al. uitii] culpam habeat, tamen non tenetur in crimine. Ergo qui uiderit mulierem, et anima eius fuerit titillata, hic  propassione percussus est. Si uero consenserit, et de cogitatione affectum fecerit, sicut scriptum est in Dauid: Transierunt in affectum cordis , de propassione transiuit ad passionem, et huic non uoluntas peccandi deest, sed occasio. Quicumque  igitur uiderit mulierem ad concupiscendum, id est, si aspexerit ut concupiscat, ut facere disponat, iste recte dicitur eam mecari in corde suo.

 Quod si oculus tuus dexter scandalizat te, erue eum, et proiice abs te. Expedit enim tibi, ut pereat unum membrorum tuorum, quam totum corpus tuum mittatur in gehennam. Et si dextera manus tua scandalizat te, abscinde eam, et proiice abs te. Expedit enim tibi ut pereat unum membrorum tuorum, quam totum corpus tuum mittatur in gehennam. Quia supra de concupiscentia mulieris dixerat, recte nunc cogitationem et sensum in diuersa uolitantem, oculum nuncupauit. Per dextram autem et ceteras corporis partes, uoluntatis [a 1Kb] et affectus initia demonstrantur: ut quod mente concipimus, opere compleamus.  Cauendum est igitur, ne quod in nobis optimum est, cito labatur in uitium. Si enim dexter oculus et dextera manus scandalizant, quanto magis ea que in nobis sinistra sunt! Si enim anima labitur, quanto plus corpus quod ad peccata procliuius est! Aliter. In dextero oculo, et in dextera manu, fratrum, uxorum, et liberorum, atque affinium et propinquorum monstratur affectus, quos si ad contemplandam ueram lucem nobis impedimento esse cernimus, debemus truncare istiusmodi portiones, ne dum uolumus lucri ceteros facere, ipsi in eternum pereamus. Unde dicitur et de sacerdote magno, cuius anima Dei cultui dedicata est: Super patre et matre et filiis non polluetur , id est, nullum affectum sciet, nisi eius, cuius cultui dedicatus  est.

 Dictum est autem: Quicumque dimiserit uxorem suam, det ei libellum repudii. Ego autem dico uobis: quia omnis qui dimiserit uxorem suam, excepta fornicationis causa, facit eam mecari: et qui dimissam 30 duxerit, adulterat. Iterum audistis, quia dictum est antiquis: Non periurabis, reddes autem Domino iuramenta tua. In posteriori parte locum istum plenius Saluator exponit, quod Moses libellum repudii dari iusserit propter duritiam cordis maritorum, non dissidium concedens, sed auferens homicidium . Multo enim melius est, licet lugubrem euenire discordiam, quam per odium sanguinem fundi.

 Ego autem dico uobis, non iurare  omnino: neque per celum, quia thronus Dei est: neque per terram, quia scabellum est pedum eius: neque per Ierosolymam, quia ciuitas est magni regis. Neque per caput tuum iuraueris: quia non potes unum capillum album facere, aut nigrum. Sit autem sermo uester, est est, non non: quod autem his abundantius est, a malo est. Hanc per elementa iurandi pessimam consuetudinem semper habuere Iudei noscuntur,  sicut prophetalis eos frequenter arguit sermo  Qui iurat, aut ueneratur, aut diligit eum, per quem iurat. In lege preceptum est, ut non iuremus, nisi per Dominum Deum nostrum . Iudei [b 1Kb] per angelos, et urbem Ierusalem, et templum, et elementa iurantes, creaturas resque carnales uenerabantur [c 1Kb] honore, et obsequio Dei. Denique considera quod hic Saluator non per Deum iurare prohibuerit; sed per celum, et terram, et Ierosolymam, et per caput tuum. Et hoc quasi paruulis fuerat lege concessum, ut quomodo uictimas immolabant Deo, ne eas idolis immolarent: sic et iurare permitterentur in Deum: non quod recte hoc facerent, sed quod melius esset Deo id exhibere, quam demonibus. Euangelica autem ueritas non recipit iuramentum,  cum omnis sermo fidelis pro iureiurando sit.

 Audistis quia dictum est: Oculum pro oculo, dentem pro dente. Ego autem dico uobis, non resistere malo. Qui dicit oculum pro oculo, non alterum uult auferre, sed utrumque seruare. Dominus noster uicissitudinem tollens, truncat initia peccatorum. Et in Lege retributio est: in Euangelio gratia. Ibi culpa emendatur, hic peccatorum auferuntur exordia.

 31 Sed si quis te percusserit in dexteram maxillam tuam, prebe illi et alteram. Et ei qui uult tecum in iudicio contendere, et tunicam tuam tollere, dimitte ei et pallium. Et quicumque te angariauerit mille passus, uade cum illo et alia duo. Ecclesiasticus  uir describitur, imitator eius qui dicit: Discite a me, quia mitis sum, et humilis corde . Et pollicitationem suam, percussus alapa, comprobat: Si male locutus sum, argue de malo: sin autem bene, quid me cedis ? Tale quid et Dauid loquebatur in Psalmo: Si reddidi retribuentibus mihi mala . Et Ieremias in Lamentationibus: Bonum est homini cum portauerit [Al. sederit ab, etc.] iugum ab adolescentia sua. Dabit percutienti se maxillam: saturabitur opprobriis . Hoc aduersum eos qui putant alterum [d 1Kb] Deum Legis, alterum Euangelii; quod et ibi, et hic mansuetudo doceatur. Secundum mysticos intellectus: percussa dextera nostra non iubemur sinistram prebere, sed alteram, hoc est, alteram dextram.  Iustus enim sinistram non habet. Si nos hereticus in disputatione percusserit, et dextrum dogma uoluerit uulnerare, opponatur ei aliud de Scripturis testimonium, et tamdiu uerberanti succedentes sibi dexteras prebeamus, donec inimici ira lassescat.

 Qui petit a te, da ei, et uolenti mutuari a te, ne auertaris. Audistis quia dictum est: Diliges proximum tuum, et odio habebis inimicum tuum.  Si de eleemosyna tantum dictum intelligimus, in plerisque pauperibus hoc stare non potest. Sed et diuites si semper dederint, semper dare non poterunt. Post bonum ergo eleemosyne apostolis, id est, doctoribus precepta tribuuntur, ut qui gratis acceperunt, gratis tribuant . Istius modi pecunia numquam deficit; sed quanto plus data fuerit, tanto amplius duplicatur. Et cum subiecta sibi arua riget, numquam fontis unda siccatur.

 Ego autem dico uobis, diligite inimicos uestros, benefacite his qui oderunt uos, et orate pro persequentibus et calumniantibus uos. Multi precepta Dei imbecillitate 32 sua, non sanctorum uiribus estimantes, putant esse impossibilia que precepta sunt, et dicunt sufficere uirtutibus, non odisse inimicos:  ceterum diligere plus precipi, quam humana natura patiatur. Sciendum est ergo Christum non impossibilia precipere, sed perfecta: que fecit Dauid in Saul et in Absalon . Stephanus quoque martyr pro inimicis lapidantibus deprecatus est . Et Paulus anathema cupit esse pro persecutoribus suis . Hec autem iehsu et docuit et fecit, dicens: Pater, ignosce illis: quod enim faciunt, nesciunt .

 Ut sitis filii Patris uestri qui in celis est; qui solem suum oriri facit super bonos et malos, et pluit super iustos et iniustos. Si enim diligitis eos qui uos diligunt, quam mercedem habebitis? Nonne et publicani hoc faciunt? Et si salutaueritis fratres uestros tantum,  quid amplius facitis? Nonne et ethnici hoc faciunt? Estote ergo uos perfecti, sicut et Pater uester celestis perfectus est. Si Dei precepta custodiens, filius quis efficitur Dei: ergo non est natura filius, sed arbitrio suo.

 Attendite ne iustitiam uestram faciatis coram hominibus, ut uideamini ab eis: alioquin mercedem non habebitis apud Patrem uestrum qui in celis est. [a 1Kb] Qui tuba canit, eleemosynam faciens, hypocrita est. Qui ieiunans demolitur faciem suam, ut uentris inanitatem monstret in uultu, et hic hypocrita est. Qui in synagogis et in angulis platearum orat, ut uideatur ab hominibus, hypocrita est. Ex quibus omnibus colligitur hypocritas esse, qui quodlibet faciunt, ut ab hominibus glorificentur [Al. honorificentur]. Mihi uidetur et ille qui dicit fratri  suo: Dimitte ut tollam festucam de oculo tuo , [b 1Kb] propter gloriam hoc facere, ut ipse iustus esse uideatur. Unde dicitur ei a Domino: Hypocrita, eiice primum trabem de oculo tuo. [c 1Kb] Non itaque uirtus,  sed causa uirtutis apud Deum mercedem habet. Etsi a recta uia paululum declinaueris, non interest utrum ad dexteram uadas, an ad sinistram, cum uerum iter amiseris.

 Te autem faciente eleemosynam, nesciat 33 sinistra tua quid faciat dextera tua, ut sit eleemosyna tua in abscondito: et pater tuus qui uidet in abscondito, reddet tibi. Et cum oratis, non eritis sicut hypocrite, qui amant in synagogis, et in angulis platearum stantes orare, ut uideantur ab hominibus. Non solum eleemosynam, sed quodcumque feceritis boni operis, debet sinistra nescire; si enim illa scierit, statim dextere opera commaculantur.

Amen dico uobis, receperunt mercedem suam. Non Dei mercedem, sed suam. Laudati sunt enim ab hominibus,  quorum causa exercuere uirtutes.

 Tu autem cum oraueris, intra in cubiculum tuum: et clauso ostio, ora Patrem tuum in abscondito, et Pater tuus qui uidet in abscondito, reddet tibi. Hoc simpliciter [d 1Kb] intellectum, erudit auditorem, ut uanam orandi gloriam fugiat. Sed mihi uidetur hoc magis esse preceptum, ut inclusa pectoris cogitatione, labiisque compressis oremus Dominum, quod et Annam in Regum uolumine fecisse legimus; Labia, inquit, eius tantum mouebantur [e 1Kb] .

 Orantes autem nolite multum loqui, sicut ethnici faciunt. Putant enim quod in multiloquio suo exaudiantur. Nolite ergo assimilari eis. Si ethnicus in oratione multum loquitur, ergo qui Christianus est,  debet parum loqui. Deus enim non uerborum, sed cordis auditor est .

 Scit enim Pater uester quid opus sit uobis, antequam petatis eum. Sic ergo uos orabitis. Consurgit in hoc loco quedam heresis, philosophorum [f 1Kb] quoque peruersum dogma, dicentium: Si nouit Deus quid oremus, et antequam petamus, scit quibus indigeamus, frustra scienti loquimur. Quibus breuiter respondendum est, nos non narratores esse, sed rogatores. Aliud est enim narrare ignoranti, aliud scientem petere. In illo indicium est, hic obsequium. Ibi fideliter indicamus, hic miserabiliter obsecramus.

 Pater noster, qui es in celis. Patrem dicendo, se filios confitentur.

 Sanctificetur nomen tuum. Non in te, 34 sed in nobis. Si enim propter peccatores nomen Dei blasphematur in gentibus , econtrario propter iustos sanctificatur.

  Adueniat regnum tuum. uel generaliter pro totius mundi petit regno, ut diabolus in mundo regnare desistat, uel ut in unoquoque regnet Deus, et non regnet peccatum in mortali hominum corpore . Simulque et hoc attendendum, quod grandis audacie sit, et pure conscientie, regnum Dei postulare et iudicium non timere.

Fiat uoluntas tua, sicut in celo et in terra. Ut quomodo Angeli tibi inculpate seruiunt in celis, ita in terra seruiant homines. Erubescant ex hac sententia, qui quotidie in celo ruinas fieri mentiuntur. Nam quid nobis prodest celorum similitudo, si et in celo peccatum est?

 Panem nostrum supersubstantialem da nobis hodie. Et dimitte nobis debita nostra, sicut et  nos dimittimus debitoribus nostris. Et ne nos inducas in tentationem. Sed libera nos a malo. Quod nos supersubstantialem expressimus, in Greco habetur : quod uerbum Septuaginta interpretes frequentissime transferunt. Considerauimus ergo in Hebreo, et ubicumque illi expresserunt, nos inuenimus [a 1Kb] SGOLLA , quod Symmachus , id est, precipuum, uel egregium, transtulit, licet in quodam loco peculiare interpretatus sit. Quando ergo petimus ut peculiarem uel precipuum nobis Deus tribuat panem, illum petimus qui dicit: Ego sum panis uiuus qui de celo descendi . In Euangelio quod appellatur secundum Hebreos, pro supersubstantiali pane, reperi [b 2Kb] MAHAR , quod dicitur crastinum; ut sit sensus:  Panem nostrum crastinum, id est, futurum da nobis hodie. Possumus supersubstantialem panem et aliter intelligere, qui super omnes substantias sit, et uniuersas superet creaturas. Alii simpliciter putant, secundum Apostoli sermonem dicentis : Habentes uictum et uestitum, 35 his contenti sumus, de presenti tantum cibo sanctos curam agere. Unde et in posterioribus sit preceptum: Nolite cogitare de crastino.

Amen. Signaculum orationis Dominice est: quod Aquila interpretatur, fideliter: nos, uere, possumus dicere.

 Si enim dimiseritis hominibus peccata eorum, dimittet et uobis Pater uester celestis delicta uestra. [c 1Kb] Hoc quod scriptum est: Ego dixi, dii estis,  et filii excelsi omnes: uos uero ut homines moriemini, et tamquam unus de principibus cadetis , ad eos dicitur qui propter peccata homines ex diis esse meruerunt. Recte ergo et hi quibus peccata dimittuntur, homines appellati sunt.

 Exterminant enim facies suas, ut appareant  hominibus ieiunantes. Amen dico uobis, quia receperunt mercedem suam. uerbum exterminant, quod in Ecclesiasticis Scripturis uitio interpretum tritum est, aliud multo significat, quam uulgo intelligitur. Exterminantur quippe exsules, qui mittuntur extra terminos. Pro hoc ergo sermone, demoliuntur semper accipere debemus: quod Grece dicitur . Demolitur autem hypocrita faciem suam ut tristitiam simulet; et animo forte letante, luctum gestet in uultu.

 Tu autem cum ieiunas, unge caput tuum, et faciem tuam laua, ne uidearis hominibus ieiunans, sed Patri tuo qui est in abscondito: et Pater tuus qui uidet in abscondito, reddet tibi. Nolite thesaurizare uobis thesauros in terra, ubi erugo et tinea demolitur,  et ubi fures effodiunt, et furantur. Iuxta ritum prouincie Palestine loquitur, ubi diebus festis solent ungere capita. Precepit igitur, ut quando ieiunamus, letos et festiuos nos esse monstremus. Multi legentes illud Psalmiste: Oleum peccatoris non impinguet caput meum , econtrario esse uolunt bonum oleum, de quo alibi dicitur: Unxit te Deus Deus tuus oleo [d 1Kb] letitie pre participibus tuis . Et id precipi, ut exercentes uirtutes, spirituali oleo principale () cordis nostri ungere debeamus.

 Ubi enim est thesaurus tuus, ibi est et cor tuum. Hoc non solum de pecunia, sed et de cunctis passionibus [Al. possessionibus] sentiendum est. Gulosi deus uenter est: ibi ergo habet cor, ubi  et thesaurum [Al. est thesaurus]. 36 Luxuriosi thesaurus, epule sunt. Lasciui, ludicra: amatoris, libido: Huic seruit unusquisque a quo uincitur .

 Si oculus tuus fuerit simplex, totum corpus tuum lucidum erit. Si autem oculus tuus fuerit nequam, totum corpus tuum tenebrosum erit. Si ergo lumen quod in te est, tenebre sint, ipse tenebre quante erunt! Lippientes [Al. additur oculi] solent lucernas uidere numerosas: simplex oculus et purus simplicia intuetur et pura. Hoc totum transferet ad sensum. Quomodo enim corpus, si oculus non fuerit simplex, totum in tenebris est: ita anima, si principalem fulgorem suum perdiderit, uniuersus sensus in caligine commorabitur. Si ergo lumen quod in  te est, tenebre sint, ipse tenebre quante erunt! Si sensus qui lumen est, anime uitio caligatur, ipsa, putas, caligo quibus tenebris obuoluetur!

 Non potestis Deo seruire et mammone. Mammona sermone Syriaco diuitie nuncupantur. Non potestis Deo seruire et mammone. Audiat hoc  auarus, audiat qui censetur uocabulo Christiano non posse se simul diuitiis Christoque seruire. Et tamen non dixit, qui habet diuitias, sed qui seruit diuitiis. Qui enim diuitiarum seruus est, diuitias custodit, ut seruus; qui autem seruitutis excussit iugum, distribuit eas, ut dominus.

 Ideo dico uobis: Ne solliciti sitis anime uestre, quid manducetis, neque corpori uestro quid induamini. In nonnullis codicibus additum est: neque quid bibatis. Ergo quod natura omnibus tribuit, et iumentis ac bestiis hominibusque commune est, huius cura [a 1Kb] penitus liberamur. Sed precipitur nobis ne solliciti simus quid comedamus: quia in sudore uultus preparamus nobis panem. Labor exercendus est, sollicitudo tollenda. Hoc quod dicitur:  Ne solliciti sitis anime uestre quid comedatis, neque corpori uestro quid induamini , de carnali cibo et uestimento accipiamus. Ceterum de spiritualibus cibis et uestimentis semper debemus esse solliciti.

 Nonne anima plus est quam esca, et corpus plus est quam uestimentum? Quod dicit, istius modi est: Qui maiora prestitit, utique et minora prestabit.

Respicite uolatilia celi, quoniam non serunt, neque metunt, neque congregant 37 in horrea: et Pater uester celestis pascit illa. Nonne uos magis pluris estis illis? Apostolus precipit , ne plus sapiamus quam oportet sapere. Istud testimonium et in presenti capitulo conseruandum est. Sunt enim quidam,  qui dum uolunt terminos patrum excedere, et ad alta uolitare, in ima merguntur: uolatilia dicentes celi Angelos esse, ceterasque in Dei ministerio fortitudines, que absque cura sui Dei alantur prouidentia. Si hoc ita est, ut intelligi uolunt, quomodo sequitur dictum ad homines: Nonne uos [b 1Kb] magis pluris estis illis? Simpliciter ergo accipiendum: quod si uolatilia absque cura et erumnis, Dei aluntur prouidentia, que hodie sunt, et cras non erunt: [c 1Kb] quanto magis homines quibus eternitas promittitur, Dei reguntur arbitrio!

 Quis autem uestrum cogitans potest adiicere ad staturam suam cubitum unum? Et de uestimentis quid solliciti estis? Sicut animam plus esse quam cibum comparatione auium demonstrauit, sic  corpus plus esse quam uestem, ex consequentibus rebus ostendit, dicens:

 Considerate lilia agri quomodo crescunt: non laborant neque nent. Dico autem uobis  quoniam nec Salomon in omni gloria sua coopertus est, sicut unum ex istis. Si enim fenum agri quod hodie est, et cras in clibanum mittitur, Deus sic uestit: quanto magis uos modice fidei! Et reuera quod sericum, que regum purpura, que pictura textricum potest floribus comparari? Quid ita rubet ut rosa? Quid ita candet ut lilium? uiole uero purpuram, nullo superari murice, oculorum magis quam sermonis iudicium est.

 Nolite solliciti esse, [d 1Kb] dicentes: Quid manducabimus, aut quid bibemus, aut quo operiemur? Hec enim omnia gentes inquirunt. Scit enim Pater uester, quia his omnibus indigetis. Querite ergo primum regnum Dei et iustitiam eius, et hec omnia adiicientur uobis. Nolite ergo solliciti esse in crastinum.  Crastinus enim dies sollicitus erit sibi ipsi. De presentibus ergo concessit debere esse sollicitos qui futura prohibet cogitare. Unde et Apostolus: Nocte et die, inquit, manibus nostris operantes: ne quem uestrum grauaremus . 38 Cras in Scripturis futurum tempus intelligitur, dicente Iacob, Et exaudiet me cras iustitia mea . Et in Samuelis phantasmate, pythonissa loquitur ad Saulem: cras eris mecum .

 Sufficit diei malitia sua. Hic malitiam, non contrariam uirtuti posuit, sed laborem et afflictionem, et angustias seculi: quomodo et Sara afflixit Agar ancillam suam , quod significanter Grece dicitur . Sufficit ergo nobis presentis temporis cogitatio: futurorum curam,  que incerta est, relinquamus.

 Nolite iudicare, ut non iudicemini. In quo enim iudicio iudicaueritis, iudicabimini: et in qua mensura mensi fueritis, remetietur uobis. Si iudicare prohibet, qua consequentia Paulus in Corintho iudicat fornicantem , et Petrus Ananiam et Sapphiram mendacii coarguit ? Sed ex consequentibus quid prohibuerit, ostendit, dicens: quomodo enim iudicaueritis, sic iudicabitur de uobis. [e 1Kb] Itaque non prohibuit iudicare, sed docuit.

 Quid autem uides festucam in oculo fratris tui, et trabem in oculo tuo non uides? Aut quomodo dicis fratri tuo: Frater, sine eiiciam festucam de oculo tuo, et ecce trabs est in oculo tuo? Hypocrita,  eiice primum trabem de oculo tuo, et tunc uidebis eiicere festucam de oculo fratris tui. De his loquitur, qui cum ipsi mortali crimine teneantur obnoxii, minora peccata fratribus non concedunt:  culicem liquantes, et camelum glutientes . Recte ergo et isti simulatione iustitie, ut supra diximus, appellantur hypocrite, qui per trabem oculi sui, festucam in oculo fratris sui aspiciunt.

 Nolite sanctum dare canibus. Sanctum, panis est filiorum. Non debemus ergo tollere panem filiorum et dare eum canibus.

Neque mittatis margaritas uestras ante porcos, ne forte conculcent eas pedibus suis, et conuersi disrumpant uos. Porcus non recipit ornatum, qui uersatur in uolutabris luti. Et iuxta Prouerbia Salomonis: Si habuerit circulum aureum, fedior inuenitur . Quidam canes eos 39 intelligi uolunt, qui post fidem Christi reuertuntur ad uomitum peccatorum suorum:  porcos autem eos qui necdum Euangelio crediderunt, et in luto incredulitatis uitiisque uersantur. Non conuenit igitur istius modi hominibus cito Euangelicum credere margaritum, ne conculcent illud, et conuersi nos incipiant dissipare.

 Petite, et dabitur uobis: querite, et inuenietis: pulsate, et aperietur uobis. Omnis enim qui petit, accipit; et qui querit, inuenit; et pulsanti aperietur. Aut quis est ex uobis homo, quem si petierit filius suus panem, numquid lapidem porriget ei? Aut si piscem petierit, numquid serpentem porriget ei? Qui carnalia supra uetuerat postulari, quid querere debeamus ostendit. Si petenti datur, et querens inuenit, et pulsanti aperitur: ergo cui non datur, et qui non inuenit, et cui non aperitur, apparet  quod non bene petierit, quesierit et pulsauerit. Pulsemus itaque ianuam Christi, de qua dictum est: Hec porta Domini, iusti intrabunt per eam ; ut cum intrauerimus, aperiantur nobis thesauri absconditi et tenebrosi in Christo Iesu, in quo est omnis scientia .

 Si ergo uos cum sitis mali, nostis bona dare filiis uestris, quanto magis Pater uester qui in celis est, dabit bona petentibus se! Omnia ergo quecumque uultis ut faciant uobis homines, et uos facite illis. Hec est enim Lex et Prophete. Notandum quod apostolos malos dixerit, nisi forte sub Apostolorum persona omne hominum damnetur genus, cuius ad comparationem diuine clementie ab infantia cor ad malum positum est. Lege Genesim  . Nec mirum si homines huius seculi dicit malos, cum et Paulus apostolus memoret: Redimentes tempus, quoniam dies mali sunt .

 Intrate per angustam portam, quia lata porta et spatiosa uia est que ducit ad perditionem, et multi sunt qui intrant per eam. Quam angusta porta, et arcta uia est que ducit ad uitam! et pauci sunt qui inueniunt eam. Lata uia est seculi uoluptas, quam appetunt homines. Angusta, que per labores et ieiunia panditur, quam et Apostolus ingressus est : et ut Timotheus per eam  ingrediatur, hortatur . Simulque considera quam signanter de utraque uia locutus sit. 40 Per latam multi ambulant, angustam pauci inueniunt. Latam non querimus, nec inuentione opus est: sponte se offert, et errantium uia est. Angustam uero, nec omnes inueniunt, nec qui inuenerint, statim ingrediuntur per eam. Siquidem multi, inuenta ueritatis uia, capti seculi uoluptatibus, de medio itinere reuertuntur.

 Attendite a falsis prophetis, qui ueniunt ad uos in uestimentis ouium: intrinsecus autem sunt lupi rapaces. A fructibus eorum cognoscetis eos. Numquid colligunt de spinis uuas, aut de tribulis ficus? sic omnis arbor bona fructus bonos facit: mala autem arbor malos fructus facit. Et de omnibus  [a 1Kb] quidem intelligi potest, qui aliud habitu ac sermone promittunt, aliud opere demonstrant. Sed specialiter de hereticis intelligendum est, qui uidentur continentia, castitate, ieiunio, quasi quadam pietatis se ueste circumdare, intrinsecus uero habentes animum uenenatum, simpliciorum fratrum corda decipiunt. Ex fructibus ergo anime, quibus innocentiam ad ruinam trahunt, lupis rapacibus comparantur.

 Non potest arbor bona fructus malos facere: neque arbor mala fructus bonos facere. Omnis arbor que non facit fructum bonum, excidetur, et in ignem mittetur. Igitur ex fructibus eorum cognoscetis eos. Queramus ab hereticis, qui duas inter se contrarias dicunt esse naturas, si iuxta intelligentiam  eorum, arbor bona malos fructus facere numquam potest, quomodo Moyses arbor bona peccauerit ad aquam contradictionis : et Dauid, Uria interfecto, cum Bethsabee concubuerit : Petrus quoque in Passione [b 1Kb] Domini negarit, dicens: Nescio hominem : aut qua consequentia Iethro socer Moysi arbor mala, qui utique in Deum Isrel non credebat, dederit consilium Moysi bonum ; et Achior ad Holophernem aliquid utile sit locutus : et Comicus dixerit : Corrumpunt mores bonos confabulationes pessime . Et cum non inuenerint quid respondeant; nos inferemus, et Iudam , arborem quondam bonam, fecisse  fructus malos postquam prodidit [Al. tradiderit] Saluatorem: et Saulum  arborem malam eo tempore quo persequebatur 41 Ecclesiam Christi, fecisse postea fructus bonos, quando in uas electionis de persecutore translatus est . Tamdiu ergo bona arbor fructus non facit malos, quamdiu in bonitatis studio perseuerat: et mala arbor tamdiu manet in fructibus peccatorum, quamdiu ad penitentiam non conuertitur. Nemo enim permanens in eo quod fuit, incipit id esse quod necdum ceperit.

 Non omnis qui dicit mihi, Domine,  Domine, intrabit in regnum celorum; sed qui facit uoluntatem Patris mei, qui in celis est, ipse intrabit in regnum celorum. Sicut supra dixerat, eos qui haberent uestem uite bone, non recipiendos propter dogmatum nequitiam: ita nunc econtrario asserit, ne his quidem accommodandam fidem, qui cum polleant integritate fidei, turpiter uiuunt, et doctrine integritatem malis operibus destruunt. Utrumque enim Dei seruis necessarium est, ut et opus sermone, et sermo operibus comprobetur. Huic sententie potest illud uideri contrarium: Nemo potest dicere, Dominus iehsu, nisi in Spiritu sancto . Sed moris est Scripturarum dicta pro factis accipere, ut statim in consequentibus approbatur, refutari eos qui iactant sine operibus habere scientiam  Domini, et audiunt a Saluatore: Discedite a me, operarii iniquitatis, nescio uos . Et Apostolus in hunc sensum loquitur: Confitentur se nosse Deum: factis autem negant .

 Multi dicent mihi in illa die: Domine, Domine, nonne in nomine tuo prophetauimus, et in nomine tuo demonia eiecimus, et in nomine tuo uirtutes multas fecimus? Prophetare, et uirtutes facere, et demonia eiicere, interdum non eius meriti est qui operatur, sed uel inuocatio [Al. inuocatione] nominis Christi hoc agit, uel ob condemnationem eorum qui inuocant, et utilitatem eorum qui uident et audiunt, conceditur: ut licet homines despiciant signa facientes, tamen Deum honorent, ad cuius inuocationem fiunt tanta miracula. Nam et Saul  , et Balaam , et Caiphas  prophetauerunt, nescientes quid dicerent: et Pharao  et Nabuchodonosor  somniis futura cognoscunt. Et in Actibus Apostolorum filii Sceue uidebantur eiicere demonia . Sed et Iudas apostolus cum animo proditoris multa signa inter ceteros Apostolos fecisse narratur.

42  Et tunc confitebor illis, quia numquam noui uos. Signanter dixit confitebor, quia multo ante tempore dicere dissimulauerat: non noui uos. Non nouit Dominus eos qui pereunt. Obserua autem quare addiderit, numquam noui uos, si iuxta quosdam omnes homines inter rationabiles semper uersati sunt creaturas.

 Discedite a me qui operamini iniquitatem.  Omnis ergo qui audit uerba mea hec, et facit ea, assimilabitur uiro sapienti, qui edificauit domum suam supra petram. Non dixit, qui operati estis iniquitatem, ne uideretur tollere penitentiam, sed qui operamini, hoc est, qui usque in presentem horam, cum iudicii tempus aduenerit, licet non habeatis facultatem peccandi, tamen adhuc habetis affectum.

 Et descendit pluuia, et uenerunt flumina, et flauerunt uenti: et irruerunt in domum illam, et non cecidit. Pluuia ista que domum subuertere nititur, diabolus est. Flumina, [a 1Kb] omnes Antichristi, qui contra Christum sapiunt. uenti spiritalia [Al. spirituales] nequitie in celestibus .

  Fundata enim erat supra petram. Et omnis qui audit uerba mea hec, et non facit ea, similis erit uiro stulto. Super hanc petram Dominus fundauit Ecclesiam : ab hac petra apostolus Petrus sortitus est nomen. Super huiuscemodi petram non inueniuntur serpentis uestigia . De hac et propheta loquitur confidenter: Statuit super petram pedes meos . Et in alio loco: Petra refugium leporibus, siue herinaciis . Timidum enim animal in petre cauernas se recipit: et cutis aspera, et tota armata iaculis, tali se protectione tutatur. Unde et Moysi dicitur eo tempore quo de Aegypto fugerat, et lepusculus Domini erat: Sta in foramine petre, et posteriora mea uidebis .

  Qui edificauit domum suam super arenam: et descendit pluuia, et uenerunt flumina, et flauerunt uenti, et irruerunt in domum illam, et cecidit: et fuit ruina eius magna. Et factum est cum consummasset iehsu uerba hec, admirabantur turbe super doctrina eius. Fundamentum quod Apostolus architectus posuit , unus [Al. unum] est Dominus noster iehsu Christus. Super hoc fundamentum stabile et firmum, et per se robusta mole fundatum, edificatur Christi Ecclesia. Super arenam 43 uero que fluida est, et coagmentari non potest, nec in unam copulam redigi, omnis hereticorum sermo ad hoc edificatur, ut corruat.

 Erat enim docens eos sicut potestatem habens, et non sicut Scribe et Pharisei. Illi enim ea  docebant populos, que scripta sunt in Moyse et Prophetis. iehsu uero, quasi Deus et Dominus ipsius Moysi, pro libertate uoluntatis sue, uel ea que minus uidebantur, addebat in lege; uel commutans predicabat in populos, ut supra quoque legimus: Dictum est antiquis: Ego autem dico uobis.

 Cum autem descendisset iehsu de monte, secute sunt eum turbe multe, et ecce leprosus ueniens adorabat eum, dicens. De monte Domino descendente, occurrunt turbe, quia ad altiora ascendere non ualuerunt. Et primus ei occurrit leprosus. Necdum enim poterat cum lepra tam multiplicem in monte Saluatoris audire sermonem. Et notandum quod hic primus specialiter curatus sit: secundo, puer Centurionis: tertio, socrus Petri, febriens [Al.  febricitans] in Capharnaum: quarto loco, qui oblati sunt ei a demonio uexati, quorum spiritus uerbo eiiciebat, quando omnes male habentes curauit. Et ecce leprosus ueniens adorabat eum, dicens. Recte post predicationem atque doctrinam signi offertur occasio: ut per uirtutem miracula [Al. uirtutem miraculi], preteritus apud audientes sermo firmetur.

 Domine, si uis, potes me mundare. Qui uoluntatem rogat, de uirtute non dubitat.

 Et extendens iehsu manum, tetigit eum, dicens: uolo, mundare. Et confestim mundata est lepra eius. Extendente manum Domino, statim lepra fugit. Simulque considera quam humilis et sine iactantia  responsio. Ille dixerat, si uis: Dominus respondit, uolo. Ille premiserat, potes me mundare: Dominus iungit, et dicit, mundare: Non ergo ut plerique Latinorum putant, iungendum est, et legendum uolo mundare: sed separatim, ut primum, dicat, uolo: deinde imperans dicat, mundare [Al. imperet mundare].

 Et ait illi iehsu: uide nemini dixeris. Et re uera quid erat necesse ut sermone iactaret, quod corpore preferebat?

44 Sed uade, ostende te sacerdotibus: et offer munus quod precepit Moyses in testimonium illis. uarias ob causas mittit cum ad sacerdotes. Primum, propter humilitatem, ut sacerdotibus deferre [a 1Kb] honorem uideatur. Erat enim lege preceptum, ut qui mundati fuerant a lepra, offerrent munera sacerdotibus. Deinde, ut  mundatum uidentes leprosum, aut crederent Saluatori, aut non crederent. Si crederent, saluarentur: si non crederent, inexcusabiles forent. Et simul ne quod in eo sepissime criminabantur, legem uideretur infringere.

 Accessit ad eum centurio, rogans eum, et dicens: Domine, puer meus iacet in domo paralyticus, et male torquetur. Et ait illi iehsu: Ego ueniam, et [b 1Kb] curabo eum. Et respondens centurio, ait: Domine, non sum dignus ut intres sub tectum meum; sed tantum dic uerbo, et sanabitur puer meus. Non debemus iactantie arguere Dominum, quia statim se iturum et sanaturum esse promittit, uidens centurionis fidem, humilitatem, et prudentiam. Fidem, in eo quod credidit ex gentibus paralyticum a Saluatore posse sanari. Humilitatem, quod se iudicauit  indignum, cuius tectum Dominus intraret. Prudentiam, quod intra corporis tegmen, diuinitatem latentem uideret, sciens non id sibi profuturum, quod etiam ab incredulis uidebatur; sed id quod latebat intrinsecus. De qua prudentia hoc etiam, ait:

 [c 1Kb] Nam et ego homo sum sub potestate [Al. additur constitutus], habens sub me milites: et dico huic, uade, et uadit: et alii, ueni, et uenit: et seruo meo, fac hoc, et facit. uolens ostendere Dominum quoque non per aduentum tantum corporis, sed per angelorum ministeria posse implere quod uellet.

 Audiens autem iehsu, miratus est, et sequentibus se dixit. [d 1Kb] Miratus est quod uidit centurionem suam intelligere maiestatem. Pellende enim erant uel infirmitates corporum, uel fortitudines contrarie,  quibus homo ad debilitatem sepe conceditur, et uerbo Domini, et ministeriis angelorum.

Amen dico uobis, non inueni tantam fidem in Isrel. De presentibus loquitur, non de omnibus retro patriarchis 45 et prophetis: nisi forte in centurione fides gentium preponitur Isreli.

 Dico autem uobis, quod multi ab Oriente et Occidente uenient, et recumbent cum Abraham,  et Isaac, et Iacob, in regno celorum. Quia Deus Abraham celi conditor, Pater Christi est, idcirco in regno celorum est et Abraham, cum quo accubiture sunt nationes, que crediderint in Christum Filium Creatoris. Et ille pariter sensus impletur, de quo supra diximus, in centurionis fide gentium fieri prerogatiuam: dum ad illius credulitatem de Oriente et Occidente credituri populi commemorantur.

 Filii autem regni eiicientur in tenebras exteriores. Filios regni Iudeos significat, in quos ante regnauit Deus. Eiicientur in tenebras exteriores. Tenebre semper interiores sunt, non exteriores. Sed quoniam qui a Domino foras expellitur, lumen relinquit; idcirco exteriores tenebre nominate sunt.

 Ibi erit fletus et stridor dentium. Si fletus oculorum est, et stridor dentium ossa demonstrat: uera est ergo corporum et eorumdem membrorum que ceciderant, resurrectio.

 Et cum uenisset iehsu in domum Petri, uidit socrum eius iacentem et febricitantem (Al. febrientem]: et tetigit manum eius, et dimisit eam febris. Tangitur manus mulieris, et sanatis operibus eius, peccatorum infirmitas fugit. Natura hominum istius modi est, ut post febrem magis [e 1Kb] lassescant corpora: et incipiente sanitate, egrotationis mala sentiant. uerum sanitas que confertur a Domino, [f 1Kb] totum simul reddit, nec sufficit esse sanatam; sed ut fortitudinis indicetur, additum est:

 Et surrexit, et ministrabat eis. Illa manus  ministrabat, que et tacta fuerat, et sanata.

 uespere autem facto, obtulerunt ei multos demonia habentes: et eiiciebat spiritus uerbo, et omnes male habentes curauit [Al. curabat], ut adimpleretur quod dictum est per Isaiam prophetam, dicentem: Ipse infirmitates nostras accepit, et egrotationes nostras portauit. uidens autem iehsu turbas multas circum se, iussit discipulos ire trans fretum. Omnes, non mane, non meridie, sed ad uesperam curantur, quando sol occubiturus est: quando granum tritici 46 in terra moritur, ut multos fructus afferat .

 Et accedens unus Scriba, ait illi: Magister, sequar te quocumque ieris. Et dicit ei iehsu: uulpes foueas habent, et uolucres celi nidos:  Filius autem hominis non habet ubi caput suum reclinet. Scriba iste legis, qui tantum litteram nouerat occidentem, si dixisset: Domine, sequar te quocumque ieris, non fuisset repulsus a Domino; sed quia magistrum unum de pluribus estimabat, et litterator erat, quod significantius Grece dicitur, , et non spiritualis auditor: ideo non habet locum in quo possit iehsu reclinare caput suum.  Ostenditur autem nobis, et ob hoc Scribam repudiatum, quod signorum uidens magnitudinem, sequi uoluerit Saluatorem, ut lucra ex operum miraculis quereret, hoc idem desiderans, quod et Simon Magus a Petro emere uoluerat . Talis ergo fides iuste sententia [Al. iuxta sententiam] Domini condemnatur, et dicitur ei: Quid me propter diuitias et seculi lucra cupis sequi, cum tante sim paupertatis, ut ne hospitiolum quidem habeam, et non meo utar tecto?

 Alius autem de discipulis eius ait illi: Domine, permitte me primum ire, et sepelire patrem meum. Quid simile est inter Scribam et discipulum? Ille magistrum uocat, hic Dominum confitetur. Ille propter pietatis occasionem, ad sepeliendum patrem  ire desiderat: iste secuturum se quolibet esse promittit, non magistrum querens, sed ex magistro lucrum.

 iehsu autem ait illi: sequere me, et dimitte mortuos sepelire mortuos suos. Mortuus est, quicumque non credit. Si autem mortuum sepelit mortuus, non debemus curam habere mortuorum, sed uiuentium: ne dum solliciti sumus de mortuis, nos quoque mortui appellemur.

 Et ascendente eo in nauiculam, secuti sunt eum discipuli eius: et ecce motus magnus factus est in mari, ita ut nauicula operiretur fluctibus. Quintum signum fecit, quando ascendens nauem de Capharnaum, uentis imperauit et mari. Sextum, quando in regione Gerasenorum dedit potestatem demonibus  in porcos. Septimum, quando 47 ingrediens ciuitatem suam, paralyticum secundum curauit in lectulo. Primus enim paralyticus est puer centurionis.

 Ipse uero dormiebat. Et accesserunt ad eum, et suscitauerunt eum, dicentes: Domine, salua nos, perimus. Et dicit eis iehsu: Quid timidi estis, modice fidei? Huius signi typum in Iona legimus , quando, ceteris periclitantibus, ipse securus est, et dormit, et suscitatur; et imperio ac sacramento passionis sue liberat suscitantes.

 Tunc surgens, imperauit uentis et mari: et facta est tranquillitas magna. Et ex hoc loco intelligimus quod omnes creature sentiant Creatorem. Quibus enim increpatur [Al. quas increpauit], et quibus  imperatur [Al. imperauit], sentiunt imperantem: non errore hereticorum, qui omnia putant animantia; [a 1Kb] sed maiestate conditoris, que apud nos insensibilia, illi sensibilia sunt.

 Porro homines mirati sunt, dicentes: Qualis est hic, quia uenti et mare obediunt ei? Et cum uenisset iehsu trans fretum in regionem Gerasenorum, occurrerunt ei duo habentes demonia, de monumentis exeuntes, seui nimis, ita ut nemo posset transire per uiam illam. Et ecce clamauerunt dicentes. Non discipuli, sed naute, et ceteri qui in naui erant, mirabantur.  Sin autem quis contentiose uoluerit eos, qui mirabantur, fuisse discipulos, respondebimus, recte homines appellatos, qui necdum nouerant potentiam Saluatoris.

 Quid nobis et tibi, Iesu Fili Dei? uenisti huc ante tempus torquere nos. Erat autem non longe ab illis grex porcorum multorum pascens. Demones autem rogabant eum, dicentes. Non uoluntatis ista confessio est, quam premium sequitur confitentis, sed necessitatis extorsio, que cogit inuitos, uelut si serui fugitiui, post multum temporis dominum suum uideant: nichil aliud nisi de uerberibus deprecantur. Sic et demones cernentes Dominum in terris repente uersari, ad iudicandos se uenisse credebant. Presentia Saluatoris, tormenta sunt demonum.  Ridiculeque putant quidam, demones scire Filium Dei, et diabolum ignorare; eo quod minoris malitie sint isti quam ille cuius satellites sunt. Cum omnis scientia discipulorum ad magistrum referenda sit, et tam demones, quam diabolus suspicari magis Filium Dei, 48 quam nosse intelligendi sunt [Al. sint]. Nemo enim Patrem nouit, nisi Filius, [b 1Kb] et cui uoluerit Filius reuelare .

 Si eiicis nos, mitte nos in gregem porcorum. Et ait illis: Ite. At illi exeuntes, abierunt in porcos. Et ecce magno impetu abiit totus grex per preceps in mare, et mortui sunt in aquis. Pastores autem fugerunt; et uenientes in ciuitatem, nuntiauerunt hec omnia, et de his qui demonia habuerant. Non quod concesserit Saluator demonibus quod petebant,  dixit, ite: sed ut per interfectionem porcorum, hominibus salutis occasio preberetur. Pastores enim ista cernentes, statim nuntiant ciuitati. Erubescat Manicheus, si de eadem substantia, et ex eodem auctore hominum bestiarumque sunt anime, quomodo ob unius hominis salutem, duo millia porcorum suffocantur?

 Et ecce tota ciuitas exiit obuiam Iesu, et uiso eo, rogabant eum, ut transiret a finibus eorum. Quod rogant ut transeat a finibus eorum, non de superbia hoc faciunt, ut nonnulli arbitrantur, sed de humilitate qua se presentia Domini indignos iudicabant, sicut et Petrus in captura piscium cadens ad genua Saluatoris, ait: Exi a me, Domine, quia uir peccator sum .

  Et ascendens iehsu in nauiculam transfretauit, et uenit in ciuitatem suam. Et ecce offerebant ei paralyticum iacentem in lecto. uidens autem iehsu fidem illorum, dixit paralytico: Confide, fili, remittuntur tibi peccata tua. Ciuitatem eius non aliam intelligimus quam Nazareth, unde et Nazareus appellatus est. Obtulerunt autem ei, ut supra diximus, secundum paralyticum iacentem in lectulo, quia ipse ingredi non ualebat. uidens autem iehsu non eius fidem qui offerebatur, sed eorum qui offerebant, dixit paralytico: Confide, fili, remittuntur  tibi peccata tua. O mira humilitas, despectum et debilem, totisque membrorum compagibus dissolutum, filium uocat, quem sacerdotes non dignabantur attingere. Aut certe ideo filium, quia dimittuntur ei peccata sua. Iuxta tropologiam interdum anima iacens in corpore suo, totis membrorum uirtutibus dissolutis, a perfecto doctore offertur curanda Domino, 49 que si misericordia eius sanata fuerit, tantum roboris accipit, ut portet statim lectulum suum.

 Et ecce quidam de Scribis dixerunt intra se: Hic blasphemat. Et cum uidisset iehsu cogitationes eorum, dixit: Ut quid cogitatis mala in cordibus uestris? Legimus in Propheta, dicentem Deum: Ego sum qui deleo iniquitates tuas .  Consequenter ergo Scribe, quia hominem putabant, et uerba Dei non intelligebant, arguunt eum blasphemie. Sed Dominus uidens cogitationes eorum, ostendit se Deum, qui possit cordis occulta cognoscere, et quodammodo tacens loquitur: Eadem maiestate et potentia qua cogitationes uestras intueor, possum et hominibus peccata dimittere. Ex uobis intelligite quid paralyticus consequatur.

 Quid est facilius dicere: dimittuntur tibi peccata tua; an dicere: surge et ambula? Ut autem sciatis, quia Filius hominis habet potestatem in terra dimittendi peccata, tunc ait paralytico. Inter dicere, et facere, multa distantia est. Utrum sint paralytico peccata dimissa, solus nouerat, qui dimittebat. Surge autem et ambula, tam ille qui consurgebat,  quam hi qui consurgentem uidebant, approbare poterant. Fit igitur carnale signum, ut probetur spirituale, quamquam eiusdem uirtutis sit, et corporis et anime uitia dimittere. Et datur nobis intelligentia, propter peccata plerasque [Al. plerisque] euenire corporum debilitates. Et idcirco forsan dimittuntur prius peccata tua [Al. tacet tua], ut causis debilitatis ablatis, sanitas restituatur.

 Surge, tolle lectum tuum, et uade in domum tuam. Et surrexit, et abiit in domum suam. uidentes autem turbe, timuerunt et glorificauerunt Deum, qui dedit potestatem talem hominibus. Et anima paralytica si surrexerit, si pristinum robur recuperauerit, portat lectum suum in quo iacebat antea dissoluta, et portat illum in domum uirtutum suarum.

  Et cum transiret inde iehsu, uidit hominem sedentem in telonio, Mattheum nomine. Et ait illi: Sequere me. Et surgens secutus est eum. Ceteri euangeliste propter uerecundiam et honorem Matthei, noluerunt eum nomine appellare uulgato, sed dixerunt, Leui: duplici quippe uocabulo fuit. Ipse autem Mattheus, secundum illud quod 50 a Salomone precipitur [Al. dicitur]: Iustus accusator est sui in principio sermonis . Et in alio  loco: Dic tu peccata tua, ut iustificeris . Mattheum se et publicanum nominat, ut ostendat legentibus, nullum debere salutem desperare, si ad meliora conuersus sit; cum ipse de publicano in apostolum sit repente mutatus. Arguit in hoc loco Porphyrius et Iulianus Augustus, uel imperitiam historici mentientis, uel stultitiam eorum qui statim secuti sint Saluatorem, quasi irrationabiliter quemlibet uocantem hominem sint secuti, cum tante uirtutes, tantaque signa precesserint, que Apostolos antequam crederent, uidisse non dubium est. Certe fulgor ipse, et maiestas diuinitatis occulte, que etiam in [a 1Kb] humana facie relucebat, ex primo ad se uidentes trahere poterat aspectu. Si enim in magnete lapide et succinis hec esse uis dicitur, ut annulos,  et stipulam, et festucas sibi copulent, quanto magis Dominus omnium creaturarum ad se trahere poterat, quos uolebat?

 Et factum est, discumbente eo in domo, ecce multi publicani et peccatores uenientes, discumbebant cum Iesu et discipulis eius. Et uidentes Pharisei, dicebant discipulis eius: Quare cum publicanis et peccatoribus manducat magister uester? At iehsu audiens, ait: Non est opus medico ualentibus, sed male habentibus. Euntes autem discite quid est. uidebant publicanum a peccatis ad meliora conuersum, locum inuenisse penitentie; et ob id etiam ipsi non desperant salutem, neque uero in pristinis uitiis permanentes, ueniunt ad Iesum, ut Pharisei et Scribe murmurant; sed penitentiam agentes,  ut sequens Domini sermo significat, dicens:

 Misericordiam uolo, et non sacrificium. Non enim ueni uocare iustos, sed peccatores. Ibat autem Dominus ad conuiuia peccatorum, ut occasionem haberet docendi, et spirituales inuitatoribus suis preberet cibos. Denique cum frequenter pergere ad conuiuia describatur, nichil refertur aliud, nisi quid ibi fecerit, quid docuerit, ut et humilitas Domini eundo ad peccatores, et potentia doctrine eius in conuersione penitentium demonstraretur. Quod autem sequitur: Misericordiam uolo, et non sacrificium . Et: Non ueni uocare 51 iustos, sed peccatores, de propheta proferens testimonium, sugillat Scribas et Phariseos, qui iustos se estimantes, peccatorum et publicanorum consortia  declinabant.

 Tunc accesserunt ad eum discipuli Ioannis, dicentes: Quare nos et Pharisei ieiunamus frequenter, discipuli autem tui non ieiunant? Superba interrogatio, et plena supercilio Phariseorum. Certe, ut aliud non dicamus, reprehendenda ieiunii iactantia. Nec poterant discipuli Ioannis non esse sub uitio, qui calumniabantur eum, quem sciebant magistri uocibus predicatum, et iungebantur Phariseis, quos a Ioanne nouerant condemnatos, [b 1Kb] cum  ait : Generatio uiperarum, quis ostendit uobis fugere ab ira uentura?

 Et ait illis iehsu: Numquid possunt filii sponsi lugere quamdiu cum illis est sponsus? uenient autem dies cum auferetur ab eis sponsus, et tunc ieiunabunt. Sponsus Christus: sponsa Ecclesia est. De hoc sancto spiritualique connubio, Apostoli sunt procreati, qui lugere [a 1Kb] non possunt quamdiu sponsam in thalamo uident, et sciunt sponsum esse cum sponsa. Quando uero transierint nuptie, et passionis ac resurrectionis tempus aduenerit, tunc sponsi filii ieiunabunt. Nonnulli putant idcirco post dies quadraginta Passionis, ieiunia debere committi: licet statim dies Pentecostes et Spiritus sanctus adueniens, [b 1Kb] indicant nobis festiuitatem. Et ex huius occasione testimonii,  Montanus, Prisca, et Maximilla etiam post Pentecosten faciunt quadragesimam: quod ablato sponso, filii sponsi debeant ieiunare. Ecclesie autem consuetudo ad passionem Domini et resurrectionem per humilitatem carnis uenit, ut spirituali sagine ieiunio corporis preparemur. Iuxta [c 1Kb] tropologiam autem sciendum, quod quamdiu sponsus nobiscum est, et in letitia sumus, nec ieiunare possumus, nec lugere. Cum autem ille propter peccata a nobis recesserit [d 1Kb] , tunc indicendum ieiunium esse, tunc luctus recipiendus.

 Nemo autem immittit commissuram panni rudis in uestimentum uetus [Al. uestimento ueteri]. Tollit enim plenitudinem eius a uestimento, et 52 peior scissura fit. Neque mittunt uinum nouum in utres ueteres: alioquin rumpuntur utres, et uinum  effunditur, et utres pereunt. Sed uinum nouum in utres nouos mittunt, et ambo conseruantur. Hec illo loquente ad eos. Quod dicit, hoc est; Donec renatus quis fuerit, et ueteri homine deposito, per passionem meam, nouum hominem induerit, non potest seueriora ieiunii et continentie sustinere precepta, ne per austeritatem nimiam, etiam [e 1Kb] credulitatem quam nunc habere uidetur, amittat. Duo autem exempla posuit, et utrium ueterum et nouorum, et uestimenti. ueteres utres debemus intelligere Scribas et Phariseos. Plagula uestimenti noui, et uinum nouum, precepta Euangelica sentienda, que non possunt sustinere Iudei, ne maior scissura fiat. Tale quid et Galate facere cupiebant, ut cum Euangelio Legis precepta miscerent, et in utribus ueteribus  mitterent uinum nouum; sed Apostolus ad eos loquitur: O insensati [Al. insipientes] Galate! quis uos fascinauit ueritati non obedire ? Sermo igitur Euangelicus apostolis potius, quam Scribis et Phariseis est infundendus, qui maiorum traditionibus deprauati, sinceritatem preceptorum Christi non poterant custodire. Alia est enim puritas uirginalis anime, et nulla prioris uitii contagione pollute, et  alie [f 1Kb] sordes eius que multorum libidini subiacuerit.

 Ecce princeps unus accessit [g 16Kb] , et adorabat eum, dicens: Filia mea modo defuncta est: sed ueni, impone manum tuam [Al. tacet tuam] super eam, et uiuet. Et surgens iehsu, sequebatur eum, et discipuli eius. Octauum signum est, in quo princeps suscitari postulat filiam suam, nolens de mysterio uere circumcisionis excludi; sed subintrat mulier sanguine fluens, et octauo sanatur loco, ut principis filia de hoc exclusa numero ueniat ad nonum, iuxta illud quod in psalmis dicitur: Aethiopia [Al. de Aethiopia] preueniet manus eius Deo . Et: Cum intrauerit plenitudo gentium, tunc omnis Isrel saluus fiet .

  Et ecce mulier que sanguinis fluxum patiebatur duodecim annis, accessit retro, et tetigit fimbriam uestimenti eius. In 53 Euangelio secundum Lucam scribitur, quod principis filia duodecim annos haberet etatis . Nota ergo quod eo tempore hec mulier, id est, gentium populus ceperit egrotare, quo gens [Al. genus] Iudeorum crediderat. Nisi enim ex comparatione uirtutum uitium non ostenditur. Hec autem mulier sanguine fluens, non in domo, non in urbe accedit ad Dominum, quia iuxta Legem urbibus excludebatur ; sed in itinere, ambulante Domino, ut dum pergit ad aliam, alia curaretur. Unde dicunt et apostoli: uobis quidem oportebat predicari uerbum Dei; sed quoniam uos iudicastis indignos salute, transgredimur  ad gentes .

 Dicebat enim intra se: Si tetigero tantum uestimentum eius, salua ero. At iehsu conuersus, et uidens eam, dixit. Iuxta Legem qui mulierem menstruatam aut fluentem sanguine tetigerit, immundus est . Ista ideo tangit Dominum, ut sanguinis uitio etiam ipsa curaretur.

 Confide, filia, fides tua saluam te fecit: et salua facta est mulier ex illa hora. Ideo filia, quia fides tua te saluam fecit. Nec dixit, fides tua te saluam factura est, sed saluam te fecit. In eo enim quod credidisti, iam salua facta es.

 Et cum uenisset iehsu in domum principis: et uidisset tibicines, et turbam tumultuantem, dicebat. Usque hodie puella iacet in domo principis  mortua, et qui uidentur magistri tibicines sunt, carmen lugubre canentes. Turba quoque Iudeorum, non est turba credentium, sed turba tumultuantium.

 Recedite, non est enim mortua puella, sed dormit. Et deridebant eum. Quia Deo uiuunt omnia.

 Et cum eiecta esset turba, intrauit. Non  enim erant digni, ut uiderent mysterium resurgentis, qui resuscitantem indignis contumeliis deridebant.

 Et tenuit manum eius. Et surrexit puella: Et exiit fama hec in uniuersam terram illam. Nisi prius mundate fuerint manus Iudeorum, que sanguine plene sunt, synagoga eorum mortua non resurget.

 Et transeunte inde Iesu, secuti sunt eum duo ceci, clamantes, et dicentes [a 1Kb] . Transeunte per domum principis Domino 54 Iesu, et pergente ad domum suam, sicut supra legimus: Ascendens nauiculam, transfretauit et uenit in ciuitatem suam, clamabant duo ceci, dicentes: Miserere nostri, fili Dauid: et tamen non curantur in itinere, non transitorie,  ut putabant; sed postquam uenit in domum suam, accedunt ad eum, et intreunt: et primum eorum discutitur fides, ut sic uere fidei lumen accipiant. Priori signo quod exposuimus de principis filia, et de hemorrhousa [Al. morbosa] muliere, consequenter hoc iungitur: ut quod ibi mors et debilitas, hic cecitas demonstraret. Uterque enim populus cecus erat, Domino per hoc seculum transeunte, et cupiente reuerti ad domum suam. Qui nisi confessi fuerint, et dixerint: Miserere nostri, fili Dauid; et interrogante Iesu, Creditis quia possum hoc facere? responderint ei: Utique, Domine, lumen pristinum non recipient. In alio Euangelista, unus cecus scribitur, scissis uestibus, et in Iericho sedens, qui ab apostolis prohibetur clamare; sed  per impudentiam recipit sanitatem . Qui locus proprie ad gentium populum pertinet, et in suo exponendus est uolumine.

 Miserere nostri, fili Dauid. [b 1Kb] Cum autem uenisset in domum, accesserunt ad eum ceci, et dixit eis iehsu: Creditis, quia hoc possum facere uobis? Dicunt ei: Utique, Domine. Tunc tetigit oculos eorum, dicens: Secundum fidem uestram fiat uobis. Et aperti sunt oculi eorum. Audiant Marcion et Manicheus, et ceteri heretici, qui uetus laniant Instrumentum: et discant Saluatorem appellari filium Dauid; si enim non est natus in carne, quomodo uocatur filius Dauid?

 Et comminatus est illis iehsu, dicens: uidete ne quis sciat. Illi autem exeuntes, diffamauerunt  eum in tota terra illa. Et Dominus propter humilitatem fugiens iactantie gloriam, hoc preceperat: et illi propter memoriam gratie non possunt tacere beneficium. Nota ergo aliquid inter se [c 1Kb] iussum esse contrarium. Ceci isti in decimo curantur loco.

 Egressis autem illis, ecce obtulerunt ei hominem mulum [d 6Kb] , demonium habentem: et 55  eiecto demonio, locutus est mutus. Undecimus mutus linguam recipit ad loquendum. Quod autem Grece dicitur , magis tritum est sermone communi, ut surdus magis quam mutus intelligatur. Sed moris est Scripturarum indifferenter, uel mutum uel surdum dicere. Spiritualiter autem sicut ceci lumen recipiunt: sic et muti ad loquendum lingua laxatur, ut confiteatur eum, quem antea denegabat.

 Et mirate sunt turbe, dicentes: Numquam apparuit sic in Isrel. Pharisei autem dicebant: In principe demoniorum eiicit demones. Turba Dei opera confitetur, et dicit: Numquam sic apparuit in Isrel. In turba confessio nationum est. Pharisei autem quia uirtutem Dei negare non poterant, opera calumniantur et dicunt: In principe demoniorum  eiicit demones: per suam calumniam usque hodie Iudeorum infidelitatem demonstrantes.

 Et circuibat iehsu omnes ciuitates et castella docens in synagogis eorum, et predicans Euangelium regni, et curans omnem languorem et omnem infirmitatem. Cernis quod equaliter et uillis, et urbibus, et castellis, id est, et magnis et paruis Euangelium predicauerit, ut non consideraret nobilium potentiam, sed salutem credentium. Circuibat ciuitates, hoc habens operis quod mandauerat Pater: et hanc esuriem, ut doctrina sua saluos faceret infideles. Docebat autem in synagogis et uillis Euangelium regni: et post predicationem atque doctrinam curabat omnem languorem, et omnem infirmitatem; ut quibus sermo non suaserat, opera persuaderent.  De Domino proprie dicitur: Curans omnem languorem et omnem infirmitatem, nichil quippe ei impossibile est.

 uidens autem turbas, misertus est eis, quia erant uexati, et iacentes sicut oues non habentes pastorem. Tunc dicit discipulis suis. uexatio gregis et ouium atque turbarum, pastorum culpa, et uitium magistrorum est. Unde sequitur.

 Messis quidem multa, operarii autem pauci. Rogate ergo Dominum messis, ut mittat operarios in messem suam. Messis multa populorum significat multitudinem: 56 operarii pauci, penuriam magistrorum. Et imperat ut rogent Dominum messis, ut [e 1Kb] mittat operarios in messem suam. Isti sunt operarii, de quibus loquitur Psalmista, dicens:  Qui seminant in lacrymis, in gaudio metent. Euntes, ibant, et flebant, portantes semina sua. uenientes autem uenient cum exsultatione, portantes manipulos suos . Et ut apertius loquar, messis multa, omnis turba credentium est. Operarii autem pauci, et apostoli, et imitatores eorum qui mittuntur ad messem.

 Et conuocatis duodecim discipulis  suis, dedit illis potestatem spirituum immundorum, ut eiicerent eos, et curarent omnem languorem et omnem infirmitatem. Benignus et clemens Dominus ac magister, non inuidet seruis atque discipulis uirtutes suas. Et sicut ipse curauerat omnem languorem et omnem infirmitatem, apostolis quoque suis tribuit potestatem, ut curarent omnem languorem, et omnem infirmitatem in plebe. Sed multa distantia est inter habere et tribuere, donare et accipere. Iste quodcumque agit, potestate Domini agit: illi, si quid faciunt, imbecillitatem suam et uirtutem Domini confitentur, dicentes: In nomine Iesu surge, et ambula . Notandum autem quod in duodecimo loco, potestas signorum apostolis concedatur.

  Duodecim autem apostolorum nomina sunt hec. Catalogus apostolorum ponitur, ut extra hos qui pseudoapostoli futuri sunt, excludantur.

 Primus Simon, qui dicitur Petrus, et Andreas frater eius: Iacobus Zebedei, et Ioannes frater eius: Philippus et Bartholomeus, Thomas et Mattheus publicanus, et Iacobus Alphei, et Thaddeus. Ordinem apostolorum et meritum uniuscuiusque, illius fuit distribuere, qui cordis arcana rimatur. Primus scribitur Simon, cognomento Petrus; ad distinctionem alterius Simonis, qui appellatur Chananeus, de uico Chana Galilee, ubi aquam Dominus uertit in uinum . Iacobum quoque appellat Zebedei, quia et alius sequitur Iacobus Alphei. Et apostolorum paria iuga [a 1Kb] consociat. Iungit Petrum  et Andream fratres, non tam carne quam 57 spiritu. Iacobum et Ioannem, qui panem corporis relinquentes, uerum Patrem secuti sunt. Philippum et Bartholomeum, Thomam quoque et Mattheum publicanum. Ceteri euangeliste in coniunctione nominum, primum ponunt Mattheum; et postea Thomam, nec publicani nomen ascribunt [Al. ascribitur], ne antique conuersationis recordantes sugillare Euangelistam uiderentur. Iste uero  et post Thomam se ponit, et publicanum appellat, ut ubi abundauit iniquitas, superabundet et gratia .

 Simon chananeus. Ipse est qui in alio Euangelista [Al. Euangelio] scribitur Zelotes . Chana quippe, zelus interpretatur. Thaddeum apostolum,  Ecclesiastica tradit historia missum Edessan [b 1Kb] ad Abgarum regem Osrene, qui ab euangelista Luca Iudas Iacobi dicitur: et alibi appellatur Lebeus , quod interpretatur corculum. Credendumque est eum fuisse trinomium: Sicut Simon, Petrus ; et Filii Zebedei, Boanerges [Al. Banerges],  ex firmitate et magnitudine fidei nominati sunt.

Et Iudas Iscariotes [c 1Kb] , qui et tradidit eum. uel a uico aut urbe in quo ortus est, uel ex tribu Isachar uocabulum sumpsit: ut quodam uaticinio in condemnationen sui natus sit. Isachar enim interpretatur merces, ut significetur pretium proditoris.

 In uiam gentium ne abieritis: et in ciuitates Samaritanorum ne intraueritis: sed potius ite ad oues que perierunt domus Isrel. Non est contrarius locus iste ei precepto quod postea dicitur: Euntes docete omnes gentes, baptizantes eos in nomine Patris, et Filii, et Spiritus sancti . Quia hoc ante resurrectionem, illud post resurrectionem [d 1Kb] preceptum est. Et oportebat primum aduentum  Christi nuntiare Iudeis, ne iustam haberent excusationem, dicentes ideo se Dominum reiecisse; quia ad gentes et ad Samaritanos apostolos miserit. Iuxta tropologiam uero precipitur nobis qui Christi censemur nomine, ne in uia gentium et hereticorum ambulemus errore, ut quorum religio separata est, separetur et uita.

 Euntes autem predicate, dicentes: quia appropinquauit regnum celorum, infirmos 58 curate, mortuos suscitate, leprosos mundate, demones eiicite. Ne hominibus rusticanis et absque eloquii uenustate indoctis et illitteratis nemo crederet, pollicentibus regna celorum, dat potestatem infirmos curare, leprosos mundare, demones eiicere, ut magnitudinem promissorum probet magnitudo signorum.  Et quia semper dona spiritualia  uiliora fiunt, adiungitur auaritie condemnatio.

Gratis accepistis, gratis date. Ego magister et Dominus absque pretio hoc uobis tribui, et uos sine pretio date, ne Euangelii gratia corrumpatur.

 Nolite possidere aurum, neque argentum, neque pecuniam in zonis uestris. Non peram in uia, neque duas tunicas, neque calciamenta, neque uirgam [e 1Kb] . Dignus est enim operarius cibo suo. Consequenter hec dat precepta euangelizatoribus ueritatis, quibus ante dixerat: Gratis accepistis, gratis date. Si enim sic predicant, ut pretium non accipiant, superflua est auri argentique et nummorum possessio. Nam si habuissent aurum et argentum,  uidebantur non causa salutis hominum, sed causa lucri predicare. Neque es in sacculis. Qui diuitias detruncarat [Al. detruncat], propemodum et necessaria uite amputat, ut apostoli doctores uere religionis, qui instituebant [Al. instruebant] omnia prouidentia Dei gubernari, seipsos ostenderent nichil  cogitare de crastino. Non peram in uia. Ex hoc precepto arguit philosophos, qui uulgo appellantur [a 1Kb] Bactroperite, quod contemptores seculi et omnia pro nichilo ducentes, cellarium secum uehebant. Neque duas tunicas. In duabus tunicis uidetur mihi duplex ostendere uestimentum. Non quo in locis Scythie et glaciali niue rigentibus una quis tunica debeat esse contentus: sed quo in tunica uestimentum intelligamus: ne alio uestiti, aliud nobis futurorum timore seruemus. Neque calciamenta. Et Plato precepit duas corporis summitates non esse uelandas, nec assuefieri debere mollitiei capitis et pedum. Cum hec enim habuerint firmitatem, cetera robustiora sunt. Neque uirgam: Qui Domini habemus auxilium, baculi presidium cur queramus? 59 Et quia quodammodo  nudos et expeditos ad predicandum apostolos miserat, et dura uidebatur esse conditio magistrorum, seueritatem precepti sequenti sententia temperauit, dicens: Dignus est operarius cibo suo. Tantum, inquit, accipite, quantum in uictu et uestitu uobis necessarium est. Unde et Apostolus replicat: Habentes uictum et uestitum, his contenti simus . Et in alio loco: Communicet autem is qui catechizatur [b 1Kb] uerbo ei qui se catechizat in omni bono : ut quorum discipuli metunt spiritualia, consortes eos faciant carnalium suorum: non in auaritia, sed in necessitate. Hec historice diximus. Ceterum secundum anagogen, non licet magistris aurum et argentum, et pecuniam que in zonis est, possidere. Aurum sepe legimus, pro sensu; argentum,  pro sermone; es, pro uoce; hec nobis non licet ab aliis accipere, sed data a Domino possidere. Neque hereticorum et philosophorum peruerseque doctrine suscipere disciplinas, non seculi pondere premi, neque duplici esse animo, neque pedes nostros mortiferis uinculis alligari, sed sanctam terram ingredientes, esse nudos; neque habere uirgam que uertatur in colubrum, neque in aliquo presidio carnis inniti , quia istius modi uirga et baculus arundineus est , quem si paululum presseris, frangitur, et manum transforat incumbentis.

 In quamcumque enim ciuitatem aut castellum intraueritis, interrogate quis in ea dignus sit, et ibi manete, donec exeatis. Super ordinatione  episcopi et diaconi Paulus loquitur, Oportet autem eos et testimonium habere bonum ab his qui foris sunt. . Apostoli nouam intreuntes urbem, scire non poterant quis qualis esset. Ergo hospes fama eligendus est populi, et iudicio uicinorum, ne predicationis dignitas suscipientis infamia deturpetur. Cum uniuersis debeant predicare, hospes unus eligitur, non tribuens beneficium ei qui apud se  mansurus est, sed accipiens, hoc enim dicitur, quis in ea dignus est [Al. fit], ut magis se nouerit accipere gratiam, quam dare.

 Intrantes autem domum, salutate eam. Et siquidem fuerit domus illa digna, ueniet pax nostra super eam: sin autem non 60 fuerit digna, pax uestra ad uos reuertetur. Occulte salutationem Hebrei ac Syri sermonis expressit. Quod enim Grece dicitur, , et Latine, aue, hoc Hebraico Syroque sermone appellatur SALOM LACH  siue [c 1Kb] SALOM EMMACH , id est, pax tecum. Quod autem precipit, tale est: Intreuntes domum, pacem imprecamini hospiti, et quantum in uobis est, discordie bella sedate. Sin autem orta fuerit contradictio, uos mercedem habebitis de oblata pace:  illi bellum, qui [Al. quod] habere uoluerint, possidebunt.

 Et quicumque non receperit uos, neque audierit sermones uestros, exeuntes foras de domo, uel ciuitate, excutite puluerem de pedibus uestris. Puluis excutitur de pedibus, in testimonium laboris sui, quod ingressi sint ciuitatem, et predicatio apostolica ad illos usque peruenerit. Siue excutitur puluis, ut nichil ab eis recipiant, ne ad uictum quidem necessarium, qui Euangelium spreuerint.

 Amen dico uobis, tolerabilius erit terre Sodomorum et Gomorrheorum in die iudicii, quam illi ciuitati. Si tolerabilius erit terre Sodomorum et Gomorrheorum [Al. Gomorrheis] quam illi ciuitati que non receperit Euangelium, et idcirco  tolerabilius, quia Sodomis et Gomorrhis non fuit predicatum, huic autem predicatum sit, et tamen non receperit Euangelium: ergo inter peccatores diuersa supplicia sunt.

 Ecce ego mitto uos sicut oues in medio luporum. Lupos, Scribas et Phariseos uocat, qui sunt clerici Iudeorum.

 Estote ergo prudentes sicut serpentes, et simplices sicut columbe. Cauete autem ab hominibus: tradent enim uos in conciliis, et in synagogis suis flagellabunt uos, et ad presides et reges ducemini propter me, in testimonium illis et gentibus. Ut per prudentiam deuitent insidias, per simplicitatem non faciant [d 1Kb] malum. Serpentis astutia ponitur in exemplum: quia toto [e 1Kb] corpore occultat caput,  et illud in quo uita est, protegit. Ita et nos toto periculo corporis caput nostrum, qui Christus est, custodiamus. Simplicitas columbarum ex Spiritus sancti specie demonstratur. Unde dicit et Apostolus: Malitia paruuli estote .

 Cum autem tradent uos, nolite cogitare 61 quomodo aut quid loquamini. Dabitur enim uobis in illa hora quid loquamini. Non enim estis uos  qui loquimini, sed Spiritus Patris uestri qui loquitur in uobis. Supra dixerat: Tradent enim uos in conciliis, et in synagogis suis flagellabunt uos, et ad presides et reges ducemini propter me. Cum ergo propter Christum ducamur ad iudices, uoluntatem tantum nostram pro Christo debemus offerre. Ceterum ipse Christus qui in nobis habitat, loquetur pro se, et Spiritus sancti gratia in respondendo ministrabitur.

 Tradet autem frater fratrem in mortem, et pater filium, et insurgent filii in parentes, et morte eos afficient. Et eritis odio omnibus propter nomen meum. Hoc in persecutionibus fieri crebro uidemus: nec ullus est inter eos fidus affectus, quorum diuersa fides est.

 Qui autem perseuerauerit usque in finem,  hic saluus erit. Non enim cepisse, sed perfecisse uirtutis est.

 Cum autem persequentur uos in ciuitate ista, fugite in aliam. Amen dico uobis, non consummabitis ciuitates Isrel, donec ueniat filius hominis. Non est discipulus supra magistrum, nec seruus super dominum suum. Sufficit discipulo ut sit sicut magister eius; et seruo, sicut dominus eius. Hoc ad illud tempus referendum est, cum ad predicationem apostoli mittebantur, quibus et proprie dicitur: In uiam gentium ne abieritis, et in ciuitates Samaritanorum ne intraueritis , quod persecutionem timere non debeant [Al. et debeant], sed declinare. Quod quidem uidemus [Al. uidimus] in principio fecisse credentes: quando orta Ierosolymis  persecutione, dispersi sunt in uniuersam Iudeam, ut tribulationis occasio fieret Euangelii seminarium. Spiritualiter autem possumus dicere: Cum persecuti nos fuerint in una ciuitate, hoc est, in uno Scripturarum libro uel testimonio, nos fugiamus ad alias ciuitates, id est, ad alia uolumina. Quamuis contentiosus fuerit persecutor, ante presidium Saluatoris adueniet, quam aduersariis uictoria concedatur.

 Si patremfamilias Beelzebub uocauerunt, quanto magis domesticos eius! Ne ergo timueritis eos. Beelzebub, idolum est Acaron, quod uocatur in Regum uolumine idolum musce . Beel, ipse est Bel, siue Baal: Zebub autem musca dicitur. 62 Principem ergo demoniorum ex spurcissimi idoli appellabant uocabulo, qui musca dicitur, propter immunditiam,  que exterminat suauitatem olei .

 Nihil enim opertum est quod non reuelabitur, et occultum quod non scietur. Et quomodo in presenti seculo multorum uitia nesciuntur? Sed de futuro [a 1Kb] tempore [Al. seculo] scribitur, quando iudicabit Deus occulta [Al. abscondita] hominum, et illuminabit latebras tenebrarum, et manifesta faciet consilia cordium. Et est sensus: Nolite timere persecutorum seuitiam, et blasphemantium rabiem,  quia ueniet dies iudicii, in quo et uestra uirtus, et eorum nequitia demonstrabitur.

 Quod dico uobis in tenebris, dicite in lumine; et quod in aure auditis, predicate super tecta. Quod audistis in mysterio, apertius predicate; quod didicistis abscondite [Al. absconse], publice loquimini: quod uos erudiui in paruulo Iudee loco, in uniuersis urbibus, et in toto mundo audacter edicite [Al. dicite].

 Et nolite timere eos qui occidunt corpus, animam autem non possunt occidere. Si qui corpus occidunt, animam non possunt occidere: ergo anima inuisibilis et incorporalis est, secundum crassiorem dico nostri corporis substantiam. uel eo certe tempore punietur, et supplicia sentiet, quando pristinum  corpus receperit, ut cum quo peccauit, cum ipso et puniatur.

Sed potius timete eum qui potest et animam, et corpus perdere in gehennam. Nomen gehenne, in ueteribus libris non inuenitur, sed primum a Saluatore ponitur. Queramus ergo que sit sermonis huius occasio. Idolum Baal fuisse iuxta Ierusalem ad radices montis Moria, in quibus Sile fluit, non semel legimus . Hec uallis [b 1Kb] et parui campi planities, irrigua erat et nemorosa, plenaque deliciis, et lucus in ea idolo consecratus. In tantam autem dementiam populus Isrel uenerat, ut deserta templi uicinia ibi hostias immolaret, et rigorem religionis delicie uincerent, filiosque suos demoniis incenderent uel initiarent. Et appellabatur locus ille gehennom,  id est, uallis filiorum [Al. filii] Hennom. Hoc Regum uolumen , et Paralipomenon , et Ieremias  scribunt plenissime. Et comminatur Deus se locum ipsum impleturum cadaueribus 63 mortuorum, ut nequaquam uocetur Tophet et Baal; sed uocetur Polyandrium, id est, tumulus mortuorum. Futura ergo supplicia et pene perpetue, quibus peccatores cruciandi sunt, huius loci uocabulo denotantur. Duplicem autem esse gehennam, nimii ignis et frigoris, in Iob plenissime legimus .

 Nonne duo passeres asse ueneunt, et unus ex illis non cadet super terram sine Patre uestro? uestri autem et capilli capitis omnes numerati sunt. Nolite ergo timere, multis passeribus meliores  estis uos. Omnis ergo qui confitebitur me coram hominibus, confitebor et ego eum coram Patre meo qui in celis est. Qui autem negauerit me coram hominibus, negabo et ego eum coram Patre meo qui in celis est. Heret sibi sermo Dominicus, et sequentia pendent ex superioribus. Prudens lector, caue semper superstitiosam intelligentiam; ut non tuo sensui attemperes Scripturas, sed Scripturis iungas sensum tuum, et intelligas quid sequatur. Supra dixerat:  Nolite timere eos qui occidunt corpus, animam autem non possunt occidere: nunc loquitur consequenter, Nonne duo passeres asse ueneunt, et unus ex illis non cadet super terram sine Patre uestro? Et est sensus: Si parua animalia et uilia absque Deo auctore non decidunt, et in omnibus est prouidentia, et que in his peritura sunt, sine Dei uoluntate non pereunt: uos qui eterni estis, non debetis timere quod absque Dei uiuatis prouidentia. Iste sensus et supra dictus est: Respicite uolatilia celi, quoniam non serunt, neque metunt, neque congregant in horrea; et Pater uester celestis pascit illa. Nonne uos [a 1Kb] pluris estis illis? Ac deinceps: Considerate lilia agri quomodo crescunt, et reliqua. Si autem fenum agri quod hodie est, et cras in clibanum mittitur, Deus sic uestit, quanto magis uos,  modice fidei! Quidam coacte duos passeres, animam et corpus interpretantur. Quinque quoque passeres, secundum Lucam , qui duobus assibus ueneunt, ad sensus referunt. Sed quomodo illa intelligentia toto Euangelici sermonis corpori coaptetur, non parue difficultatis est. uestri autem et capilli capitis omnes numerati sunt. Nolite ergo timere; multis passeribus meliores estis uos. Manifestius superior nostre expositionis sensus expressus est: quod timere non 64 debeant eos qui possunt occidere corpus, et animam non possunt, quoniam si sine Dei scientia parua quoque animalia non decidunt, quanto magis homo, qui apostolica fultus sit dignitate! Quod autem ait: uestri autem et capilli capitis omnes numerati sunt, immensam Dei erga homines ostendit prouidentiam,  et ineffabilem signat affectum, quod nichil nostrum lateat Deum, et etiam parua et otiose dicta eius scientiam non fugiant. Derident intelligentiam ecclesiasticam in hoc loco, qui carnis resurrectionem negant, quasi nos et capillos qui numerati sunt, et a tonsore decisi, omnes dicamus resurgere, cum Saluator non dixerit: uestri autem et capilli capitis omnes saluandi sunt, sed numerati sunt. Ubi numerus est, scientia numeri demonstratur, non eiusdem numeri conseruatio.

 Nolite arbitrari, quia ueni pacem mittere in terram: Non ueni pacem mittere, sed gladium. Supra dixerat: Quod dico uobis in tenebris, dicite in lumine; et quod in aure auditis, predicate super tecta. Nunc infert quid post predicationem sequatur. Ad  fidem Christi, totus orbis contra se diuisus est: unaqueque domus et infideles habuit et credentes, et propterea bellum missum est bonum, ut rumperetur pax mala. Tale quid et in Genesi aduersus rebelles homines, qui moti fuerant de Oriente, et turrem exstruere festinabant , per quam celi alta penetrarent, fecisse scribitur Deus, ut diuideret linguas eorum. Unde et in psalmo Dauid precatur: Dissipa, Domine, gentes que bella uolunt .

 ueni enim separare hominem aduersus  patrem suum, et filiam aduersus matrem suam, et nurum aduersus socrum suam; et inimici hominis, domestici eius. Hic locus prope eisdem uerbis in Michea propheta scribitur . Et notandum ubicumque de ueteri Testamento testimonium ponitur, utrum sensus tantum, an et [b 1Kb] sermo consentiat.

 Qui amat patrem aut matrem plus quam me, non est me dignus. Et qui amat filium aut filiam super me, non est me dignus. Qui [c 1Kb] ante premiserat: Non ueni pacem mittere, sed gladium; et diuidere homines aduersum patrem et matrem, et socrum, ne quis pietatem religioni anteferret, subiecit dicens, Qui amat 65 patrem aut matrem plus quam me. Et in Cantico legimus Canticorum: Ordinate in me  caritatem . Hic ordo in omni affectu necessarius est. Ama post Deum patrem, ama matrem, ama filios. Si autem necessitas uenerit, ut amor parentum ac filiorum Dei amori comparetur, et non possit utrumque seruari, odium in suos, pietas in Deum sit [Al. est]. Non ergo prohibuit amare patrem aut matrem, sed signanter addidit: Qui amat patrem aut matrem plus quam me.

 Et qui non accipit crucem suam et sequitur me, non est me dignus. Qui inuenerit [Al. inuenit] animam suam, perdet illam; et qui perdiderit animam suam propter me, inueniet eam. In alio Euangelio scribitur: Qui non accipit crucem suam quotidie. Ne semel putemus ardorem fidei posse sufficere, semper crux portanda est, ut semper nos Christum  amare doceamus.

 Qui recipit uos, me recipit; et qui me recipit, recipit eum qui me misit. Ordo pulcherrimus. Ad predicationem mittit, docet pericula non timenda, affectum subiicit religioni. Aurum supra tulerat, es de zona excusserat. Dura Euangelistarum conditio. Unde ergo sumptus, unde uictus necessaria? Austeritatem mandatorum spe temperat promissorum. Qui recipit, inquiens, uos, me recipit; et qui me recipit, recipit eum qui me misit, ut in suscipiendis apostolis, unusquisque credentium Christum se suscepisse arbitretur.

 Qui recipit prophetam in nomine prophete, mercedem prophete accipiet. Et qui recipit iustum in nomine iusti, mercedem iusti accipiet. Qui  prophetam recipit ut prophetam, et intelligit eum de futuris loquentem, hic mercedem prophete accipiet. Igitur Iudei carnaliter prophetas intelligentes, mercedem prophetarum non accipient. Aliter: In omni professione zizanium mixtum est tritico. Premiserat: Qui recipit uos, me recipit: et qui me recipit, recipit eum qui me misit. Ad susceptionem magistrorum discipulos prouocauerat. Poterat 66 occulta esse credentium responsio; ergo et pseudoprophetas et Iudam proditorem debemus recipere, et illis alimoniam ministrare. Hoc Dominus ante  procurans dicit, non personas suscipiendas esse, sed nomina: et mercedem non perdere suscipientes, licet indignus fuerit qui susceptus sit.

 Et quicumque potum dederit uni ex minimis istis, calicem aque frigide tantum, in nomine discipuli, amen dico uobis, non perdet mercedem suam. Legimus in propheta Dauid: Ad excusandas excusationes in peccatis : quod multi peccatorum suorum quasi iustas pretendant occasiones, ut quod uoluntate delinquunt, uideantur necessitate peccare: Dominus scrutator cordis et renum, futuras cogitationes in singulis contuetur. Dixerat: Qui recipit uos, me recipit. Sed hoc preceptum multi pseudoprophete et falsi predicatores poterant impedire; medicatus est huic quoque scandalo,  dicens: Qui recipit iustum in nomine iusti, mercedem iusti accipiet. Rursus poterat alius causari et dicere: Paupertate prohibeor, tennitas me retinet,  ut hospitalis esse non possim. Et hanc excusationem leuissimo precepto diluit, ut calicem aque frigide toto animo porrigamus. Frigide, inquit, aque, non calide, ne et in calida, paupertatis [a 1Kb] et penurie lignorum occasio quereretur. Tale quid et Apostolus  ad Galatas precepit: Communicet autem is qui catechizatur uerbo ei qui se catechizat in omnibus bonis , et discipulos ad magistrorum refrigeria cohortatur. Quia poterat quilibet obtendere paupertatem, et preceptum eludere, priusquam ille proponat, imminentem soluit questionem, dicens: Nolite errare, Deus non irridetur. Que enim seminauerit homo, hec et metet. Et est sensus: frustra causaris inopiam; cum aliud habeat conscientia [b 1Kb] tua: [c 1Kb] me potes fallere  cohortantem; sed scito quod quantumcumque seminaueris, tantum et messurus sis.



LIBER SECUNDUS.


67  [a 1Kb] Et factum est cum consummasset iehsu, precipiens duodecim discipulis, transiit inde ut doceret et predicaret in ciuitatibus eorum. Non quasi ignorans interrogat; ipse enim ceteris ignorantibus demonstrauerat, dicens: Ecce  Agnus Dei, ecce qui tollit peccata mundi : et Patris uocem audierat, intonantis: Hic est Filius meus dilectus, in quo mihi complacui : sed quomodo Saluator interrogat, ubi sit positus Lazarus, ut qui locum sepulcri indicabant, saltem sic pararentur ad fidem, et uiderent mortuum resurgentem: sic et Ioannes interficiendos ab Herode, discipulos suos mittit ad Christum, ut per hanc occasionem uidentes signa atque uirtutes, crederent in eum, et magistro interrogante, sibi discerent. Quod autem superbirent discipuli Ioannis aduersus Dominum, et haberent aliquid mordacitatis ex liuore et inuidia, superior quoque [b 1Kb] interrogatio demonstrauit, Euangelista referente: Tunc accesserunt  ad eum discipuli Ioannis, dicentes: Quare nos et Pharisei ieiunamus frequenter: discipuli autem tui non ieiunant ? Et alibi: Magister, cui tu perhibuisti [Al. prebuisti] testimonium ad Iordanem, ecce discipuli eius baptizant, et [c 7Kb] omnes ueniunt ad eum , quasi dixerint: Nos deserimur, hic raritas est, ad illum turba concurrit.

 Tu es qui uenturus es, an alium exspectamus? Non ait: tu es qui uenisti: sed, tu es qui  uenturus es. Et est sensus: Manda mihi, quia ad inferna descensurus sum, utrum te et inferis debeam nuntiare, qui nuntiaui superis? An non conueniat Filio Dei, ut gustet mortem, et alium ad hec sacramenta missurus es?

  Et respondens iehsu, ait illis: Euntes 68 renuntiate Ioanni que audistis et uidistis. Ceci uident, claudi ambulant, leprosi mundantur, surdi audiunt, mortui resurgunt. Ioannes interrogauerat per discipulos: Tu es qui uenturus es, an alium exspectamus? Christus signa demonstrat, non ad ea respondens que interrogatus fuerat, sed ad scandalum nuntiorum: Ite, inquit, et dicite Ioanni signa que cernitis: cecos uidentes, et claudos ambulantes, et reliqua. Et quod his non minus est [d 1Kb] ,

Pauperes euangelizantur. uel pauperes spiritu, uel certe opibus [Al. operibus] pauperes, ut nulla inter nobiles et ignobiles, inter diuites et egenos, in predicatione distantia sit. Hec magistri rigorem, hec preceptoris comprobant ueritatem, quando  omnis apud eum qui saluari potest, equalis est. Quod autem ait:

 Et beatus qui non fuerit scandalizatus in me. Internuntios percutit, sicut in consequentibus demonstrabitur.

 Illis autem abeuntibus, cepit iehsu dicere ad turbas de Ioanne: Quid existis in desertum uidere? arundinem uento agitatam? Sed quid existis  uidere? hominem mollibus uestitum? Ecce qui mollibus uestiuntur, in domibus regum sunt. Si superior sententia contra Ioannem prolata fuerat, ut plerique arbitrantur, in eo quod ait: Beatus est qui non fuerit scandalizatus in me, quomodo nunc Ioannes tantis laudibus predicatur? Sed quia turba circumstans interrogationis mysterium nesciebat, et putabat Ioannem dubitare de Christo, quem ipse monstrauerat digito, ut intelligerent Ioannem non sibi interrogasse, sed discipulis suis: Quid, inquit, existis in desertum? Numquid ob hoc, ut hominem uideretis calamo 69 similem, qui omni uento circumfertur, et leuitate mentis de eo ambigeret quem antea predicarat? An forsitan stimulis contra me inuidie cogitur, et predicatio eius uanam sectatur  gloriam, ut ex ea querat lucra? Cur diuitias cupiat, ut affluat dapibus? Locustis uescitur, et melle siluestri. An ut mollibus uestiatur? Pili camelorum tegmen eius sunt. Istius modi cibus et uestis carceris hospitio recipiuntur, et predicatio ueritatis tale habet habitaculum. Qui autem adulatores sunt, et sectantur lucra, et querunt diuitias, et deliciis affluunt, et mollibus uestiuntur, isti in domibus regum sunt. Ex quo ostenditur rigidam uitam et austeram predicationem, uitare debere aulas regum, et mollium hominum palatia declinare.

 Sed quid existis uidere, prophetam? Etiam dico uobis, et plusquam prophetam. In eo Ioannes prophetis ceteris maior est, quod quem illi predicauerant esse uenturum, hic uenisse digito demonstrauit,  dicens: Ecce Agnus Dei, ecce qui tollit peccata mundi. Et [a 1Kb] quia ad priuilegium prophetale etiam Baptiste accessit premium, ut Dominum suum baptizaret, inde [Al. unde] infert meritorum [b 8Kb] , faciens de Malachia testimonium, in quo etiam angelus predicatur . Angelum autem hic dici Ioannem non putemus nature societate, sed officii dignitate, id est, nuntium, quod uenturum Dominum nuntiarit.

 Amen dico uobis, non surrexit inter natos mulierum maior Ioanne Baptista. Inter natos, inquit, mulierum. His ergo prefertur hominibus, qui de mulieribus nati sunt, et de concubitu uiri, et non ei qui est natus ex uirgine, et Spiritu sancto: quamquam in eo quod dixit: Non surrexit maior inter natos  mulierum Ioanne Baptista, non ceteris prophetis et patriarchis, cunctisque hominibus Ioannem pretulit, [c 1Kb] sed Ioanni ceteros exequauit. Non enim statim sequitur, ut si alii maiores eo non sunt, ille maior aliorum sit: uerum ut equalitatem cum ceteris sanctis habeat.

Qui autem minor est in regno celorum, maior est illo. Multi de Saluatore hoc intelligi uolunt quod qui minor est tempore, maior sit dignitate. Nos autem simpliciter intelligamus: quod omnis sanctus,  qui iam cum Deo est, maior sit illo qui adhuc consistit in prelio. Aliud est enim coronam uictorie possidere, 70 aliud adhuc in acie dimicare. Quidam nouissimum angelum in celis Domino ministrantem meliorem uolunt accipere quolibet primo homine, qui uersetur in terris.

 A diebus autem Ioannis Baptiste usque nunc regnum celorum uim patitur, et uiolenti rapiunt illud. Si primus Ioannes, ut supra diximus, penitentiam populis nuntiauit, dicens: Penitentiam agite; appropinquabit enim regnum celorum: consequenter a diebus illius regnum celorum uim patitur, et uiolenti diripiunt illud. Grandis enim est uiolentia, in terra nos esse generatos et celorum sedem querere, possidere per uirtutem, quod non tenuimus  per naturam.

 Omnes enim prophete et Lex usque ad Ioannem prophetauerunt. Non quod post Ioannem excludat Prophetas. Legimus enim in Actibus apostolorum , et Agabum prophetasse, et quatuor uirgines filias Philippi; sed quod Lex et prophete quos scriptos legimus, quidquid prophetauerunt, de Domino uaticinati sunt. Quando ergo dicitur: Omnes Prophete et Lex usque ad Ioannem prophetauerunt, Christi tempus ostenditur, ut quem illi dixerunt esse uenturum, Ioannes uenisse ostenderet.

 Et si uultis recipere, ipse est Elias qui uenturus est. Qui habet aures audiendi, audiat. Hoc quod dictum est: si uultis recipere, ipse est Elias,  mysticum esse et egere intelligentia, sequens sermo Domini demonstrat, dicens: Qui habet aures audiendi, audiat. Si enim planus esset sensus, et manifesta sententia, quid necesse fuit nos ad illius intelligentiam preparari? Elias ergo Ioannes dicitur, non secundum stultos philosophos et quosdam hereticos, qui introducunt: sed quod iuxta aliud testimonium Euangelii uenerit in spiritu et uirtute Elie, eamdem sancti Spiritus uel gratiam habuerit, uel mensuram. Sed et uite austeritas rigorque mentis Elie et Ioannis pares sunt. Ille enim in eremo, iste in eremo: ille zona pellicea cingebatur, et iste simile habuit cingulum. Ille quoniam regem Achab et Iezabel impietatis arguit, fugere compulsus est ; iste quia Herodis et Herodiadis  illicitas arguit nuptias, capite truncatur. Sunt qui propterea Ioannem, Eliam uocari putant, quod quomodo in secundo Saluatoris aduentu iuxta Malachiam precessurus est Elias, 71 et uenturum iudicem nuntiaturus: sic Ioannes in primo aduentu fecerit; et uterque sit nuntius uel primi aduentus Domini, uel secundi.

 Cui autem similem estimabo generationem istam? Similis est pueris sedentibus in foro, qui clamantes cequalibus suis dicunt: Cecinimus uobis,  et non saltastis: lamentauimus [a 1Kb] uobis, et non planxistis. uenit enim Ioannes, neque manducans, neque bibens, et dicunt: Demonium habet. uenit Filius hominis, manducans et bibens, et dicunt: Ecce homo uorax, et potator uini, publicanorum et peccatorum amicus. Et iustificata est sapientia a filiis suis. Pueris in foro sedentibus et clamantibus atque dicentibus ad cequales suos: Cecinimus uobis, et non saltastis: lamentati sumus, et non planxistis, comparatur generatio Iudeorum, Scriptura dicente: Cui similem estimabo generationem istam? Similis est pueris sedentibus in foro, et reliqua. Non ergo nobis tribuitur libera intelligentia, et allegorie interpretatio [b 1Kb] passiua: sed quidquid dicturi sumus de pueris, ad similitudinem generationis est referendum. Pueri  isti qui sedent in foro, hi sunt de quibus Isaias loquitur: Ecce ego et pueri mei, quos dedit mihi Deus . Et in decimo octauo psalmo : Testimonium Domini fidele, sapientiam prestans paruulis. Et alibi: Ex ore infantium et lactentium perfecisti laudem . Isti ergo pueri sederunt in foro, siue , quod significantius Grece dicitur, ubi multa uenalia sunt. Et quia populus Iudeorum audire nolebat, non ei tantum locuti sunt, sed plenis faucibus inclamauerunt: Cecinimus uobis, et non saltastis; prouocauimus ut ad nostrum canticum bona opera faceretis, et saltaretis ad nostram tibiam, sicut saltauit et Dauid ante arcam Domini , et noluistis. Lamentati sumus, et uos ad penitentiam prouocauimus, et ne  hoc quidem facere uoluistis, spernentes utramque predicationem, tam exhortationis ad uirtutes, quam penitentie post peccata, Nec mirum si duplicem uiam contempseritis salutis, cum et Dei [Al. tacet Dei] ieiunium, et saturitatem pariter spreueritis. 72 Si ieiunium uobis placet, cur Ioannes displicuit? Si saturitas, cur Filius hominis displicuit? Quorum alterum, demonium habentem, alterum, uoratorem et ebrium nuncupatis [Al. nuncupastis]. Ergo quia uos noluistis utramque recipere disciplinam, iustificata est sapientia a filiis suis: id est, Dei dispensatio atque doctrina. Et ego qui sum Dei uirtus et Dei sapientia , iuste fecisse ab apostolis meis filiis comprobatus sum, quibus reuelauit Pater, que a sapientibus abscenderat, et  prudentibus apud semetipsos . In quibusdam Euangeliis legitur: Iustificata est sapientia ab operibus suis . Sapientia quippe non querit uocis testimonium, sed operum.

 Tunc cepit exprobrare ciuitatibus in  quibus sunt facte plurime uirtutes eius, quia non egissent penitentiam. Exprobratio ciuitatum Chorozain, et Bethsaide et Capharnaum, capituli huius titulo panditur. Quod ideo exprobrauerit eis, quia post factas uirtutes et signa quamplurima, non egerint penitentiam.

 ue tibi, Chorozain; ue tibi, Bethsaida: quia si in Tyro et Sidone facte essent uirtutes que facte sunt in uobis, olim in cilicio et cinere penitentiam egissent. uerumtamen dico uobis: Tyro et Sidoni remissius erit in die iudicii, quam uobis. Chorozain et Bethsaida, urbes Galilee, a Saluatore planguntur, quod post tanta signa atque uirtutes non egerint penitentiam, et preferuntur eis Tyrus et Sidon, urbes idololatrie et uitiis dedite. Preferuntur  autem ideo, quod Tyrus et Sidon naturalem tantum legem calcauerint, iste uero post transgressionem naturalis Legis et scripte, etiam signa que apud eas facta sunt, parui duxerint. Querimus ubi scriptum sit, quod in Chorozain et Bethsaida Dominus signa fecerit. Supra legimus: Et circuibat ciuitates omnes et uicos, curans omnem infirmitatem, et reliqua . Inter ceteras ergo ciuitates et uiculos, estimandum est in Chorozain quoque et Bethsaida Dominum signa fecisse.

 Et tu, Capharnaum, numquid usque in celum exaltaberis, [c 1Kb] usque in infernum 73 descendens? In altero exemplari reperimus: Et tu, Capharnaum, que usque in celum exaltata es, usque ad inferna descendes. Et est duplex intelligentia. uel  ideo ad inferna descendes, quia contra predicationem meam superbissime restitisti. uel ideo, quia exaltata usque ad celum meo hospitio, et meis signis atque uirtutibus, tantum habens priuilegium, maioribus plecteris suppliciis, quod his quoque credere noluisti.

 Quia si in Sodomis [Al. Sydonis] facte fuissent uirtutes, que facte sunt in te, [d 1Kb] forte mansissent usque in hunc diem. uerumtamen dico uobis: quia terre Sodomorum remissius erit in die iudicii quam tibi. Querat prudens lector et dicat: si Tyrus et Sidon et Sodoma potuerunt agere penitentiam ad predicationem Saluatoris, signorumque miracula, non sunt in culpa quod non crediderunt: sed uitium silentii in eo est, qui acturis penitentiam  noluit predicare. Ad quod facilis et aperta responsio est: ignorare nos iudicia Dei, et singularum dispensationum eius sacramenta nescire. Propositum fuerat Domino Iudee fines non excedere, ne iustam Phariseis et sacerdotibus occasionem  persecutionis daret. Unde et apostolis ante passionem precepit: In uiam gentium ne abieritis, et in ciuitates Samaritanorum ne intraueritis . Chorozain igitur et Bethsaida damnantur, quod presenti Domino credere noluerunt. Tyrus et Sidon iustificantur, quod apostolis illius crediderunt. Non queras tempora, cum credentium intuearis salutem. In Capharnaum autem, que interpretatur uilla pulcherrima, condemnatur incredula Ierusalem, cui dicitur per Ezechielem: Iustificata est Sodoma ex te .

 In illo tempore, respondens iehsu, dixit: Confitebor, tibi, Pater, Domine celi et terre. Confessio, non semper penitentiam, sed et gratiarum actionem significat; ut in psalmis sepissime legimus.  Audiant qui Saluatorem non natum, sed creatum calumniantur, quod Patrem suum uocet celi et terre Dominum. Si enim et ipse creatura est, et creatura conditorem suum patrem appellare potest, stultum fuit non et sui et celi ac terre Dominum, uel Patrem similiter appellare.

74 Quia abscondisti hec a sapientibus et prudentibus, et reuelasti ea paruulis. Gratias agit et exsultat in Patre, quod apostolis sui aduentus aperuerit sacramenta, que ignorauerint Scribe et Pharisei, qui sibi sapientes uidentur, et in conspectu suo prudentes. Iustificata est sapientia a filiis suis.

 Ita, Pater, quoniam sic placitum fuit ante te. Blandientis affectu loquitur ad Patrem, ut ceptum in apostolis beneficium compleatur.

  Omnia mihi tradita sunt a Patre meo. Et tradentem Patrem, et accipientem Filium, mystice intellige. Alioquin si iuxta fragilitatem nostram sentire uolumus, cum ceperit habere qui accipit, incipiet non habere qui dederit. Tradita autem sibi omnia, non celum et terra, et elementa intelligenda sunt, et cetera que ipse fecit et condidit: sed hi qui per Filium accessum habent ad Patrem, et ante rebelles, Deum postea sentire ceperunt.

Et nemo nouit Filium nisi Pater: neque Patrem quis nouit nisi Filius, et cui uoluerit Filius reuelare. Erubescat Eunomius tantam sibi notitiam Patris et Filii, quantam alterutrum inter se habeant, [a 1Kb] uendicans. Quod si inde contendit, et suam insaniam consolatur,  quia sequitur: Et cui uoluerit Filius reuelare. Aliud est nature equalitate nosse quod noueris, aliud reuelantis dignatione.

 uenite ad me, omnes qui laboratis et onerati estis: et ego reficiam uos. Tollite iugum meum super uos: et discite a me quia mitis sum et humilis corde: et inuenietis requiem animabus uestris. Grauia onera esse peccati, et Zacarias propheta testatur, dicens, iniquitatem sedere super talentum plumbi . Et Psalmista complorat: Iniquitates mee aggrauate sunt super me . uel certe eos qui grauissimo Legis iugo premebantur, ad Euangelii inuitat gratiam.

  Iugum enim meum suaue est, et onus meum leue est. Quomodo leuius Lege Euangelium, cum in Lege homicidium, in Euangelio ira damnetur? Qua ratione Euangelii gratia facilior, cum in Lege adulterium, in Euangelio concupiscentia puniatur? In Lege multa precepta sunt, que Apostolus non posse compleri plenissime docet . In Lege opera requiruntur, que qui fecerit, uiuet 75 in eis. In Euangelio uoluntas queritur: que etiamsi effectum non habuerit, tamen premium non amittit. Euangelium ea precipit que possumus: ne scilicet concupiscamus: hoc in arbitrio nostro est. Lex cum uoluntatem non puniat, punit effectum, ne adulterium facias. Finge in persecutione aliquam uirginem prostitutam. Hec apud Euangelium, quia  uoluntate non peccat, uirgo suscipitur: in Lege quasi corrupta repudiatur.

 In illo tempore abiit iehsu sabbato per sata: discipuli autem eius esurientes ceperunt euellere spicas, et manducare. In alio quoque euangelista legimus, quod propter nimiam importunitatem, nec uescendi quidem habebant locum, et ideo quasi homines esuriebant . Quod autem spicas segetum manibus confricant, et inediam consolantur, uite austerioris indicium est; non preparatas epulas, sed cibos simplices querentium.

 Pharisei autem uidentes, dixerunt ei: Ecce discipuli tui faciunt, quod non licet eis facere sabbatis. Nota quod primi apostoli Saluatoris litteram  sabbati destruunt, aduersus Ebionitas, qui cum ceteros recipiant apostolos, Paulum quasi transgressorem legis repudiant.

 At ille dixit eis: Non legistis quid fecerit Dauid, quando esuriit, et qui cum eo erant: quomodo intrauit in domum Dei, et panes propositionis comedit, quos non licebat ei comedere, neque his qui cum eo erant, nisi solis sacerdotibus? Ad confutandam calumniam Phariseorum, ueteris recordatur historie, quando Dauid fugiens Saulem, uenit in Nobe, et ab Achimelech sacerdote susceptus, postulauit cibos, qui cum panes laicos non haberet, dedit ei consecratos, quibus non licebat uesci nisi solis sacerdotibus et leuitis. Et hoc tantum interrogauit si essent mundi pueri a mulieribus: et illo respondente,  ab heri et nudiustertius, non dubitauit panes dare, melius arbitratus, propheta dicente: Misericordiam uolo, et non sacrificium , de famis periculo homines liberare, quam Deo offerre sacrificium. Hostia enim placabilis Deo, hominum salus est. Opponit ergo Dominus, et dicit: Si et Dauid 76 sanctus est, et Achimelech pontifex a uobis non reprehenditur, sed Legis uterque mandatum probabili excusatione transgressi sunt, et fames in causa est, cur eamdem famem non probatis in apostolis, quam probatis in ceteris? Quamquam et in hoc magna distantia sit. Isti spicas in sabbato manu confricant, illi panes comederunt  Leuiticos, et ad sabbati solemnitatem accedebant Neomeniarum dies, quibus in conuiuio requisitus fugit ex aula regia. Obserua quod panes propositionis nec Dauid, nec pueri eius acceperint, antequam se a mulieribus mundos esse responderent.

 Aut non legistis in Lege, quia sabbatis sacerdotes in templo sabbatum uiolant, et sine crimine sunt? Calumniamini, inquit, discipulos meos, cur per segetes transeuntes, spicas triuerint, et hoc fecerint famis necessitate cogente, cum et ipsi sabbatum uioletis in Templo, immolantes uictimas, cedentes tauros, holocausta super lignorum struem incendio concremantes: et iuxta alterius Euangelii fidem , circumcidentes paruulos in sabbato, ut dum aliam Legem seruare cupitis, sabbatum destruatis.  Numquam autem Leges Dei sibi contrarie sunt. Et prudenter ubi transgressionis discipuli sui argui poterant, Dauid et Achimelech dicit exempla sectatos: ueram autem et absque necessitatis obtentu, sabbati preuaricationem in ipsos refert, qui calumniam fecerant.

 Dico autem uobis, quia templo maior est hic. [a 1Kb] Hic, non pronomen, sed aduerbium loci est; quod maior templo sit locus, qui Dominum templi teneat.

 Si autem sciretis quid est: Misericordiam uolo, et non sacrificium : numquam condemnassetis innocentes. Quid sit, uolo misericodiam, et non sacrificium, supra diximus. Quod autem sequitur:  Numquam condemnassetis innocentes, de apostolis intelligendum est. Et est sensus: Si misericordiam comprobastis Achimelech, eo quod fame periclitantem refocillauerit Dauid et pueros eius: quare discipulos meos condemnatis, qui nichil tale fecerunt?

 Et cum inde transisset, uenit in synagogam eorum. Et ecce homo manum habens aridam. Tertius decimus iste 77 est, qui curatur in synagoga. Et notandum, quod non in itinere et foris, sed in conciliabulo Iudeorum manus arida fuerit sanata.

 Et interrogabant eum, dicentes: Si licet sabbatis curare: ut accusarent eum. Quia destructionem  sabbati, quam [Al. qua et discipulos] Pharisei in discipulis arguebant, probabili exemplo excusauerat, ipsum calumniari uolunt: et interrogant utrum liceat curare in sabbatis; ut si non curauerit, crudelitatis aut imbecillitatis; si curauerit, transgressionis accusarent [Al. accusent].

 Ipse autem dixit illis: Quis erit  ex uobis homo qui habeat ouem unam, et si ceciderit hec sabbatis in foueam, nonne tenebit et leuabit [Al. alleuabit] eam? Quanto magis melior est homo oue! Itaque licet sabbatis benefacere. Sic soluit propositam questionem, ut interrogantes auaritie condemnaret. Si uos, inquit, in sabbato ouem et aliud quodlibet animal in foueam decidens, eripere festinatis, non animali, sed uestre auaritie consulentes, quanto magis ego hominem, qui multo melior est oue, debeo liberare!

 Tunc ait homini: Extende manum tuam. Et extendit, et restituta est sanitati sicut altera. In Euangelio, quo utuntur Nazareni [b 1Kb] et Ebionite ,  homo iste, qui aridam habet manum, cementarius scribitur: istius modi uocibus auxilium precans: Cementarius eram, manibus uictum queritans: precor te, Iesu, ut mihi restituas sanitatem, ne turpiter mendicem cibos. Usque ad aduentum Saluatoris arida manus in synagoga fuit Iudeorum, et Dei opera non fiebant in ea: postquam ille uenit in terras, reddita est in apostolis credentibus dextera, et operi pristino restituta.

 Exeuntes autem Pharisei, consilium faciebant aduersus eum, quomodo perderent eum. Quod Domino moliuntur insidias, liuor in causa est. Quid enim fecerat, ut Phariseos ad interfectionem 78 [c 1Kb] sui prouocaret? nempe quod homo extenderat manum.  Quis enim Phariseorum in die sabbati non extendit manum, portans cibos, calicemque porrigens, et cetera que uictui necessaria sunt? Si ergo manum extendere et alimenta subleuare uel potum in sabbato, non est criminis: cur hoc in alio arguunt quod ipsi facere coarguuntur, presertim cum iste cementarius nichil tale portauerit, sed ad preceptum Domini solam extenderit manum?

 iehsu autem sciens, recessit inde, et secuti sunt eum multi, et curauit eos omnes. Et precepit eis, ne manifestum eum facerent, ut adimpleretur quod dictum est per Isaiam prophetam, dicentem. Sciens insidias eorum, quod uellent perdere Saluatorem suum, recessit inde, ut Phariseis contra se  occasionem impietatis auferret.

 Ecce puer meus, quem elegi: dilectus meus, in quo bene complacuit anime mee. Ponam spiritum meum super eum, et iudicium gentibus nuntiabit. Non contendet, neque clamabit. Per Isaiam prophetam ex persona Patris hoc dicitur: Ponam spiritum meum super eum . Spiritus ponitur non super  Dei uerbum, et super unigenitum, qui de sinu processit Patris, sed super eum, de quo dictum est: Ecce puer meus .

 Neque audiet aliquis in plateis uocem eius. Lata enim est et spatiosa uia, que ducit ad perditionem, et multi ingrediuntur per eam . Qui multi uocem non audiunt Saluatoris, quia non sunt in arcta uia, sed in spatiosa.

 Arundinem quassatam non confringet, et linum fumigans non exstinguet, donec eiiciat ad uictoriam iudicium: et in nomine eius gentes sperabunt. Qui peccatori non porrigit manum, nec portat onus fratris sui, iste calamum quassatum confringit. Et qui modicam scintillam fidei contemnit in paruulis, hic linum exstinguit fumigans. Quorum  neutrum Christus fecit; ad hoc enim uenerat, ut saluum faceret quod perierat.

 Tunc oblatus est ei demonium habens, 79 cecus, et mutus, et curauit eum, ita ut loqueretur et uideret. Et stupebant omnes turbe, et dicebant: Numquid hic est filius Dauid? Pharisei autem audientes, dixerunt: Hic non eiicit demones, nisi in Beelzebub principe demoniorum. Tria signa simul in uno homine perpetrata sunt: Cecus uidet, mutus loquitur, possessus a demone liberatur. Quod et tunc quidem carnaliter factum est, sed et quotidie completur in conuersione credentium, ut expulso demone, primum fidei lumen aspiciant, deinde in laudes Dei tacentia prius ora laxentur.

  iehsu autem sciens cogitationes eorum, dixit eis: Omne regnum in se diuisum [a 1Kb] desolabitur, et omnis ciuitas uel domus diuisa contra se, non stabit. Turbe stupebant et confitebantur eum, qui tanta signa faciebat, esse filium Dauid: Pharisei uero opera Dei principi demoniorum deputabant. Quibus Dominus non ad dicta, sed ad cogitata respondit: ut uel sic compellerentur credere potentie eius, qui cordis uidebat occulta.

 Et si Satanas Satanam eiicit, aduersus se diuisus est; quomodo ergo stabit regnum eius? Non potest regnum et ciuitas contra se diuisa perstare; sed quomodo concordia parue res crescunt, ita discordia maxime dilabuntur. Si ergo Satanas pugnat  contra se, et demon inimicus est demonis, deberet iam mundi uenisse consummatio; ut non haberent in eo locum aduersarie potestates, quarum inter se bellum, pax hominum est. Si autem putatis, o Scribe et Pharisei, quod recessio demonum obedientia sit in principem suum, ut homines ignorantes fraudulenta simulatione deludant, quid potestis dicere de corporum sanitatibus, quas Dominus perpetrauit? Aliud est si membrorum quoque debilitates et spiritualium uirtutum insignia demonibus assignatis.

 Et si ego in Beelzebub eiicio demones, filii uestri in quo eiiciunt? Ideo ipsi iudices uestri erunt. Filios Iudeorum, uel exorcistas gentis illius, ex more significat, uel apostolos, ex eorum stirpe generatos.  Si exorcistas, qui ad inuocationem Dei eiiciebant demones, coarctat interrogatione prudenti, ut confiteantur Spiritus sancti esse opus. 80 Quod si expulsio demonum, inquit, in filiis uestris, Deo, non demonibus deputatur: quare in me idem opus non eamdem habeat et causam? Ergo ipsi iudices uestri erunt, non potestate, sed comparatione: dum illi expulsionem demonum Deo assignant; uos Beelzebub principi demoniorum. Sin autem de apostolis dictum est, quod et magis intelligere debemus, ipsi erunt iudices eorum: quia sedebunt in duodecim soliis, iudicantes duodecim tribus Isrel .

 Si autem ego in spiritu Dei eiicio demones.  In Luca istum locum ita scriptum legimus: Si autem ego in digito Dei eiicio demones . Iste est digitus quem confitentur et Magi, qui contra Moysen et Aaron signa faciebant, dicentes: Digitus Dei est iste : quo tabule lapidee scripte sunt in monte Sina . Si igitur manus et brachium Dei, Filius est; et digitus eius Spiritus sanctus, Patris, et Filii, et Spiritus sancti una substantia est: non te scandalizet membrorum inequalitas, cum edificet unitas corporis.

Igitur peruenit in uos regnum Dei. uel seipsum significat, de quo in alio loco scriptum est: Regnum Dei intra uos est . Et: Medius stat inter uos, quem nescitis : uel certe illud regnum quod et Ioannes et ipse Dominus predicauerant:  Penitentiam agite, appropinquabit enim regnum celorum . Est et tertium regnum Scripture sancte, quod aufertur a Iudeis, et tradetur genti facienti fructus eius .

 Aut quomodo potest quisquam intrare in domum fortis, et uasa eius diripere, nisi prius alligauerit fortem, et tunc domum illius diripiet? Non debemus esse securi: Aduersarius noster fortis, uictoris quoque uocibus comprobatur. Domus illius mundus, qui in maligno positus est , non creatoris dignitate, sed magnitudine delinquentis. uasa eius nos quondam fuimus. Alligatus est fortis, et religatus in tartarum, et Domini contritus pede: et direptis sedibus tyranni, captiua ducta est captiuitas.

  Qui non est mecum, contra me est: et qui non congregat mecum, spargit. Ideo dico uobis: omne peccatum et blasphemia remittetur hominibus: spiritus autem blasphemie non remittetur. Non putet hoc quisquam de hereticis dictum et schismaticis 81 , sed ex consequentibus textuque sermonis ad diabolum refertur: eo quod non possint opera Saluatoris Beelzebub operibus comparari. Ille cupit animas hominum tenere captiuas; Dominus liberare. Ille predicat idola; hic unius Dei notitiam. Ille trahit ad uitia: hic ad uirtutes reuocat. Quomodo ergo possunt inter se habere concordiam, quorum opera diuisa [Al. diuersa] sunt?

  Et quicumque dixerit uerbum contra Filium hominis, remittetur ei: qui autem dixerit contra Spiritum sanctum, non remittetur ei, neque in hoc seculo, neque in futuro. Et quomodo quidam nostrorum episcopos atque presbyteros post blasphemiam Spiritus sancti, in suum recipiunt gradum, cum Saluator dicat, omne peccatum et blasphemiam dimitti hominibus: qui autem in Spiritum sanctum blasphemauerit, non dimitti ei neque in presenti tempore, neque in futuro? Nisi forte illud de Marco euangelista sumamus exemplum, qui causas tante ire manifestius expressit, dicens: Quia dicebant, spiritum immundum habet. Ergo quicumque opera Saluatoris Beelzebub principi demoniorum deputarit; et dixerit Filium Dei habere spiritum immundum, huic nullo tempore blasphemia  remittetur . uel ita locus iste intelligendus est: Qui uerbum dixerit contra Filium hominis, scandalizatus carne mea, et me hominem tantum arbitrans, quod filius sim fabri, et fratres habeam, Iacobum, et Ioseph, et Iudam; et homo uorator, et uini potator sim, talis opinio [a 1Kb] atque blasphemia, quamquam culpa non careat erroris, tamen habeat ueniam propter corporis uilitatem . Qui autem manifeste intelligens opera Dei, cum de uirtute negare non possit, eadem stimulatus inuidia, calumniatur; et Christum Deique uerbum, et opera Spiritus sancti dicit esse Beelzebub: isti non dimittetur neque in presenti seculo, neque in futuro.

  Aut facite arborem bonam, et fructum eius bonum: aut facite arborem malam, et fructum eius malum. Siquidem ex fructu arbor agnoscitur. Constringit eos syllogismo, quem Greci uocant , 82 nos ineuitabilem possumus appellare: qui interrogatos hinc inde concludit, et utroque cornu premit. Si, inquit, diabolus malus est, bona opera facere non potest. Si autem bona sunt que facta cernitis, sequitur ut non sit diabolus qui ea facit. Neque enim fieri potest, ut ex malo bonum, aut ex bono oriatur malum. Quod autem sequitur:

 Progenies uiperarum, quomodo potestis bona loqui cum sitis mali? Ex abundantia enim cordis os loquitur. Ostendit illos arborem malam, et  tales afferre fructus blasphemie redundantes [Al. redundantis], qualia habeant semina diaboli.

 Bonus homo de bono thesauro profert bona. Et malus homo de malo thesauro profert mala. uel ipsos Iudeos Dominum blasphemantes ostendit de quali thesauro blasphemias proferant, uel cum superiori questione heret sententia, quod quomodo non possit bonus homo proferre mala, nec malus bona: sic non possit Christus mala, et diabolus bona opera facere.

 Dico autem uobis, quoniam omne uerbum otiosum, quod locuti fuerint homines, reddent rationem de eo in die iudicii. Ex uerbis enim tuis  iustificaberis, et ex uerbis tuis condemnaberis. Hoc quoque heret cum superioribus. Et est sensus: Si otiosum uerbum, quod nequaquam edificat audientes, non est absque periculo eius qui loquitur, et in die iudicii redditurus est unusquisque rationem sermonum suorum: quanto magis uos, qui opera Spiritus sancti calumniamini, et dicitis me in Beelzebub principe demoniorum eiicere demonia, reddituri estis rationem calumnie uestre! Otiosum uerbum est, quod sine utilitate loquentis dicitur et audientis: si omissis seriis, de rebus friuolis loquamur, et fabulas narremus antiquas. Ceterum qui scurrilia replicat, et cachinnis ora dissoluit et aliquid profert turpitudinis, hic non otiosi uerbi, sed criminosi tenebitur reus.

  Tunc responderunt ei quidam de Scribis et Phariseis, dicentes: Magister, uolumus a te signum uidere. Sic signum postulant, quasi que uiderant, signa non fuerint. Sed in alio Euangelista quid petant plenius explicatur: uolumus 83 a te signum uidere de celo . uel in morem Elie ignem de sublimi uenire cupiebant, uel in similitudinem Samuelis, tempore estiuo [b 1Kb] contra naturam loci mugire tonitrua, coruscare fulgura, imbres ruere, quasi non possint et illa calumniari, et dicere ex occultis et uariis eris passionibus accidisse. Nam qui calumniaris ea que oculis uides, manu tenes, utilitate sentis: quid facturus es de his que de celo uenerint? Utique respondebis, et  magos in Aegypto multa signa fecisse de celo .

 Qui respondens, ait illis: Generatio mala et adultera. Egregie dixit adultera: quia dimiserat uirum, et iuxta Ezechielem, multis se amatoribus copulauerat .

 Signum querit, et signum non dabitur ei, nisi signum Ione prophete . Sicut enim fuit Ionas in uentre ceti tribus diebus et tribus noctibus: sic erit Filius hominis in corde terre tribus diebus et tribus noctibus. De hoc loco plenius in Commentariis Ione prophete disputauimus: ad illum ergo locum lectoris diligentiam remittimus. Hoc breuiter nunc dixisse contenti, quod synecdochice  totum intelligatur ex parte: non quod omnes tres dies et tres noctes in inferno Dominus steterit; sed quod in parte Parasceues, et Dominice, et tota die sabbati, tres dies et totidem noctes intelligantur.

 uiri Niniuite surgent in iudicio cum generatione ista, et condemnabunt eam: quia penitentiam egerunt in predicatione Ione. Non sententie potestate, sed comparationis exemplo.

Et ecce plus quam Ionas hic. Hic, aduerbium loci, non pronomen intelligas. Ionas, secundum Septuaginta Interpretes, triduo predicauit: ego tanto tempore. Ille Assyriis genti incredule: ego Iudeis populo Dei. Ille peregrinis: ego ciuibus. Ille uoce  locutus est simplici, [a 1Kb] nichil signorum faciens: ego tanta faciens signa, Beelzebub calumniam sustineo. Plus ergo est Iona hic, id est, in presentiarum inter uos.

 Regina Austri surget in iudicio cum generatione ista, et condemnabit eam quia uenit a finibus terre audire sapientiam Salomonis. Et ecce plus quam Salomon hic. 84 Eodem modo condemnabit regina Austri populum Iudeorum, quo condemnabunt uiri Niniuite Isrelem incredulum. Ista autem est regina Saba, de qua in Regum uolumine et in Paralipomenon legimus : que per tantas difficultates, gente sua et imperio derelictis, uenit in Iudeam audire sapientiam Salomonis, et ei multa munera detulit. In Niniue autem et  in regina Saba, occulte [Al. occulta] fides nationum prefertur Isrel.

 Cum autem immundus spiritus exierit ab homine, ambulat per loca arida, querens requiem et non inuenit. Tunc dicit. Quidam istum locum de hereticis dictum putant, quod immundus spiritus, qui in eis antea habitauerat quando gentiles erant, ad confessionem uere fidei eiiciatur: postea uero cum se ad heresim transtulerint et simulatis uirtutibus ornauerint domum suam, tunc aliis septem nequam spiritibus adiunctis, reuertatur ad eos diabolus et habitet in illis: fiantque nouissima eorum peiora prioribus. Multo quippe peiori conditione sunt heretici quam gentiles: quia in illis spes fidei est, et in istis pugna discordie. Cum hec intelligentia plausum  quemdam et colorem doctrine preferat, nescio an habeat ueritatem. Ex eo enim quod finita uel parabola, uel exemplo, sequitur: Sic erit et generationi huic pessime: compellimur non ad hereticos et quoslibet homines: sed ad Iudeorum populum referre parabolam, ut contextus loci non [b 1Kb] passiuus et uagus in diuersum fluctuet, atque insipientium more turbetur; sed herens sibi, uel ad priora, uel ad posteriora respondeat. Immundus spiritus exiuit a Iudeis, quando acceperunt Legem, et ambulauit per loca arida, querens sibi requiem. Expulsus uidelicet a Iudeis, ambulauit per gentium solitudines: que cum postea Domino credidissent, ille, non inuento loco in nationibus, dixit:

 Reuertar in domum meam [c 1Kb] , unde exiui.  Hoc est, abibo ad Iudeos, quos ante dimiseram.

 Et ueniens, inuenit uacantem, scopis mundatam, et ornatam. Tunc uadit et assumit septem alios spiritus secum nequiores se, et intrantes, habitant ibi: et fiunt 85 nouissima hominis illius peiora prioribus. Sic erit et generationi huic pessime. uacabat  enim templum Iudeorum, et Christum hospitem non habebat, dicentem: Surgite, et abeamus hinc . Et in alio loco: Dimittetur uobis domus uestra deserta . Quia igitur et Dei et angelorum presidia non habebant, et ornati erant superfluis obseruationibus Legis, et traditionibus Phariseorum, reuertitur diabolus ad sedem suam pristinam: et septenario sibi numero demonum addito, habitat pristinam domum, et fiunt illius populi nouissima peiora prioribus. Multo enim nunc maiori demonum numero possidentur, blasphemantes in synagogis suis Christum Iesum, quam in Aegypto possessi fuerant ante Legis notitiam: quia aliud est uenturum non credere, aliud eum non suscepisse qui uenerit. Septenarium autem numerum adiunctum  diabolo, uel propter sabbatum intellige, uel propter numerum Spiritus sancti: ut quomodo in Isaia super uirgam de radice Iesse, et florem qui de radice conscendit, septem spiritus uirtutum descendisse narrantur ; ita econtrario uitiorum numerus in diabolo consecratus sit.

 Adhuc eo loquente ad turbas, ecce mater eius et fratres stabant foris querentes loqui ei. Dixit autem ei quidam: Ecce mater tua, et fratres tui foris stant querentes te. At ipse respondens dicenti sibi, ait: Que est mater mea, et qui sunt fratres mei? Et extendens manum in discipulos suos, dixit. Occupatus erat Dominus in opere sermonis, in doctrina populorum, in officio predicandi, mater et fratres ueniunt, et foris stant, et ei desiderant loqui. Tunc  quidam nuntiat Saluatori, quod mater sua et fratres stent foris, querentes eum. uidetur mihi iste qui nuntiat, non fortuito et simpliciter nuntiare: sed insidias tendere Saluatori, utrum 86 spirituali operi carnem et sanguinem preferat. Unde et Dominus, non quod negaret matrem et fratres, exire contempsit; sed quod responderet insidianti, extendens manum in discipulos, ait:

 Ecce mater mea, et fratres mei. Quicumque enim fecerit uoluntatem Patris mei, qui in celis est, ipse meus frater, et soror, et mater est. Isti sunt mater mea, qui me quotidie in credentium animis generant. Isti sunt fratres mei, qui faciunt opera Patris mei. Non ergo iuxta Marcionem et Manicheum matrem negauit, ut natus de phantasmate putaretur;  sed apostolos cognationi pretulit, ut et nos in comparatione dilectionis carni spiritum preferamus. Ecce mater tua, et fratres tui foris stant, querentes te. Quidam fratres Domini de alia uxore Ioseph filios suspicantur, sequentes deliramenta apocryphorum, et quamdam [d 2Kb] Melcham uel Escham mulierculam  confingentes. Nos autem sicut in libro, quem contra Heluidium scripsimus, continetur, fratres Domini, non filios Ioseph, sed consobrinos Saluatoris, [a 1Kb] Marie liberos intelligimus matertere Domini que esse dicitur mater Iacobi Minoris et Ioseph et Iude, quos in alio Euangelii loco fratres Domini legimus appellatos. Fratres autem consobrinos dici, omnis Scriptura demonstrat. Dicamus et aliter: Saluator loquitur ad turbas, intrinsecus erudit nationes. Mater eius et fratres, hoc est, synagoga et populus Iudeorum foris stant, et intrare desiderant, et sermone eius indigni fiunt. Cumque rogauerint, et quesierint, et nuntium miserint, responsum accipient [Al. accipiunt], liberi eos esse arbitrii, et intrare posse, si uelint et ipsi credere: qui tamen intrare non poterunt [Al. potuerunt], nisi alios rogauerint.

 87  In illo die exiens iehsu de domo, sedebat secus mare. Et congregate sunt ad eum turbe multe: ita ut in nauiculam ascendens sederet, et omnis turba stabat in littore. Populus domum Iesu non poterat intrare, nec esse ibi ubi apostoli audiebant mysteria: idcirco miserator et misericors Dominus egreditur de domo sua, et sedet [Al. sedit] iuxta huius seculi mare, ut turbe [b 1Kb] multe congregentur ad eum, et audiant in littore que intus non merebantur audire, ita ut in nauiculam ascendens sederet, et omnis turba staret in littore. iehsu in mediis fluctibus est, hinc inde mari tunditur, et in sua maiestate securus, appropinquare facit terre nauiculam suam. At populus nequaquam periculum sustinens,  nec tentationibus circumdatus, quas ferre non poterat, stat in littore fixo gradu, ut audiat que dicuntur.

 Et locutus est eis multa in parabolis, dicens. Turba non unius sententie est, sed diuersarum in singulis uoluntatum. Unde loquitur ad eam in multis parabolis, ut iuxta uarias uoluntates, diuersas reciperent disciplinas. Et notandum quod non omnia locutus sit eis in parabolis; sed multa. Si enim dixisset omnia in parabolis, absque emolumento populi recessissent. Perspicua miscet obscuris, ut per ea que  intelligunt, prouocentur ad eorum notitiam que non intelligunt.

 Ecce exiit qui seminat, seminare. Et dum seminat. Intus erat, domi uersabatur, loquebatur discipulis sacramenta. Exiuit ergo de domo sua qui seminat uerbum Dei, ut seminaret in turbis. Significatur autem sator iste qui seminat, esse Filius Dei, et Patris in populis seminare sermonem. Et simul obserua hanc esse primam parabolam, que cum interpretatione sua posita sit. Et cauendum est ubicumque Dominus exponit sermones suos, et rogatus a discipulis intrinsecus disserit, ne uel aliud, [c 1Kb] nec plus quid uel minus uelimus intelligere, quam ab eo expositum est.

 Quedam ceciderunt secus uiam: et uenerunt uolucres celi, et comederunt ea: Alia autem  ceciderunt in petrosa [Al. petrosis], ubi non habebant terram multam: et continuo exorta 88 sunt, quia non habebant altitudinem terre. Sole autem orto, estuauerunt: et quia non habebant radicem, aruerunt. Alia autem ceciderunt in spinas: et creuerunt spine, et suffocauerunt ea. Alia autem ceciderunt in terram bonam, et dabant fructum: aliud centesimum, aliud sexagesimum, aliud tricesimum. Hanc parabolam ad comprobandam heresim suam ualentinus assumit, tres introducens naturas: spiritualem, [d 1Kb] naturalem uel animalem, atque terrenam; cum hic quatuor sint: una, iuxta uiam: alia petrosa, tertia plena spinis: quarta terre bone. Differimus parumper interpretationem eius cum discipulis, uolentes secrete audire  quod dicitur.

 Qui habet aures audiendi audiat. Prouocamur ad dictorum intelligentiam, quoties his sermonibus commonemur [Al. commouemur].

 Et accedentes discipuli, dixerunt ei: Quare in parabolis loqueris eis? Qui respondens, ait illis: Quia uobis datum est nosse mysteria regni celorum: illis autem non est datum. Querendum est quomodo accedant ad eum discipuli, cum iehsu in naui sedeat; nisi forte intelligi datur, quod dudum cum  ipso nauem conscenderint, et ibi stantes super interpretatione parabole sciscitati sint.

 Qui enim habet, dabitur ei, et abundabit: qui autem non habet, et quod habet, auferetur ab eo. Non in [a 1Kb] equalitate iudicii habentibus additur, et non habentibus id quod habere uidentur, aufertur: sed quod apostolis in Christo habentibus fidem, etiamsi quid minus uirtutum habeant, conceditur: Iudeis autem, qui non crediderunt in Filium Dei, etiamsi quid per nature bonum possident, tollitur. Neque enim possunt aliquid sapienter intelligere, qui caput non habent sapientie.

 Ideo in parabolis loquor eis: quia uidentes, non uident: et audientes, non audiunt, neque  intelligunt: ut adimpleatur in eis prophetia Isaie dicentis: Auditu audietis, et non intelligetis; et uidentes uidebitis, et non uidebitis. Hec de his loquitur qui stant in littore, et diuiduntur ab Iesu, et sonitu fluctuum perstrepente, non audiunt ad liquidum que 89 dicuntur: impleturque in eis prophetia Isaie: Auditu audietis, et non intelligetis: et uidentes uidebitis, et non uidebitis . Hec de turbis prophetata sunt, que stant in littore, et Dei non merentur audire sermonem. Accedamus ergo et nos cum discipulis ad Iesum, et rogemus eum dissertionem parabole, ne cum turbis frustra aures et oculos habere uideamur.

 Incrassatum est enim cor populi huius, et auribus grauiter audierunt. Reddit causas  quare uidentes non uideant, et audientes non audiant: quia incrassatum est, inquit, cor populi huius, et auribus suis grauiter audierunt: Ac ne forte arbitremur crassitudinem cordis et grauitatem aurium nature esse, non uoluntatis, subiungit culpam arbitrii, et dicit:

Et oculos suos clauserunt: nequando uideant oculis, et auribus audiant, et corde intelligant, et conuertantur, et sanem eos. In parabolis ergo audiunt et in enigmate, qui, clausis oculis, nolunt cernere ueritatem.

. uestri autem beati oculi, quia uident: et aures uestre, quia audiunt. Nisi supra legissemus auditores ad intelligentiam prouocatos, Saluatore dicente: Qui habet aures audiendi, audiat, putaremus  nunc oculos et aures que beatitudinem accipiunt, carnis [Al. corporales] intelligi. Sed mihi uidentur illi beati oculi, qui possunt Christi cognoscere sacramenta, et quos leuari iehsu in sublime precepit, ut candentes segetes aspiciant ; et ille aures beate, de quibus Isaias loquitur: Dominus apposuit mihi auriculam .

 Amen quippe dico uobis, quia multi prophete et iusti cupierunt uidere que uidetis, et non uiderunt: et audire que auditis, et non audierunt. uos ergo audite parabolam seminantis. uidetur huic loco  illud esse contrarium quod alibi dicitur: Abraham cupiuit diem meum uidere, et uidit, et letatus est . Non autem dixit, omnes prophete et iusti cupierunt uidere que uidetis, sed multi. Inter multos potest fieri, ut alii uiderint, alii non uiderint: licet et in hoc periculosa sit interpretatio, ut inter sanctorum merita, discretionem quamlibet facere uideamur. Ergo Abraham uidit in enigmate, [b 1Kb] non uidit in specie: uos autem in presentia eum tenetis, et habetis Dominum uestrum, 90 et ad uoluntatem interrogatis, et conuescimini ei.

 Omnis qui audit uerbum regni, et non intelligit. Hoc premittens hortatur nos, ut que dicuntur, diligentius audiamus.

  uenit malus et rapit quod seminatum est in corde eius: hic est qui secus uiam seminatus est. Qui autem super petrosa seminatus est, hic est qui uerbum audit, et continuo cum gaudio accipit illud, non habet autem in se radicem, sed est temporalis. Malus bonum semen rapit. Et simul intellige quod in corde fuerit seminatum, et diuersitas terre anime sint credentium.

Facta autem tribulatione et persecutione, propter uerbum continuo scandalizatur. Attende quod dictum sit, continuo scandalizatur. Est ergo aliqua distantia inter eum qui multis tribulationibus penisque compellitur Christum negare, et eum qui ad primam persecutionem statim scandalizatur, et corruit.

 Qui autem seminatus est in spinis, hic  est qui uerbum audit, et sollicitudo seculi istius et fallacia diuitiarum suffocat uerbum, et sine fructu efficitur. Mihi uidetur et illud quod iuxta litteram ad Adam dicitur: Inter spinas et tribulos panem tuum manducabis , hoc significare mystice, quod quicumque dederit se seculi uoluptatibus curisque istius mundi, panem celestem et cibum uerum inter spinas comedat. Et eleganter adiunxit: fallacia diuitiarum suffocat uerbum. Blande enim sunt diuitie, et aliud agentes, et aliud pollicentes. Lubrica est earum possessio, dum huc illucque circumferuntur, et instabili gradu uel habentes deserunt, uel non habentes [c 1Kb] referciunt. Unde et Dominus diuites asserit difficulter intrare in regnum celorum, suffocantibus  diuitiis uerbum Dei, et rigorem uirtutum emollientibus.

 Qui uero in terram bonam seminatus est, hic est qui audit uerbum, et intelligit, et fructum facit: et aliud quidem centesimum, aliud sexagesimum, aliud uero tricesimum. Sicut in terra mala tres fuere diuersitates: secus uiam, et petrosa, et spinosa loca: sic in terra bona trina diuersitas est: centesimi, sexagesimi et tricesimi fructus. Et in illa autem et in ista non mutatur 91 [d 1Kb] substantia, sed uoluntas: et tam incredulorum, quam credentium corda sunt que semen recipiunt. uenit, inquit,  malus, et rapit quod seminatum est in corde eius; et secundo ac tertio, hic est, ait, qui uerbum audit. [d 6Kb] In expositione quoque terre bone, iste est, qui audit uerbum. Primum ergo debemus audire, deinde intelligere, et post intelligentiam fructus reddere doctrinarum, et facere uel centesimum fructum, uel sexagesimum, uel tricesimum, de quibus plenius in libro contra Iouinianum diximus, et nunc breuiter perstringimus: Centesimum fructum uirginibus, sexagesimum uiduis et continentibus, tricesimum a 1Kb] casto matrimonio deputantes. Honorabiles enim nuptie, et cubile immaculatum . Quidam nostrorum centesimum fructum ad martyres referunt: quod si ita est, sancta consortia  nuptiarum excluduntur a fructu bono.

 Aliam parabolam proposuit illis, dicens: Simile est regnum celorum homini qui seminauit bonum semen in agro suo. Cum autem dormirent homines, uenit inimicus eius, et superseminauit zizania in medio tritici, et abiit. Cum autem creuisset herba, et fructum fecisset, tunc apparuerunt et zizania. Accedentes autem serui patrisfamilias, dixerunt ei: Domine, nonne bonum semen seminasti in agro tuo? Unde ergo habet zizania? Et ait illis: Inimicus homo hoc fecit. Serui autem dixerunt ei: uis, imus, et colligimus ea? Et ait: Non, ne forte colligentes zizania, eradicetis simul cum eis et triticum. Sinite utraque crescere usque ad messem, et in tempore messis dicam  messoribus: Colligite primum zizania, et alligate ea in fasciculos ad comburendum; triticum autem congregate in horreum meum. Hec secunda parabola est cum interpretatione sua non statim posita, sed interiectis aliis parabolis edisserta. Hic enim proponitur, et postea dimissis turbis uenitur domum et accedunt ad eum discipuli eius rogantes: Dissere nobis parabolam zizaniorum agri, et reliqua. Non ergo debemus prepropero intelligendi desiderio ante eius notitiam querere, quam a Domino disseratur.

 Aliam parabolam proposuit eis, dicens: Sedebat Dominus in naui, et turba 92 stabat in littore: illi procul, discipuli uicinius audiebant: proponit eis et aliam parabolam, quasi diues paterfamilias  inuitatos diuersis reficiens cibis, ut unusquisque secundum naturam stomachi sui uaria alimenta susciperet. Unde et in priori parabola non dixit alteram, sed aliam. Si enim premisisset alteram, exspectare tertiam non poteramus, premisit aliam, ut plures sequantur.

 Simile est regnum celorum grano sinapis, quod accipiens homo seminauit in agro suo, quod minimum quidem est omnibus seminibus. Cum autem creuerit, maius est omnibus oleribus, et fit arbor: ita  ut uolucres celi ueniant et habitent in ramis eius. Non sit molestum lectori, si totas parabolas proponimus. Que enim obscura sunt, plenius disserenda sunt, ne breuitate nimia inuoluantur magis sensus, quam exponantur. Regnum celorum, predicatio Euangelii est, et notitia Scripturarum que ducit ad uitam; et de qua dicitur ad Iudeos: Auferetur a uobis regnum Dei, et dabitur genti facienti fructus eius . Simile est ergo huiuscemodi regnum grano sinapis, quod accipiens homo seminauit in agro suo. Homo qui seminat in agro suo, a plerisque Saluator intelligitur, quod in animis credentium seminet. Ab aliis, ipse homo seminans in agro suo, hoc est, in semetipso et in corde suo.  Quis est iste qui seminat, nisi sensus noster et animus, qui suscipiens granum predicationis, et fouens sementem humore fidei, facit in agro sui pectoris pullulare? Predicatio Euangelii minima est omnibus disciplinis. Ad primam quippe doctrinam fidem non habet ueritatis, hominem Deum, Deum mortuum, et scandalum crucis predicans. Confer huiuscemodi doctrinam dogmatibus philosophorum, et libris eorum, splendori eloquentie, et compositioni sermonum, et uidebis quanto minor sit ceteris seminibus sementis Euangelii. Sed illa cum creuerit, nichil mordax, nichil uiuidum, nichil uitale demonstrat, sed totum flaccidum marcidumque et [b 1Kb] mollitum ebullit in olera, et in herbas, que cito arescunt et  corruunt. Hec autem predicatio, que parua 93 uidebatur in principio, cum uel in anima credentis, uel in toto mundo sata fuerit, non exsurgit in olera, sed crescit in arborem: ita ut uolucres celi  ueniant et habitent in ramis eius. Ramos puto Euangelice arboris, que de grano sinapis creuerit, dogmatum esse diuersitates, in quibus supradictarum uolucrum unaqueque requiescit. Assumamus et nos pennas columbe , ut uolitantes ad altiora, possimus habitare in ramis huius arboris, et nidulos nobis facere doctrinarum, terrenaque fugientes, ad celestia festinare. Multi legentes granum sinapis minimum omnibus seminibus, et illud quod in  Euangelio a discipulis dicitur: Domine, adauge nobis fidem ; et respondetur eis a Saluatore: Amen dico uobis, si habueritis fidem quasi granum sinapis, [c 1Kb] et dixeritis monti huic, migra de loco isto, migrabit, putant apostolos uel paruam fidem petere, uel Dominum de parua fide dubitare; cum apostolus Paulus fidem grano sinapis comparatam maximam iudicet. Quid enim dicit? Si habuero? totam fidem, ita ut montes transferam; caritatem autem non habeam, nichil mihi prodest . Ergo  quod Dominus dixit fide fieri, que grano sinapis comparetur, hoc Apostolus docet tota fide posse fieri.

 Aliam parabolam locutus est eis. Simile est regnum celorum fermento, quod acceptum mulier abscondit in farine satis tribus, donec fermentatum est totum. Diuersus est hominum stomachus: alii amaris, alii dulcibus, alii [Al. hi . . . illi] austerioribus, alii lenibus delectantur cibis. Proponit itaque Dominus, ut iam supra diximus, diuersas parabolas, ut iuxta uulnerum uarietates et medicina diuersa sit. Mulier ista, que fermentum accepit, et abscondit illud in farine satis tribus, donec fermentaretur totum, uel predicatio mihi uidetur apostolica uel  Ecclesia, que de diuersis gentibus congregata est. Hec tollit fermentum, notitiam scilicet et intelligentiam Scripturarum, et abscondit illud in farine satis tribus, ut spiritus, anima, et corpus in unum redacta, non discrepent inter se; sed cum duobus et tribus conuenerint, 94 impetrent a Patre quodcumque postulauerint . Disseritur locus iste, et aliter. Legimus in Platone, et philosophorum dogma [Al. dogmate] uulgatum est, tres esse in humana anima passiones, [a 33Kb] quod nos possumus interpretari rationabile: quod dicamus, plenum ire, uel irascibile: quod appellamus, concupiscibile: et putat ille philosophus rationabile nostrum in cerebro, iram  in felle, desiderium in iecore commorari. Et nos ergo si acceperimus [b 1Kb] fermentum Euangelicum sanctarum Scripturarum, de quo supra dictum est, tres humane anime passiones in unum redigentur, ut in ratione possideamus prudentiam: in ira, odium contra uitia: in desiderio, cupiditatem uirtutum; et hoc totum fiet per doctrinam Euangelicam, quam nobis mater Ecclesia prestitit. Dicam et tertiam quorumdam intelligentiam, ut curiosus lector e pluribus quod placuerit, eligat: Mulierem istam et ipsi Ecclesiam interpretantur, que fidem hominis farine satis tribus commiscuerit credulitati Patris, et Filii, et Spiritus sancti. Cumque in unum fuerit fermentata, non nos ad triplicem Deum, sed  ad unius diuinitatis perducit notitiam. Farine quoque [Al. quippe] sata tria, dum non est in singulis diuersa natura, et ad unitatem trahunt substantie. Pius quidem sensus, sed numquam parabole et dubia enigmatum intelligentia, potest ad auctoritatem dogmatum proficere. Satum autem genus est mensure, iuxta morem prouincie Palestine, unum et dimidium modium capiens. Dicuntur et alia de hac parabola, sed non est presentis materie totum de omnibus dicere.

 Hec omnia locutus est iehsu in parabolis ad turbas, et sine parabolis non loquebatur eis. Non discipulis, sed turbis per parabolas loquitur; et usque hodie turbe in parabolis audiunt: discipuli  [c 1Kb] domi interrogant Saluatorem.

 Ut impleretur quod dictum est per prophetam dicentem: Aperiam in parabolis os meum, eructabo abscondita a constitutione mundi. Hoc testimonium de septuagesimo septimo psalmo  sumptum est. Legi in nonnullis codicibus, et studiosus lector forte reperiet idipsum, in eo loco 95 ubi nos posuimus, et uulgata habet editio: Ut impleretur quod dictum est per prophetam dicentem, ibi scriptum, [d 2Kb] per Isaiam prophetam dicentem. Quod quia minime inueniebatur in Isaia, arbitror postea a prudentibus uiris esse sublatum. Sed mihi uidetur in principio ita editum: Quod scriptum est per Asaph prophetam, dicentem. Septuagesimus enim septimus psalmus, de quo hoc sumptum est testimonium,  Asaph prophete titulo inscribitur. Et primum scriptorem non intellexisse Asaph, et putasse scriptoris uitium, atque emendasse nomen Isaie, cuius uocabulum manifestius erat. Sciendum est itaque, quod in psalmis et hymnis et canticis Dei, non solum Dauid, sed et ceteri, quorum prescripta sunt nomina, prophete sint appellandi: Asaph uidelicet et Idithum, et Eman Ezraites, et Aethan, et filii Chore, et reliqui quos Scriptura commemorat. Quodque ex persona Domini dicitur: Aperiam in parabolis os meum: eructabo abscondita a constitutione mundi, considerandum attentius et inueniendum describi egressum Isrelis ex Aegypto, et  omnia signa narrari, que in Exodi continentur historia. Ex quo intelligimus uniuersa illa que scripta sunt, parabolice sentienda: nec manifestam tantum sonare litteram, sed et abscondita sacramenta; hoc enim se Saluator edicturum esse promittit, aperiens os suum in parabolis, et eructans abscondita a constitutione mundi.

 Tunc dimissis turbis uenit in domum, et accesserunt ad eum discipuli eius, dicentes: Edissere nobis parabolam zizaniorum agri. Dimittit turbas iehsu, et domum reuertitur, ut accedant ad eum discipuli, et secreto interrogent que populus nec merebatur audire, nec poterat. Edissere nobis parabolam zizaniorum agri.

  Qui respondens, ait: Qui seminat bonum semen, est Filius hominis. Ager autem 96 est mundus. Bonum uero semen, hi sunt filii regni: zizania autem filii sunt nequam. Inimicus autem qui seminauit ea, est diabolus. Messis uero, consummatio seculi est. Messores autem Angeli sunt. Sicut ergo colliguntur zizania, et igni comburuntur: sic erit in consummatione seculi. Mittet ergo Filius hominis angelos suos, et colligent de regno eius omnia scandala, et eos qui faciunt iniquitatem, et mittent eos in caminum ignis, ibi erit fletus et stridor dentium. Perspicue exposuit quod ager mundus sit: sator, Filius hominis; bonum semen, filii regni; zizania, filii pessimi; zizaniorum sator, diabolus; messis, consummatio mundi; messores, angeli. Omnia scandala referuntur ad zizania; iusti reputantur in filios regni.  Ergo, ut supra dixi, que exposita sunt a Domino, his debemus accommodare fidem. Que autem tacita, et nostre intelligentie derelicta, perstringenda sunt breuiter. Homines qui dormiunt, magistros Ecclesiarum intellige. Seruos patrisfamilias, ne alios accipias quam angelos, qui quotidie uident faciem Patris . Diabolus autem propterea inimicus homo appellatur; quia Deus esse desiuit. Et in nono psalmo scriptum est de eo: Exsurge, Domine, non confortetur homo . Quamobrem non dormiat, qui Ecclesie prepositus est, ne per illius negligentiam inimicus homo superseminet zizania, hoc est, hereticorum dogmata. Quod autem dicitur: Ne forte colligentes zizania, eradicetis  simul et frumentum, datur locus penitentie, et monemur ne cito amputemus fratrem: quia fieri potest, ut ille qui hodie noxio deprauatus est dogmate, cras resipiscat et defendere incipiat ueritatem. Illud quoque quod sequitur: Sinite utraque crescere usque ad messem , uidetur illi precepto esse contrarium: Auferte malum de medio uestrum ; et nequaquam societatem habendam  cum his qui fratres 97 nominentur, et sunt adulteri et fornicatores. Si enim prohibetur eradicatio, et usque ad messem tenenda est patientia, quomodo eiiciendi sunt quidam de medio nostrum? Inter triticum et zizania, quod nos appellamus lolium, quamdiu herba est, et nondum culmus uenit ad spicam, grandis similitudo est, et in discernendo aut nulla, aut perdifficilis distantia [Al. substantia]. Premonet ergo Dominus, ne ubi quid ambiguum est, cito sententiam proferamus; sed Deo iudicii terminum reseruemus: ut cum dies iudicii uenerit, ille non suspicionem criminis, sed manifestum reatum de sanctorum cetu eiiciat. Quod autem dixit, zizaniorum fasciculos ignibus tradi, et triticum congregari  in horrea, manifestum est hereticos quosque et hypocritas fidei gehenne ignibus concremandos; sanctos uero qui appellantur triticum, horreis, id est, mansionibus celestibus suscipi.

 Tunc iusti fulgebunt sicut sol in regno Patris eorum [Al. sui]. Qui habet aures audiendi, audiat. In presenti seculo fulget lux sanctorum coram hominibus; post consummationem autem mundi ipsi iusti fulgebunt sicut sol in regno Patris sui.

 Simile est regnum celorum thesauro abscondito in agro, quem qui inuenit homo abscondit: et pre gaudio illius uadit, et uendit uniuersa que habet, et emit agrum illum. Crebris parabolarum obscuritatibus retardati, commaticam interpretationem excedimus, ut prope de alio interpretationis genere ad aliud transisse uideamur. Thesaurus iste in quo  sunt omnes thesauri sapientie et scientie absconditi, aut Deus uerbum est, qui in carne Christi uidetur absconditus , aut sancte Scripture, in quibus reposita est notitia Saluatoris: quem cum quis in eis inuenerit, debet omnia istius mundi emolumenta contemnere, ut illum possit habere quem reperit. Quod autem sequitur: Quem cum inuenerit homo 98 abscondit: idcirco dicitur, non quod hoc de inuidia faciat, sed quod [a 1Kb] timore seruantis, et nolentis perdere, abscondat in corde suo, quem pristinis pretulit facultatibus.

 Iterum simile est regnum celorum homini negotiatori, querenti bonas margaritas. Inuenta autem una pretiosa [Al. pretiosissima] margarita,  abiit et uendidit omnia que habuit, et emit eam. Aliis uerbis idipsum quod supra dicitur. Bone margarite, quas querit institor, Lex et prophete sunt. Audi, Marcion; audi, Manichee: bone margarite sunt Lex et prophete, et notitia ueteris Instrumenti. Unum autem est [b 1Kb] pretiosissimum margaritum, scientia Saluatoris, et sacramentum passionis illius, et resurrectionis arcanum. Quod cum inuenerit  homo negotiator, similis Pauli apostoli, omnia legis prophetarumque mysteria, et obseruationes pristinas, in quibus inculpate uixerat, quasi purgamenta contemnit et quisquilias, ut Christum lucrifaciat . Non quo inuentio noue margarite condemnatio sit ueterum margaritarum: sed quo comparatione eius omnis alia gemma uilior sit.

 Iterum simile est regnum celorum sagene misse in mare, et ex omni genere piscium congreganti. Quam cum impleta esset, educentes, et secus littus sedentes, elegerunt bonos in uasa [a 1Kb] : malos autem foras miserunt: Sic erit in consummatione seculi, exibunt angeli, et separabunt malos de medio iustorum, et mittent eos in caminum ignis, ibi erit fletus et  stridor dentium. Impleto Ieremie uaticinio, dicentis: Ecce ego mittam ad uos piscatores multos : postquam audierunt Petrus et Andreas, Iacobus et Ioannes, filii Zebedei: Sequimini me, et faciam uos piscatores hominum , contexuerunt sibi ex ueteri et nouo testamento sagenam [b 1Kb] Euangelicorum dogmatum; et miserunt eam in mare huius seculi: que usque hodie in mediis fluctibus tenditur, capiens de salsis et amaris gurgitibus quidquid inciderit, id est, et bonos homines et malos, et 99 optimos pisces et pessimos. Cum autem uenerit consummatio et finis mundi, ut ipse infra manifestius disserit, tunc sagena extrahetur ad littus: tunc uerum secernendorum piscium iudicium  [Al. signum] demonstrabitur, et quasi in quodam quietissimo portu, boni mittentur in uasa celestium mansionum: malos autem torrendos et exsiccandos gehenne flamma suscipiet.

 Intellexistis hec omnia? Dicunt ei: Etiam. Ait illis. Ad apostolos proprie sermo est; et illis dicitur: Intellexistis hec omnia; Quos non uult audire tantum ut populum, sed intelligere ut magistros futuros.

 Ideo omnis Scriba doctus in regno celorum similis est homini patrifamilias, qui profert de thesauro suo noua et uetera. Instructi erant apostoli, Scribe et notarii Saluatoris, qui uerba illius et precepta signabant in tabulis cordis carnalibus, regnorum celestium sacramentis, et [c 1Kb] pollebant opibus  patrisfamilie, eiicientes de thesauro doctrinarum suarum noua et uetera: ut quidquid in Euangelio predicabant, legis et prophetarum uocibus comprobarent. Unde et sponsa dicit in Cantico canticorum: Noua et [d 1Kb] uetera, fratruelis meus, seruaui tibi .

 Et factum est cum consummasset iehsu parabolas istas, transiit inde. Et ueniens in patriam  [Al. terram] suam, docebat eos in synagoga eorum, ita ut mirarentur et dicerent. Post parabolas, quas locutus est ad populum, et quas soli apostoli intelligunt, transit in patriam suam, ut ibi apertius doceat.

Unde huic sapientia hec, et uirtutes? Mira stultitia Nazarenorum: mirantur unde habeat sapientiam sapientia, et uirtutes uirtus; sed error in promptu est, quod fabri filium suspicantur.

 Nonne hic est fabri filius? nonne mater eius dicitur Maria, et fratres eius Iacobus et Ioseph et Simon et Iudas? et sorores eius nonne omnes apud nos sunt? Unde ergo huic omnia ista? Et scandalizabantur in eo. Error Iudeorum salus nostra  est, et hereticorum condemnatio. Intantum enim cernebant hominem Iesum Christum, ut fabri putarent 100 filium: Nonne hic est fabri filius? Miraris si errent in fratribus, cum errent in patre? Locus iste plenius in supradicto contra Heluedium libello expositus est.

 iehsu autem dixit eis: Non est Propheta sine honore, nisi in patria sua et in domo sua. Propemodum naturale est ciues semper ciuibus inuidere. Non enim considerant presentia uiri opera, sed fragilis recordantur infantie, quasi non et ipsi per eosdem etatum gradus ad maturam etatem uenerint.

 Et non fecit ibi uirtutes multas propter incredulitatem eorum. Non quod etiam illis incredulis facere non potuerit uirtutes multas; sed quod  ne multas faciens uirtutes, ciues incredulos condemnaret. Potest autem et aliter intelligi, quod iehsu despiciatur in domo et in patria sua, hoc est, in populo Iudeorum. Et ideo ibi pauca signa fecerit; ne penitus inexcusabiles fierent. Maiora autem signa quotidie in gentibus per apostolos facit, non tam in sanatione corporum, quam in animarum salute.

 In illo tempore audiuit Herodes Tetrarcha famam Iesu, et ait pueris suis: Hic est Ioannes Baptista, ipse surrexit a mortuis: et ideo uirtutes operantur in eo. Quidam Ecclesiasticorum interpretum causas querit, quare Herodes ista sit suspicatus, ut putet a mortuis Ioannem resurrexisse, et ideo uirtutes operari in eo, quasi erroris  alieni nobis reddenda sit ratio, aut facta ex his uerbis habeat occasionem, cum utique eo tempore quo Ioannes decollatus est, Dominus triginta esset annorum: autem post multos annorum circulos, in diuersa corpora dicat animas insinuari.

 Herodes enim tenuit Ioannem, et alligauit eum, et posuit in carcerem propter Herodiadem,  uxorem [a 1Kb] Philippi fratris sui. Dicebat enim illi Ioannes: Non licet tibi habere eam. uetus narrat historia, Philippum Herodis maioris filium , fratrem huius Herodis, sub quo passus est Christus, duxisse uxorem Herodiadem filiam Arete regis [b 9Kb] ; postea uero 101 [c 1Kb] socerum eius, exortis quibusdam contra generum simultatibus, tulisse filiam suam, et in dolorem prioris mariti, Herodis inimici eius nuptiis copulasse. Quis sit autem hic Philippus, euangelista Lucas plenius docet: Anno quintodecimo imperii Tiberii Cesaris, procurante Pontio Pilato Iudeam; tetrarcha autem Galilee Herode; Philippo uero fratre eius tetrarcha Ituree et Traconitidis regionis . Ergo Ioannes Baptista qui uenerat in spiritu et uirtute Elie, eadem auctoritate qua ille Achab corripuerat, et Iezabel  , arguit Herodem et Herodiadem, quod illicitas nuptias fecerint, et non liceat, fratre uiuente germano, uxorem illius ducere: malens periclitari apud regem, quam propter adulationem esse immemor preceptorum Dei.

 Et uolens illum occidere, timuit populum: quia sicut prophetam eum habebant: Seditionem quidem [Al. quippe] populi uerebatur propter Ioannem, a quo sciebat turbas in Iordane plurimas baptizatas; sed amore uincebatur uxoris, ob cuius ardorem etiam Dei precepta neglexerat .

 Die autem natalis Herodis saltauit filia Herodiadis in medio: et placuit Herodi. Nullum [d 79Kb] alium inuenimus obseruasse diem natalis sui, nisi  Herodem, et Pharaonem, ut quorum erat par impietas, esset et una solemnitas.

 Unde cum iuramento pollicitus est ei dare quodcumque postulasset ab eo. At illa premonita a matre sua. Ego non excuso Herodem, quod inuitus et nolens propter iuramentum [e 81Kb] homicidium fecerit, qui ad hoc forte iurauit, ut future occisioni machinas prepararet. Alioquin si ob iusiurandum fecisse se dicit, si patris, si matris postulasset interitum, facturus fuerat, an non? Quod in se ergo repudiaturus [Al. repudiatus] fuit, contemnere debuit et in propheta.

  Da mihi, inquit, hic in disco caput Ioannis Baptiste. Herodias timens ne Herodes aliquando resipisceret, uel Philippo 102 fratri amicus fieret, atque illicite nuptie repudio soluerentur, monet filiam, ut in ipso statim conuiuio, caput Ioannis postulet: digno operi saltationis, dignum sanguinis premium.

Et contristatus est rex. Consuetudinis Scripturarum est, ut opinionem multorum sic narret historicus, quomodo eo tempore ab omnibus credebatur. Sicut Ioseph ab ipsa quoque Maria appellabatur pater Iesu, ita et nunc Herodes dicitur contristatus, quia hoc discumbentes putabant . [f 1Kb] Dissimulator enim mentis sue et artifex [g 1Kb] homicidii, tristitiam preferebat in facie, cum letitiam haberet in mente.

  Propter iusiurandum autem et propter eos qui pariter discumbebant, iussit dari. Misitque, et decollauit Ioannem in carcere. Scelus excusat iuramento, ut sub occasione pietatis impius fieret. Quod autem subiecit: Et propter eos qui pariter discumbebant, uult omnes sceleris sui esse consortes, ut in luxurioso impuroque conuiuio cruente epule deferrentur.

 Et allatum est caput eius in disco, et datum est puelle, et attulit matri sue. Legimus in Romana historia, Flaminium ducem Romanum, quod [h 1Kb] accumbenti [Al. accubanti] iuxta meretricule latus que numquam se uidisse diceret hominem decollatum, assensus sit ut reus quidam capitalis criminis in conuiuio truncaretur, a censoribus pulsum  curia, quod epulas sanguini miscuerit, et mortem, quamuis noxii hominis, in alterius delicias prestiterit, ut libido et homicidium pariter miscerentur. Quanto sceleratior Herodes et Herodias ac puella, que saltauit, in pretium sanguinis caput postulat prophete, ut habeat in potestate linguam, que illicitas nuptias arguebat. Hoc iuxta litteram factum sit; nos autem usque hodie cernimus in capite Ioannis prophete, Iudeos Christum, qui caput 103 est prophetarum, perdidisse.

Et accedentes discipuli eius, tulerunt corpus eius, et sepelierunt illud. Refert Iosephus in quodam  [a 1Kb] Arabie oppido Ioannem capite truncatum. Et quod sequitur: Accedentes discipuli eius, tulerunt corpus, et ipsius Ioannis, et Saluatoris discipulos possumus intelligere.

 Et uenientes nuntiauerunt Iesu. Quod cum audisset iehsu, secessit inde in nauiculam in locum desertum seorsum. Necem Baptiste nuntiant Saluatori, qua audita, secessit in locum desertum [b 1Kb] . Non, ut quidam arbitrantur, timore mortis, sed parcens inimicis suis, ne homicidio homicidium iungerent. uel in diem Pasche suum interitum differens, in quo propter sacramentum immolandus est agnus, et postes credentium sanguine respergendi . Siue ideo recessit, ut nobis preberet  exemplum [c 1Kb] uitande ultro tradentium se temeritatis: quia non omnes eadem constantia perseuerant in tormentis, qua se torquendos offerunt. Ob hanc causam et in alio loco precipit: Cum uos persecuti fuerint in ista ciuitate, fugite in aliam . Eleganter quoque euangelista non ait, fugit in locum desertum, sed secessit, ut persecutores uitauerit magis quam timuerit. Aliter: Postquam a Iudeis et rege Iudeorum prophete truncatum est caput, et linguam ac uocem apud eos perdidit prophetia, iehsu transit in desertum Ecclesie locum, que uirum ante non habuerat.

Et cum audissent turbe, secute sunt eum pedestres de ciuitatibus. Potest et aliam ob causam, audito  Ioannis interitu, secessisse in desertum locum, ut credentium probaret fidem. Denique turbe secute sunt eum pedestres, non in iumentis, non in diuersis uehiculis, sed proprio labore pedum, ut ardorem mentis ostenderent. Si uolumus singulorum uerborum aperire rationes, propositi operis breuitatem excedimus [Al. excedemus]. Attamen dicendum est transitorie, quod postquam Dominus uenerit in desertum, secute sunt eum turbe plurime. Nam antequam ueniret in solitudines gentium, ab uno tantum populo colebatur.

 104 Et exiens uidit turbam multam, et misertus est eius, et curauit languidos eorum. In euangelicis sermonibus semper littere iunctus est  spiritus, et quidquid primo frigere uidetur aspectu, si tetigeris, calet [d 76Kb] . In loco deserto erat Dominus; secute sunt eum turbe, relinquentes ciuitates suas, hoc est, pristinas conuersationes et uarietates dogmatum. Egressus autem iehsu, significat quod turbe habuerint quidem eundi uoluntatem, sed uires perueniendi  non habuerint: ideo Saluator egreditur de loco suo, et pergit obuiam: sicut et in alia parabola filio penitenti occurrerat . uisaque turba, miseretur et curat languores eorum, ut fides plena statim premium consequatur.

 uespere autem facto, accesserunt ad eum discipuli eius, dicentes: Desertus est locus, et hora iam preteriit: dimitte turbas, ut euntes in castella, emant sibi escas. Omnia plena mysteriis sunt. Recedit de Iudea, uenit in desertum locum: sequuntur eum turbe, relictis ciuitatibus suis; egreditur ad eos iehsu, miseretur turbis, curat languidos eorum: et hoc facit non mane, non crescente die, non meridie, sed uespere, quando sol iustitie occubuit.

  iehsu autem dixit eis: Non habent necesse ire. Non habent necesse diuersos cibos querere, et emere sibi ignotos panes, cum secum habeant celestem panem.

Date illis uos manducare. Prouocat apostolos ad fractionem panis, ut illis se non habere testantibus, magnitudo signi notior fiat.

 Responderunt ei: Non habemus hic nisi quinque panes et duos pisces. In alio euangelista legimus: Est hic quidam puer, qui habet quinque panes ; qui mihi uidetur significare Mosen: Duos autem pisces, uel utrumque intelligimus Testamentum, uel quia par numerus refertur ad Legem [e 1Kb] . Igitur apostoli ante passionem Saluatoris et coruscationem  Euangelii fulgurantis, non habebant nisi quinque panes et duos pisciculos, qui in salsis aquis et in maris fluctibus uersabantur.

 Qui ait eis: Afferte mihi illos huc. 105 Audi, Marcion, audi, Manichee, quinque panes et duos pisciculos ad se afferri iubet iehsu, ut eos sanctificet atque multiplicet.

 Et cum iussisset turbam discumbere super fenum. Iuxta litteram manifestus est sensus: spiritualis interpretationis sacramenta pandamus. Discumbere iubentur supra fenum, et secundum alium Euangelistam , supra terram, per quinquagenos aut centenos, ut postquam calcauerint carnem suam, et omnes flores illius, et  seculi uoluptates quasi arens fenum sibi subiecerint, tunc per [f 1Kb] quinquagenarii numeri penitentiam ad perfectum centesimi numeri culmen ascendant.

Acceptis quinque panibus et duobus piscibus, aspiciens  in celum, benedixit et fregit, et dedit discipulis panes. Aspicit in celum, ut illic oculos dirigendos doceat. Quinque panes et duos pisciculos sumpsit in manus, et fregit eos, tradiditque discipulis. Frangente Domino, seminarium fit ciborum. Si enim fuissent integri, et non in frusta discerpti, nec diuisi in multiplicem segetem, turbas, et pueros, et feminas, tantam multitudinem alere non poterant. Frangitur ergo lex cum prophetis, et in frusta discerpitur, et eius in medium mysteria proferuntur, ut quod integrum et permanens in statu pristino non alebat, diuisum in partes alat gentium multitudinem.

 [a 1Kb] Discipuli autem dederunt turbis. Et manducauerunt omnes, et saturati sunt. Turbe a Domino  per apostolos alimenta suscipiunt.

Et tulerunt reliquias duodecim cophinos fragmentorum plenos. Unusquisque apostolorum de reliquiis Saluatoris implet cophinum suum, ut uel habeat unde postea gentibus cibum prebeat, uel ex reliquiis doceat ueros fuisse panes, qui postea multiplicati sunt. Et simul quere, quomodo in eremo et in tam uasta solitudine panes non inueniantur, nisi quinque tantum, et duo pisciculi, 106 et tam facile duodecim cophini [b 1Kb] reperiantur.

 Manducantium autem fuit numerus quinque millia uirorum, exceptis mulieribus et paruulis. Iuxta numerum quinque panum, et comedentium uirorum quinque millium multitudo est. Necdum enim secundum alterius loci narrationem ad septenarium  numerum uenerat, quem qui comedunt, quatuor millia sunt, uicina Euangeliorum numero. Comedunt autem quinque millia uirorum qui in perfectum uirum creuerant, et sequebantur eum, de quo dicit Zacarias: Ecce uir, Oriens nomen eius.  Mulieres autem, [c 1Kb] et paruuli, sexus fragilis et etas minor, numero indigni sunt. Unde et in Numerorum libro quoties sacerdotes atque Leuite, et exercitus uel turbe pugnantium describuntur, serui et mulieres, et paruuli, et uulgus ignobile absque numero pretermittitur.

 Et [d 1Kb] statim compulit iehsu discipulos suos ascendere in nauiculam, et precedere eum trans fretum, donec dimitteret turbas. Discipulis precepit transfretare, et compulit ut ascenderent nauiculam:  quo sermone ostenditur inuitos eos a Domino recessisse: dum amore preceptoris ne punctum quidem temporis ab eo uolunt separari.

 Et dimissa turba, ascendit in montem  solus orare. uespere autem facto solus erat ibi. Si fuissent cum eo discipuli Petrus, et Iacobus, et Ioannes, qui uiderant gloriam transformari, forsitan ascendissent in montem cum eo; sed turba ad sublimia sequi non potest, nisi docuerit eam iuxta mare in littore, et aluerit in deserto. Quod autem ascendit solus orare, non ad eum referas qui de quinque panibus quinque millia saturauit hominum, exceptis paruulis et mulieribus; sed ad eum qui, audita morte Ioannis, secessit in solitudinem, non quod personam Domini separemus, sed quod opera eius inter Deum et hominem diuisa sint.

107  Nauicula autem in medio mari iactabatur fluctibus: erat enim contrarius uentus. Recte quasi inuiti, et retractantes apostoli a Domino recesserant,  ne illo absente, naufragia sustinerent. Denique Domino in montis cacumine commorante, statim uentus contrarius oritur, et turbat mare, et periclitantur apostoli, et tamdiu imminens naufragium perseuerat, quamdiu iehsu ueniat.

 Quarta autem uigilia noctis uenit ad eos ambulans supra mare. Stationes et uigilie militares in terna horarum spatia diuiduntur. Quando ergo dicit, quarta uigilia noctis uenisse ad eos Dominum, ostendit tota nocte periclitatos, et [e 1Kb] extrema parte noctis, atque in consummatione mundi eis auxilium prebiturum.

 Et uidentes eum supra mare ambulantem, turbati sunt, dicentes: quia phantasma est. Si iuxta Marcionem et Manicheum, Dominus noster  non est natus ex uirgine, sed uisus in phantasmate: quomodo nunc apostoli timent ne phantasma uideant?

Et pre timore clamauerunt. Confusus clamor et incerta uox, magni timoris indicium est.

 Statimque iehsu locutus est eis, dicens: Habete fiduciam, ego sum, nolite timere. Quod primum uersabatur in causa, hoc curat, et timentibus precipit, dicens: Habete fiduciam, nolite timere. Et quod sequitur, Ego sum, nec subiungit quis sit, uel ex uoce sibi nota poterant eum intelligere, qui per obscure noctis tenebras loquebatur, uel [f 1Kb] ipsum esse repetebant, quem locutum ad Moysen nouerant: Hec dices filiis Isrel: qui est, misit me ad uos .

  Respondens autem Petrus, dixit: Domine, si tu es, iube me uenire ad te super aquas. At ipse ait: ueni. In omnibus locis ardentissime fidei inuenitur Petrus. Interrogatis discipulis, quem  homines dicerent Iesum Dei Filium confitetur. uolentem ad passionem pergere, prohibet: et licet erret in sensu, tamen non errat in affectu: nolens eum mori, quem Filium Dei fuerat paulo ante confessus. In montem cum Saluatore inter primos primus ascendit, et in passione solus sequitur, 108 peccatum negationis quod ex repentino timore descenderat, amaris statim abluit lacrymis. [a 1Kb] Post passionem cum essent in lacu Genesareth, et piscarentur, et Dominus staret in littore, aliis paulatim nauigantibus, ille non patitur moras, sed accinctus ependyte suo, statim precipitatur in fluctus. Eodem igitur fidei ardore quo semper, nunc quoque, ceteris tacentibus, credit se posse facere per uoluntatem magistri, quod ille poterat per naturam. Iube me  uenire ad te super aquas. Tu precipe, et illico solidabuntur unde: et leue fiet corpus quod per se graue est.

Et descendens Petrus de nauicula, ambulabat super aquam, ut ueniret ad Iesum. Qui putant Domini corpus ideo non esse uerum, quia super molles aquas, molle et ereum incesserit, respondeant quomodo ambulauerit Petrus, quem utique uerum hominem non negabunt.

 uidens uero uentum ualidum, timuit. Et cum cepisset mergi, clamauit, dicens: Domine, saluum me fac. Ardebat animi fides, sed humana fragilitas in profundum trahebat: paululum ergo relinquitur tentationi, ut augeatur fides, et intelligat se non facilitate postulationis, sed potentia Domini  conseruatum.

 Et continuo iehsu extendens manum,  apprehendit eum, et ait illi: Modice fidei, quare dubitasti? Et cum ascendisset in nauiculam, cessauit uentus. Si apostolo Petro, de cuius fide et ardore mentis supra diximus, qui confidenter rogauerat Saluatorem, dicens: Domine, si tu es, iube me uenire ad te super aquas, quia paululum timuit, dicitur: Modice fidei, quare dubitasti? quid nobis dicendum est, qui huius modice fidei, nec minimam quidem habemus portiunculam?

 Qui autem in nauicula erant, uenerunt et adorauerunt eum, dicentes: uere Filius Dei es. Ad unum signum tranquillitate maris reddita, que post nimias procellas interdum et casu fieri solet, naute atque uectores uere Filium Dei confitentur, et Arius in Ecclesia predicat creaturam.

  Et cum transfretasset, uenerunt in 109 terram Genesareth. Si sciremus quid in nostra lingua resonaret [b 88Kb] Genesareth, intelligeremus quomodo iehsu per typum apostolorum et nauis, Ecclesiam de persecutionis naufragio liberatam transducat ad littus, et in tranquillissimo portu faciat requiescere.

 Et cum cognouissent eum uiri loci illius, miserunt in uniuersam regionem illam. Cognouerunt eum rumore, non facie, uel certe pro signorum magnitudine, que patrabat in populis, etiam uultu plurimis notus erat. Et uide quanta sit fides hominum terre Genesareth, ut non presentium tantum salute contenti sint, sed mittant ad alias per circuitum ciuitates, quo omnes currant ad medicum.

  Et obtulerunt ei omnes male habentes, et rogabant eum, ut uel fimbriam uestimenti eius tangerent.  Et quicumque tetigerunt, salui facti sunt. Qui male se habent, non tangant corpus Iesu, neque totum uestimentum eius, sed extremam fimbriam, et quicumque tetigerint, sanabuntur. Fimbriam uestimenti eius, uel minimum intellige mandatum: quod qui transgressus fuerit, minimus uocabitur in regno celorum . uel assumptionem corporis, per quam uenimus ad uerbum Dei, et illius postea fruimur maiestate.

 Tunc accesserunt ad eum ab Ierosolymis Scribe et Pharisei, dicentes: 110 Quare discipuli tui transgrediuntur traditiones seniorum? Mira Phariseorum Scribarumque stultitia, Dei Filium arguunt, quare hominum traditiones et precepta non seruet?

  Non enim lauant manus suas, cum panem manducant. Manus, id est, opera, non corporis utique, [a 73Kb] sed anime lauande sunt, ut fiat in illis uerbum Dei.

 Ipse autem respondens, ait illis: Quare et uos transgredimini mandatum Dei, propter traditionem uestram? Falsam calumniam uera responsione confutat. Cum, inquit, uos propter traditionem hominum precepta Domini negligatis, quare discipulos meos arguendos putatis, quod seniorum iussa paruipendant, ut Dei scita custodiant?

 Nam Deus dixit: Honora patrem et matrem, et qui maledixerit patri uel matri, morte moriatur. uos autem dicitis: Quicumque dixerit patri uel matri: munus quodcumque est ex me, tibi proderit,  et non honorificabit patrem suum, aut matrem suam, et irritum fecistis mandatum Dei propter traditionem uestram. Hypocrite, bene prophetauit de uobis Isaias, dicens: Populus hic labiis me honorat; cor autem eorum longe est a me . Sine causa autem colunt me, docentes doctrinas et mandata hominum. Et conuocatis ad se turbis, dixit eis: Audite et intelligite. Honor in Scripturis non tantum in salutationibus  et officiis deferendis, quantum 111 in eleemosynis ac munerum [b 1Kb] oblatione sentitur . Honora, inquit Apostolus, uiduas, que uere uidue sunt ; hic honor donum intelligitur. Et in alio loco: Presbyteri duplici honore honorandi, maxime qui laborant in uerbo et doctrina Dei . Et per hoc mandatum iubemur, ut boui trituranti os non claudamus . Et dignus sit operarius mercede sua . Preceperat Dominus, uel imbecillitates, uel etates, uel penurias parentum considerans, ut filii honorarent, etiam in uite necessariis ministrandis, parentes suos. Hanc prouidentissimam Dei legem [c 3Kb] uolentes Scribe et Pharisei subuertere, ut impietatem sub nomine pietatis inducerent, docuerunt pessimos filios, ut si quis ea que parentibus  offerenda sunt, Deo uouere uoluerit , oblatio Domini preponatur parentum muneribus: uel certe ipsi parentes, que Deo consecrata cernebant, ne sacrilegii crimen incurrerent, declinantes, egestate conficiebantur. Atque ita fiebat ut oblatio liberorum, sub occasione templi Dei, in sacerdotum lucra cederet. Hec pessima Phariseorum traditio, de [d 1Kb] alia ueniebat occasione. Multi habentes obligatos ere alieno, et nolentes sibi creditum reddere, delegabant sacerdotibus, ut exacta pecunia ministeriis templi et eorum usibus deseruiret. Potest autem et hunc breuiter habere sensum. Manus quod ex me est, tibi proderit: Compellitis, inquit, filios, ut dicant parentibus suis: quodcumque donum  oblaturus eram Deo, in tuos consumo cibos, tibique prodest, o pater, et mater, ut illi timentes accipere quod Deo 112 mancipatum uideant, inopem magis uelint uitam ducere, quam comedere de consecratis.

 Non quod intrat in os communicat hominem: sed quod procedit ex ore, hoc communicat hominem. uebum communicat, proprie Scripturarum  est, et publico sermone non [a 1Kb] teritur. Populus Iudeorum partem Dei esse se iactitans communes cibos uocat, quibus omnes utuntur homines. uerbi gratia, suillam carnem, [b 1Kb] ostreas, lepores, et istiusmodi animantia que ungulam non findunt; nec ruminant, nec squamosa in piscibus sunt. Unde et in Actibus Apostolorum scriptum est: Quod Deus sanctificauit, tu ne commune dixeris . Commune ergo, quod ceteris hominibus patet, et quasi non est de parte Dei, pro immundo appellatur. Non quod intrat in os communicat hominem: sed quod procedit ex ore hoc coinquinat hominem. Opponat prudens lector, et dicat: Si quod intrat in os non coinquinat hominem, quare idolothytis non uescimur? Et Apostolus scribit: Non potestis calicem  Domini bibere, et calicem demoniorum . Sciendum igitur quod ipsi quidem cibi, et Dei creatura per se omnis munda sit: sed idolorum ac demonum inuocatio ea faciat immunda.

 Tunc accedentes discipuli eius, dixerunt ei: Scis quia Pharisei, audito uerbo hoc, scandalizati sunt? Ex uno sermone omnis superstitio obseruationum Iudaicarum fuerat elisa; qui in cibis sumendis abominandisque, religionem suam sitam arbitrabantur [Al. arbitrantur]. Et quia crebro teritur in Ecclesiasticis Scripturis, scandalum, breuiter dicamus quid 113 significet. [c 67Kb] et scandalum, nos offendiculum, uel ruinam et impactionem pedis possumus dicere. Quando ergo legimus: Quicumque de minimis istis scandalizauerit quempiam, hoc intelligimus,  qui dicto factoue occasionem ruine cuiquam dederit.

 At ille respondens, ait: Omnis plantatio quam non plantauit Pater meus celestis, eradicabitur. Etiam que plana uidentur in Scripturis, plena sunt questionibus. Omnis, inquit, plantatio quam non plantauit Pater meus celestis, eradicabitur. Ergo eradicabitur et illa plantatio, de qua Apostolus ait: Ego plantaui, Apollo rigauit . Sed soluitur questio ex eo quod [d 1Kb] sequitur: Deus autem incrementum dedit . Dicit et ipse: Dei agricultura, Dei edificatio estis . Et in alio loco: Cooperatores Dei sumus. Si autem cooperatores: igitur plantante Paulo, et rigante Apollo, Deus cum cooperatoribus [Al. operatoribus] suis  plantat et rigat. Abutuntur hoc loco qui diuersas naturas  introducunt, dicentes: Si plantatio quam non plantauit Pater, eradicabitur: ergo quam plantauit ille, non potest eradicari. Sed audiant illud Ieremie; Ego uos plantaui uineam ueram, quomodo uersi estis in amaritudinem uitis aliene ? Plantauit quidem Deus, et nemo potest eradicare plantationem eius. Sed quoniam ista plantatio in uoluntate proprii arbitrii est, nullus alius eam eradicare poterit, nisi ipsa prebuerit assensum.

 Sinite illos, ceci sunt, duces cecorum. Cecus autem si ceco ducatum prestet, ambo in foueam cadunt. Hoc est quod Apostolus preceperat: Hereticum hominem post unam et alteram correptionem deuita, sciens quod peruersus sit huiuscemodi, et a semetipso damnatus . In hunc sensum et  Saluator precepit doctores pessimos dimittendos arbitrio suo, sciens eos difficulter ad ueritatem posse trahi, et cecos esse, et cecum populum in errorem trahere.

 114 Respondens autem Petrus, dixit ei: Edissere nobis parabolam istam. At ille dixit: Adhuc et uos sine intellectu estis? Quod aperte dictum fuerat, et patebat auditui, apostolus Petrus per parabolam dictum putat, et in re manifesta mysticam querit intelligentiam. Corripiturque a Domino, quare parabolice dictum putet, quod perspicue locutus est. Ex quo animaduertimus uitiosum esse auditorem, qui aut obscura manifeste, aut manifeste dicta obscure uelit intelligere.

 Non intelligitis, quia omne quod in  os intrat, in uentrem uadit, et in secessum emittitur? Que autem procedunt de ore, de corde exeunt, et ea coinquinant hominem. Omnia Euangeliorum loca apud hereticos et peruersos plena sunt scandalis. Et ex hac sententiola quidam calumniantur, quod Dominus physice disputationis ignarus, putet omnes cibos in uentrem ire, et in secessum digeri [Al. dirigi]: cum statim infuse esce per artus et uenas ac medullas, neruosque fundantur. Unde et multos, qui uitio stomachi perpetem sustinent uomitum, post cenas et prandia, statim euomere quod ingesserint, et tamen corpulentos esse: quia ad primum tactum liquidior cibus et potus per membra fundantur. Sed istiusmodi homines dum uolunt alterius imperitiam reprehendere, ostendunt suam. Quamuis enim tenuis  humor et liquens esca [e 1Kb] , cum in uenis et artubus  concocta fuerit et digesta, per occultos meatus corporis, quos Greci uocant, ad inferiora dilabitur, et in secessum uadit.

 De corde enim exeunt cogitationes male, homicidia, adulteria, fornicationes, furta, falsa testimonia, blasphemie: hec sunt que coinquinant hominem. Non lotis autem manibus manducare, non coinquinat hominem. De corde, inquit, exeunt cogitationes male. Ergo anime [a 19Kb] principale non secundum Platonem in cerebro, sed iuxta Christum in corde est: et arguendi ex hac sententia sunt, qui 115 cogitationes a diabolo immitti putant, et non ex propria nasci uoluntate. Diabolus adiutor et [b 1Kb] incentor malarum cogitationum potest esse, auctor esse non potest. Sin autem semper in insidiis  positus, leuem cogitationum nostrarum scintillam suis fomitibus inflammarit, non debemus opinari eum cordis quoque occulta rimari, sed ex corporis habitu, et gestibus estimare quid uersemus intrinsecus. uerbi gratia: Si pulchram mulierem nos crebro uiderit inspicere, intelligit [c 1Kb] cor amoris iaculo uulneratum.

 Et egressus inde iehsu, secessit in partes Tyri et Sidonis. Et ecce mulier Chananea a finibus illis egressa clamauit, dicens ei. Scribis et Phariseis calumniatoribus derelictis, transgreditur in partes Tyri et Sidonis, ut Tyrios, Sidoniosque curaret. Mulier autem Chananea egreditur de finibus pristinis, ut clamans filie impetret sanitatem. Obserua quod in quinto decimo loco filia Chananee sanetur.

 Miserere mei, Domine, fili Dauid. Inde nouit uocare filium Dauid, quia egressa iam fuerat de finibus suis, et errorem Tyriorum ac Sidoniorum loci ac fidei commutatione dimiserat.

Filia mea male a demonio uexatur. Ego filiam Chananee, [d 1Kb] puto animas esse credentium, que male a demonio uexabantur, ignorantes Creatorem, et adorantes lapidem.

 Qui non respondit ei uerbum. Non de superbia Pharisaica, nec de Scribarum supercilio; sed ne ipse sententie sue uideretur esse contrarius, per quam iusserat: In uiam gentium ne abieritis, et in ciuitates Samaritanorum ne intraueritis .  Nolebat enim occasionem calumniatoribus dare perfectamque salutem gentium, passionis et resurrectionis tempori reseruabat.

Et accedentes discipuli eius rogabant eum, dicentes: Dimitte eam, quia clamat post nos. Discipuli illo adhuc tempore mysteria Domini nescientes, uel misericordia commoti, rogabant pro 116 Chananea muliere, quam alter Euangelista Syrophenissam appellat , uel importunitate eius carere cupientes; quia non ut clementem, sed ut durum medicum crebrius inclamaret.

 Ipse autem respondens ait: Non sum missus nisi ad oues, que perierunt [Al. perditas] domus Isrel. Non quo et ad gentes non missus sit; sed quo primum missus sit ad Isrel, ut illis non  recipientibus Euangelium, iusta fieret ad gentes transmigratio. Et significanter dixit, ad oues perditas domus Isrel; ut ex hoc loco etiam unam erroneam ouem de alia parabola intelligamus.

 At illa uenit et adorauit eum, dicens: Domine, adiuua me. Qui respondens ait: Non est bonum sumere panem filiorum, et mittere canibus. Mira sub persona mulieris Chananitidis Ecclesie fides, patientia et humilitas predicatur. Fides, qua credidit sanari posse filiam suam. Patientia, qua toties contempta, in precibus perseuerat. Humilitas, qua se non canibus, sed catulis comparat. Canes autem ethnici propter idololatriam dicuntur, qui esui sanguinis dediti, et cadaueribus mortuorum, feruntur in rabiem. Nota quod ista Chananitis perseueranter  primum filium Dauid, deinde Dominum uocet, et ad extremum adoret ut Deum.

 At illa dixit: Etiam, Domine. Nam et catelli edunt de micis que cadunt de mensa dominorum suorum. Tunc respondens iehsu, ait illi: O mulier, magna est fides tua: fiat tibi sicut uis. Et sanata est filia eius ex illa hora. Scio me, inquit, filiorum panem non mereri, nec integros posse capere cibos; nec sedere ad mensam cum patre; sed contenta sum reliquiis catulorum; ut per humilitatem micarum, ad panis integri ueniam magnitudinem. O mira rerum conuersio! Isrel quondam filius, nos canes. Pro diuersitate fidei, ordo nominum commutatur.  De illis postea dicitur: Circumdederunt me canes multi . Et: uidete canes, uidete 117 malos operarios, uidete concisionem . Nos audiuimus cum Syrophenissa, et muliere que sanguine fluxerat: Magna est fides tua, fiat tibi sicut uis. Et: Filia, fides tua te saluam fecit.

 Et cum transisset inde iehsu, uenit secus mare Galilee: et ascendens in montem, sedebat ibi. Et accesserunt ad eum turbe multe, habentes secum mutos, cecos, claudos, debiles, et alios multos. Et proiecerunt eos ad pedes eius. In eo loco ubi Latinus interpres transtulit, debiles, in Greco scriptum est, , quod non generale debilitatis, sed unius infirmitatis est nomen: ut quomodo claudus dicitur, qui uno claudicat pede: sic appelletur  qui unam manum debilem habet. Nos proprietatem huius uerbi non habemus. Unde et in consequentibus euangelista ceterorum debilium exposuit sanitates, horum tacuit. Quid enim sequitur.

 Et curauit eos: ita ut turbe mirarentur, uidentes mutos loquentes, claudos ambulantes, cecos uidentes: et magnificabant Deum Isrel. De tacuit, quia quid econtrario diceret, non habebat. Hoc de uno uerbo. Intueamur autem quod sanata Chananee filia reuertatur ad Iudeam, et ad mare Galilee, et ascendat in montem: et quasi auis teneros fetus prouocet ad uolandum; ibique sedeat, et turbe concurrant ad eum, deducentes siue portantes secum uariis oppressos infirmitatibus: quos postquam curauit, dedit eis cibos; et hoc opere  completo, ascendit in nauiculam, et uenit in fines Magedan. Et ascendens in montem, sedebat ibi: et accesserunt ad eum turbe. Obserua quod muti, claudi, et ceci ducuntur ad montem, ut ibi curentur a Domino.

 iehsu autem conuocatis discipulis suis, dixit: Misereor turbe, quia triduo iam perseuerant mecum, et non habent quod manducent. Et dimittere eos ieiunos nolo, ne deficiant in uia. uult pascere quos curauit, prius aufert debilitates, ut postea sanis offerat cibos. Conuocat quoque discipulos suos, et quod facturus est, loquitur, ut uel magistris exemplum tribuat, cum minoribus atque discipulis communicanda esse consilia, uel ex confabulatione intelligant signi 118 magnitudinem, respondentes se  panes in eremo non habere. Misereor, inquit, turbe, quia triduo iam perseuerant mecum. Miseretur turbe, quia in trium dierum numero, Patri, Filio, Spirituique sancto credebant. Et non habent quod manducent. Turba semper esurit, et cibis indiget, nisi saturetur a Domino. Et dimittere eos ieiunos nolo, ne deficiant in uia. Esuriebant post magnas debilitates, et per patientiam futuros exspectabant cibos.  Non uult eos iehsu dimittere ieiunos, ne deficiant in uia. Periclitatur ergo, qui sine celesti pane ad optatam mansionem peruenire festinat. Unde et angelus loquitur ad Eliam: Surge, et manduca, quia grandem uiam ambulaturus es .

 Et dicunt ei discipuli: Unde ergo nobis in deserto panes tantos, ut saturemus turbam tantam? Et ait illis iehsu: Quot habetis panes? At illi dixerunt: Septem, et paucos pisciculos, et precepit turbe ut discumberent super terram. Et accipiens septem panes et pisces, et gratias agens fregit, et dedit discipulis suis: et discipuli dederunt populo. Et comederunt omnes, et saturati sunt. Et quod superfuit de fragmentis, tulerunt septem sportas plenas. Erant autem qui manducauerunt quatuor millia hominum, extra  paruulos et mulieres. Et dimissa turba, ascendit in nauiculam, et uenit in fines Magedan []. De hoc signo iam supra diximus, et eadem repetere otiosi est: tantum in his que discrepant, immoremur. Supra [a 1Kb] legimus: uespere autem facto, accesserunt ad eum discipuli, dicentes: Desertus est locus , et reliqua. Hic discipulis conuocatis, ipse Dominus loquitur: Misereor turbe, quia triduo iam perseuerant mecum. Ibi quinque panes erant et duo pisces: hic septem panes et pauci pisciculi. Ibi super fenum discumbunt: hic super terram. Ibi qui comedunt quinque millia sunt, iuxta panum numerum quos comedunt: hic quatuor millia. Ibi duodecim cophini replentur de reliquiis fragmentorum: hic septem sporte. In superiori ergo signo, quia  propinqui erant et uicini quinque sensuum, non ipse Dominus eorum recordatur, sed discipuli: et recordantur uespere uicina nocte, et inclinante 119 iam sole. Hic autem ipse Dominus recordatur, et misereri se dicit, et causam miserationis exponit: quia triduo iam perseuerant mecum [Al. cum eo, et secum], et dimittere eos ieiunos non uult, ne deficiant in uia. Isti qui de septem panibus, hoc est, in sacrato aluntur numero atque perfecto, non sunt quinque millia, sed quatuor millia: qui numerus semper in laude ponitur, et quadrangulus lapis non fluctuat, et non est instabilis; et ob hanc causam etiam Euangelia in eo numero consecrata sunt.

 Et accesserunt ad eum Pharisei et Sadducei tentantes, et rogauerunt  eum, ut signum de celo ostenderet eis. At ille respondens, ait illis: Facto uespere, dicitis, serenum erit; rubicundum est enim celum: et mane, hodie tempestas; rutilat enim triste celum. Faciem ergo celi diiudicare nostis, signa autem temporum non potestis scire. Generatio mala et adultera signum querit, et signum non dabitur ei, nisi signum Ione prophete. [b 2Kb] Hoc in plerisque codicibus non habetur: sensusque  manifestus est, quod ex elementorum ordine atque [a 1Kb] constantia, possint et sereni, et pluuie dies prenosci. Scribe autem et Pharisei, qui uidebantur legis esse doctores, ex prophetarum uaticinio non potuerunt intelligere Saluatoris aduentum.

 Et relictis illis, abiit, et cum uenissent discipuli eius trans fretum, obliti sunt panes accipere. Qui dixit illis. Relictis Scribis et Phariseis, quibus dixerat: Generatio mala et adultera signum querit, et signum non dabitur ei, nisi signum Ione prophete, recte abiit trans fretum, et gentium secutus est populos. Quid autem sibi uelit signum Ione, iam supra dictum est.

 Intuemini, et cauete a fermento Phariseorum et Sadduceorum. At illi cogitabant inter se,  dicentes: Quia panes non accepimus. Qui cauet a fermento Phariseorum et Sadduceorum, Legis ac littere precepta non seruat, traditiones 120 hominum negligit, ut faciat mandatum Dei.

 Sciens autem iehsu, dixit eis: Quid cogitatis inter uos, modice fidei, quia panes non habetis? Nondum intelligitis, neque recordamini quinque panum, et quinque millium hominum, et quot cophinos sumpsistis? Neque septem panum, quatuor millium hominum, et quot sportas sumpsistis? Quare non intelligitis, quia non de pane dixi uobis: Cauete a fermento Phariseorum, et Sadduceorum. Tunc intellexerunt, quia non dixerit, cauendum a fermento panum, sed a doctrina Phariseorum et Sadduceorum. Per occasionem precepti, quod Saluator iusserat, dicens: Cauete  a fermento Phariseorum et Sadduceorum, docet eos quid significent quinque panes, et septem: quinque millia hominum, et quatuor millia, que pasta sunt in eremo; quod licet signorum magnitudo perspicua sit, tamen et aliud in spirituali intelligentia demonstretur. Si enim fermentum Phariseorum et Sadduceorum non corporalem panem, sed traditiones peruersas, et heretica significat dogmata; quare et cibi, quibus nutritus est populus Dei, non ueram doctrinam integramque significent? Querat aliquis et dicat: Quomodo panes non habebant, qui statim impletis septem sportis, ascenderunt in nauiculam, et uenerunt in fines Magedan: ibique audiunt nauigantes, quod cauere debeant a fermento Phariseorum et Sadduceorum? Sed Scriptura testatur  quod obliti sint eos secum tollere. Hoc est fermentum, de quo et Apostolus loquitur; Modicum fermentum totam massam corrumpit . Istiusmodi fermentum, quod omni ratione uitandum est, habuit Marcion, et ualentinus, et omnes heretici. Fermentum hanc uim habet, ut si farine mixtum fuerit, quod paruum uidebatur, crescat in maius, et ad saporem suum uniuersam conspersionem [Al. conuersionem] trahat: ita et doctrina heretica, si uel modicam scintillam in tuum pectus iecerit, in breui ingens flamma succrescit, et totam hominis possessionem ad se trahit. Denique sequitur: Tunc intellexerunt, quia non dixisset cauendum a fermento panum, sed a doctrina Phariseorum et Sadduceorum.



LIBER TERTIUS.


  121 uenit autem iehsu in partes Cesaree Philippi. Philippus iste est frater Herodis, de quo supra diximus, tetrarcha Ituree et Trachonitidis [a 2Kb] regionis, qui in honorem Tiberii Cesaris Cesaream, que nunc Paneas dicitur, construxit, et in honorem Cesaris, pariterque sui nominis appellauit  eam Cesaream Philippi, et est in prouincia Phenicis: imitatus Herodem patrem, qui in honorem Augusti Cesaris appellauit Cesaream, que prius turris Stratonis uocabatur: et ex nomine filie eius [b 21Kb] Iuliadem trans Iordanem exstruxit. Iste [Al. ille] locus est Cesaree Philippi, ubi Iordanis 122 oritur  ad radices Libani, et habet duos fontes, unum [a 1Kb] nomine Ior, et alterum Dan, qui simul mixti, Iordanis nomen efficiunt.

Et interrogabat discipulos suos, dicens: Quem [b 1Kb] dicunt homines esse Filium hominis? Non dixit, quem me dicunt esse homines, sed Filium hominis: ne iactanter de se querere uideretur. Et nota, quod ubicumque scriptum est in ueteri Testamento, filius hominis, in Hebreo positum sit, filius Adam. Ut est illud [Al. illud quoque], quod in psalmo legimus: Filii hominum usquequo graui corde , quod in Hebreo dicitur, [c 117Kb] filii Adam. Pulchre autem interrogat: Quem dicunt 123 homines esse Filium hominis? quia qui de Filio hominis loquuntur, homines sunt: qui uero diuinitatem eius intelligunt,  non homines, sed dii appellantur.

 At illi dixerunt: Alii Ioannem Baptistam, alii autem Eliam, alii uero Ieremiam, aut unum  ex prophetis. Dicit illis iehsu. Miror quosdam interpretes causas errorum inquirere singulorum, et disputationem longissimam texere, quare Dominum nostrum Iesum Christum alii Ioannem putauerint, alii Eliam, alii Ieremiam, aut unum ex prophetis: cum sic potuerint errare in Elia et Ieremia, quomodo Herodes errauit in Ioanne, dicens: Quem ego decollaui Ioannem, ipse surrexit a mortuis, et uirtutes operantur in eo .

 uos autem quem me esse dicitis? Respondens Simon Petrus, dixit: Tu es Christus Filius Dei uiui. Prudens lector, attende, quod ex consequentibus textuque sermonis, apostoli nequaquam homines, sed dii appellantur. Cum enim dixisset: Quem dicunt homines esse Filium hominis, subiecit:  uos autem quem me esse dicitis? Illis quia homines sunt, humana opinantibus; uos qui estis dii, quem me esse existimatis? Petrus ex persona omnium  apostolorum profitetur: Tu es Christus Filius Dei uiui. Deum uiuum appellat, ad distinctionem eorum deorum, qui putantur dii, sed mortui sunt: Saturnum, Iouem, uenerem, Mineruam [Al. Cererem], Liberum, Herculem, et cetera idolorum portenta significans.

 Respondens autem iehsu, dixit ei: Beatus es, Simon Bariona, quia caro et sanguis non reuelauit tibi, sed Pater meus, qui in celis est. Testimonio de se Apostoli reddit uicem. Petrus dixerat: Tu es Christus Filius Dei uiui; mercedem recepit uera confessio: Beatus es, Simon Bariona. Quare? quia non reuelauit tibi caro et sanguis, sed reuelauit Pater. Quod caro et sanguis reuelare non potuit, Spiritus sancti gratia reuelatum est. Ergo ex confessione  sortitur uocabulum, quod reuelationem ex Spiritu sancto habeat, cuius et filius appellandus sit. Siquidem Bariona in nostra lingua sonat, 124 filius columbe. Alii simpliciter accipiunt, quod Simon, id est, Petrus, sit filius Ioannis, iuxta alterius loci interrogationem: Simon Ioannis, diligis me ? Qui respondit: Domine, tu scis. Et uolunt Scriptorum uitio deprauatum, ut pro Bar Ioanna, hoc est, filius Ioannis, Bariona scriptum sit, una detracta syllaba. Ioanna autem interpretatur, Domini gratia. Utrumque autem nomen mystice intelligi potest, quod et columba, Spiritum sanctum; et gratia Dei, donum significet spirituale. Illud quoque quod ait: Quia caro et sanguis non reuelauit tibi, Apostolice narrationi comparatur, in qua ait: Continuo  non acquieui carni et sanguini , carnem ibi et sanguinem, Iudeos significans, ut hic quoque sub alio sensu demonstretur, quod ei non per doctrinam Phariseorum, sed per Dei gratiam Christus Dei Filius reuelatus sit.

 Et ego dico tibi. Quid est quod ait: Et ego dico tibi? Quia tu mihi dixisti: Tu es Christus Filius Dei uiui: et ego dico tibi, non sermone casso, et nullum habente opus, sed dico tibi: quia meum dixisse, fecisse est.

Quia tu es Petrus, et super hanc petram edificabo Ecclesiam meam. Sicut ipse lumen apostolis donauit, ut lumen mundi appellarentur, ceteraque ex Domino sortiti sunt uocabula: ita et Simoni, qui credebat in petram Christum, Petri largitus est nomen.  At secundum metaphoram petre, recte dicitur ei: Aedificabo Ecclesiam meam super te.

 Et porte inferi non preualebunt aduersus eam. Ego [a 1Kb] portas inferi reor uitia atque peccata: uel certe hereticorum doctrinas, per quas illecti homines ducuntur ad tartarum. Nemo itaque putet de morte dici, quod apostoli conditioni mortis subiecti non fuerint, quorum martyria uideat coruscare.

 Et dabo tibi claues regni celorum. Et quodcumque ligaueris super terram, erit ligatum in celis: et quodcumque solueris super terram, erit solutum in celis. Istum locum episcopi et presbyteri non intelligentes, aliquid sibi de Phariseorum assumunt supercilio, ut uel damnent innocentes, uel soluere se noxios arbitrentur; cum apud Deum 125 non [b 2Kb] sententia sacerdotum, sed reorum uita queratur. Legimus in Leuitico  de leprosis,  ubi iubentur, ut ostendant se sacerdotibus, et si lepram habuerint, tunc a sacerdote immundi fiant: non quo sacerdotes leprosos faciant et immundos; sed quo habeant notitiam leprosi, et non leprosi, et possint discernere qui mundus, quiue immundus sit. Quomodo ergo ibi leprosum sacerdos mundum uel immundum facit: sic et hic alligat, uel soluit episcopus et presbyter, non eos qui insontes sunt, uel noxii; sed pro officio suo, cum peccatorum audierit uarietates, scit qui ligandus sit, quiue soluendus.

 Tunc precepit discipulis suis ut nemini dicerent, quia ipse esset iehsu Christus. Supra mittens discipulos ad predicandum, iusserat eis ut annuntiarent aduentum suum: hic precepit, ne se dicant  esse Iesum Christum. Mihi uidetur aliud esse Christum predicare, aliud Iesum Christum. Christus commune dignitatis est nomen: iehsu proprium uocabulum Saluatoris. Potest autem fieri, ut idcirco ante passionem et resurrectionem se noluerit predicari; ut completo postea sanguinis sacramento, opportunius apostolis diceret: Euntes docete omnes gentes , etc. Quod ne quis putet nostre tantum esse intelligentie, et non sensus Euangelici, que sequuntur, causas prohibite tunc predicationis exponunt.

 Exinde cepit iehsu ostendere discipulis suis, quia oporteret eum ire Ierosolymam, et multa pati a senioribus et scribis, et principibus sacerdotum, et occidi, et tertia die resurgere. Et est sensus: Tunc  me predicate, cum ista passus fuero, quia non prodest Christum publice predicare, et eius uulgare in  populis maiestatem, quem post paululum flagellatum uisuri sint et crucifixum, 126 et multa pati a senioribus, et scribis, et principibus sacerdotum. Et nunc iehsu multa patitur ab his, qui rursum sibi crucifigunt Filium Dei : et cum seniores putentur in Ecclesia, et principes sacerdotum, simplicem sequentes litteram, occidunt Filium Dei, qui totus sentitur in spiritu.

 Et assumens eum Petrus, cepit increpare illum, dicens: Absit a te, Domine, non erit tibi hoc. Qui conuersus dixit Petro: uade post me, Satana, scandalum es mihi: quia non sapis ea que Dei sunt, sed ea que hominum. Sepe diximus nimii ardoris amorisque quam maximi fuisse Petrum in Dominum Saluatorem. Quia ergo post confessionem  suam, qua dixerat: Tu es Christus Filius Dei uiui; et premium Saluatoris, quod audierat: Beatus es, Simon Bariona, quia caro et sanguis non reuelauit tibi; sed Pater meus qui in celis est, repente audit a Domino, oportere se ire Ierosolymam, ibique multa pati a senioribus et scribis, et principibus sacerdotum, et occidi, et tertia die resurgere, non [uict. tacet non] uult destrui confessionem suam; nec putat fieri posse ut Filius Dei occidatur: assumitque eum in affectum suum, uel separatim ducit, ne presentibus ceteris condiscipulis magistrum uideatur arguere, et cepit increpare illum amantis affectu, et optantis dicere: Absit a te, Domine: uel ut melius habetur in Greco, , , , hoc est, [a 1Kb] propitius sis tibi, Domine,  non erit tibi hoc: non potest fieri, nec recipiunt aures mee, ut Dei Filius occidendus sit. Ad quem Dominus conuersus, ait: uade retro [uict. addit me], Satana, scandalum mihi es. Satanas interpretatur, aduersarius, siue contrarius. Quia contraria, inquit, loqueris uoluntati mee, debes aduersarius appellari. [b 1Kb] Multi putant quod non Petrus correptus sit, 127 sed aduersarius spiritus, qui hec dicere Apostolo [Al. Apostolum] suggerebat. Sed mihi hic error Apostolicus, et de pietatis affectu ueniens, numquam incentiuum diaboli uidebitur: uade retro me, Satana. Diabolo dicitur: uade retro. Petrus audit: uade retro me, hoc est, [c 1Kb] sequere sententiam meam:  quia non sapis ea que Dei sunt, sed que hominum. Mee uoluntatis est, et Patris (cuius ueni facere uoluntatem  ut pro hominum salute moriar, tu tuam tantum considerans uoluntatem, non uis granum tritici in terram cadere, ut multos fructus afferat . Prudens lector inquirat quomodo post tantam beatitudinem: Beatus es, Simon Bariona; et: Tu es Petrus; et super hanc petram edificabo Ecclesiam meam; et porte inferi non preualebunt aduersus eam; et: Tibi dabo claues regni celorum; et: Quod ligaueris uel solueris super terram, erit ligatum uel solutum in celo; nunc audiat: uade retro me, Satana, scandalum mihi es? Aut que sit tam repentina conuersio, ut post tanta premia, Satanas appelletur? Sed [d 1Kb] si consideret qui hoc querit,  Petro illam benedictionem et beatitudinem, ac potestatem, et edificationem super eum Ecclesie, in futuro promissam, non in presenti datam intelliget. Aedificabo, inquit, super te Ecclesiam meam et porte inferi non preualebunt aduersus eam. Et: Dabo tibi claues regni celorum. Omnia de futuro, que si statim dedisset ei, numquam in eo praue [e 1Kb] opinionis error inuenisset locum.

 Tunc iehsu dixit discipulis suis: Si quis uult post me uenire, abneget semetipsum; et tollat crucem suam, et sequatur me. Qui enim uoluerit animam suam saluam facere, perdet eam. Qui autem perdiderit animam suam propter me, inueniet eam. Quid enim prodest homini si uniuersum mundum lucretur, anime uero sue detrimentum patiatur?  [f 1Kb] Qui deponit ueterem hominem cum operibus suis , denegat semetipsum dicens: uiuo autem iam non ego, uiuit uero in me Christus : 128 tollitque crucem suam, et mundo crucifigatur. Cui autem mundus crucifixus est, sequitur Dominum crucifixum.

Aut quam dabit homo commutationem pro anima sua? Pro Isrel datur commutatio Aegyptus et Aethiopia, et [g 6Kb] Syene : pro anima humana illa sola est retributio, quam Psalmista canit: Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo .

  Filius enim hominis uenturus est in gloria Patris sui cum angelis suis: et tunc reddet unicuique secundum opus eius. Petrus ad predicationem Dominice mortis scandalizatus, sententia Domini fuerat increpatus: prouocati discipuli, ut abnegarent se, et tollerent crucem suam, et morientium animo sequerentur magistrum. Grandis terror audientium, et qui possit, principe apostolorum perterrito, etiam aliis metum iniicere: idcirco tristibus leta succedunt, et dicit: Filius hominis uenturus est in gloria Patris sui cum angelis suis. Times mortem, audi gloriam triumphantis. uereris crucem, ausculta angelorum ministeria. Et tunc, inquit, reddet unicuique secundum opera eius . Non est distinctio Iudei et ethnici, uiri et mulieris, pauperum  et diuitum, ubi non persone, sed opera considerantur.

 Amen dico uobis, sunt quidam de hic stantibus, qui non gustabunt mortem, donec uideant Filium hominis uenientem in regno suo. Terrorem apostolorum spe medicari uoluerat promissorum, dicens: Filius hominis uenturus est in gloria Patris sui cum angelis suis. Insuper auctoritate iudicis addita: et reddet unicuique secundum opera sua. Poterat apostolorum tacita cogitatio, istiusmodi scandalum sustinere: occisionem et mortem nunc dicis esse uenturam: quod autem promittis te affuturum in gloria Patris cum angelorum ministeriis, et iudicis potestate, hoc in dies erit, et in tempora longa 129 differetur [Al. differtur]. Preuidens ergo occultorum  cognitor quid possent obiicere, presentem timorem presenti compensat premio. Quid enim dicit: Sunt quidam de hic stantibus, qui non gustabunt mortem, donec uideant Filium hominis uenientem in regno suo; ut qualis est postea uenturus, ob incredulitatem uestram presenti tempore demonstretur.

 Et [a 1Kb] post dies sex, assumens iehsu Petrum, et Iacobum, et Ioannem fratrem eius. Quare Petrus, et Iacobus, et Ioannes in quibusdam Euangeliorum locis separentur a ceteris; aut quid priuilegii habeant extra alios apostolos, crebro diximus. Nunc queritur quomodo post dies sex assumpserit eos, et duxerit in montem excelsum seorsum: cum Lucas euangelista octonarium numerum ponat . Sed facilis responsio est, quia  hic medii ponuntur dies, ibi primus additur et extremus. Non enim dicitur: Post dies octo assumpsit iehsu Petrum, et Iacobum, et Ioannem; sed die octauo.

Ducit illos in montem excelsum seorsum. Ducere ad montana discipulos, pars regni est. Ducuntur seorsum, quia multi uocati, pauci uero electi .

 Et transfiguratus est ante eos. Qualis futurus est tempore iudicandi, talis apparuit apostolis. Quod autem dicit: Transfiguratus est ante eos, nemo  putet pristinam eum formam et faciem perdidisse, uel amisisse corporis ueritatem, et assumpsisse corpus uel spirituale, uel ereum; sed quomodo transformatus sit, euangelista demonstrat, dicens.

Et resplenduit facies eius sicut sol, uestimenta autem eius facta sunt alba sicut nix. Ubi splendor faciei ostenditur, et candor describitur uestium, non substantia tollitur, sed gloria commutatur. Resplenduit facies eius sicut sol. Certe transformatus est Dominus in eam gloriam, qua uenturus est postea in regno suo. Transformatio splendorem addidit, faciem non subtraxit. Esto corpus spirituale fuerit, num et uestimenta mutata sunt, que intantum fuere candida, ut alius euangelista dixerit: Qualia fullo super terram non potest facere . Quod autem fullo  super terram potest facere, corporale est, 130 et tactui subiacet, et non spirituale et ereum, quod illudat oculis, et tantum in phantasmate conspiciatur.

 Et ecce [b 1Kb] apparuerunt illis Moyses et Elias, cum eo loquentes. Scribis et Phariseis tentantibus se, et de celo signa poscentibus, dare noluit, sed prauam postulationem confutauit responsione prudenti. Hic uero, ut apostolorum augeat fidem, dat signum de celo, Elia inde descendente quo conscenderat; et Moyse ab inferis resurgente: quod et Achaz per Isaiam precipitur, ut petat sibi signum de excelso, aut de inferno . Nam quod dictum est: Apparuerunt illis Moyses et Elias, cum eo loquentes; et in alio refertur Euangelio, nuntiasse  ei que Ierosolymis passurus esset : Lex ostenditur et prophete, qui et passionem Domini, et resurrectionem crebris uocibus nuntiarunt.

 Respondens autem Petrus, dixit ad Iesum: Domine, bonum est nos hic esse. Qui ad montana conscenderat, non uult ad terrena descendere; sed semper in sublimibus perseuerare.

Si uis, faciamus hic tria tabernacula: Tibi unum, Moysi unum, et Elie unum. Erras, Petre, sicut et alius euangelista testatur. Nescis quid dicas . Noli tria tabernacula querere, cum unum sit tabernaculum Euangelii, in quo Lex et Prophete recapitulanda sunt. Si autem queris tria tabernacula, nequaquam seruos cum Domino conferas, sed fac tria tabernacula: immo unum Patri, et Filio, et  Spiritui sancto; ut quorum est una diuinitas, unum sit et in pectore tuo tabernaculum.

 Adhuc eo loquente, ecce nubes lucida obumbrauit eos. Et ecce uox de nube, dicens: Hic est Filius meus dilectus, in quo mihi bene complacui: ipsum audite. Quia imprudenter interrogauerat, propterea responsionem Domini non meretur, sed Pater respondet pro Filio, ut uerbum Domini compleretur: Ego testimonium non dico pro me, sed Pater qui me misit, ipse pro me dicit testimonium . Nubes autem uidetur lucida, et obumbrat  eos: ut qui carnale e frondibus, aut tentoriis querebant tabernaculum, nubis lucide operirentur umbraculo. 131 uox quoque de celo Patris loquentis auditur, que et testimonium perhibeat Filio; et Petrum [Al. Petri], errore sublato, doceat ueritatem: immo per Petrum ceteros apostolos. Hic est, ait, Filius meus dilectus: huic figendum est tabernaculum, huic obtemperandum. Hic est filius, illi serui sunt: Moyses et Elias debent et ipsi uobiscum in penetralibus cordis sui Domino tabernaculum preparare.

 Et audientes discipuli, ceciderunt in faciem suam, et timuerunt ualde. Triplicem ob causam pauore terrentur, uel quia se errasse cognouerant, uel quia nubes lucida operuerat eos, aut quia Dei Patris uocem loquentis audierant: [a 1Kb] quia humana  fragilitas conspectum maioris glorie ferre non sustinet, ac toto animo et corpore contremiscens, ad terram cadit. Quanto quis ampliora quesierit, tanto magis ad inferiora collabitur, si ignorauerit mensuram suam.

 Et accessit iehsu, et tetigit eos. Quia illi iacebant, et surgere non poterant, ipse clementer accedit, et tangit eos, ut tactu timorem fuget, et debilitata membra solidentur.

Dixitque eis: Surgite, et nolite timere. Quos manu sanauerat, sanat imperio. Nolite timere. Primum timor expellitur, ut postea doctrina tribuatur.

 Leuantes autem oculos suos, neminem uiderunt, nisi solum Iesum. Rationabiliter postquam surrexerunt, non uiderunt nisi solum Iesum: ne si  Moyses et Elias perseuerassent cum Domino, Patris uox uideretur incerta, cui potissimum daret testimonium. uident ergo Iesum stantem, ablata nube, et Moysen et Eliam euanuisse: quia postquam Legis et Prophetarum umbra discesserit, que uelamento suo apostolos texerat, [b 1Kb] utrumque lumen in Euangelio reperitur.

 Et descendentibus illis de monte precepit 132 iehsu, dicens: Nemini dixeritis uisionem, donec Filius hominis a mortuis resurgat. Futuri regni premeditatio, et gloria triumphantis demonstrata fuerat in monte. Non ergo uult hoc in populos predicari, ne et incredibile esset pro rei magnitudine,  et post tantam gloriam apud rudes animos sequens [c 1Kb] crux scandalum faceret.

 Et interrogauerunt eum discipuli, dicentes: Quid ergo Scribe dicunt, quod Eliam oporteat primum uenire? Nisi causas nouerimus, quare interrogauerint discipuli super Elie nomine, stulta uidetur, et extraordinaria eorum interrogatio. Quid enim pertinet ad ea, que supra scripta sunt, de Elie aduentu querere? Traditio [d 1Kb] Phariseorum est, iuxta Malachiam prophetam  quod Elias ueniat ante aduentum Saluatoris, et reducat cor patrum ad filios, et filiorum ad patres, et restituat omnia in antiquum statum . Aestimant ergo discipuli transformationem glorie hanc esse, quam in monte uideant, et dicunt:  Si iam uenisti in gloria, quomodo precursor tuus non apparet, maxime quia Eliam uiderant recessisse. Quando autem adiiciunt: Scribe dicunt quod Eliam oporteat primum uenire: Primum dicendo, ostendunt quod nisi Elias uenerit, non sit secundum Scripturas Saluatoris aduentus.

 At ille respondens, ait illis: Elias quidem uenturus est, et restituet omnia. Dico autem uobis, quia Elias iam uenit. Ipse qui uenturus est in secundo Saluatoris aduentu, iuxta corporis fidem, nunc per Ioannem uenit in uirtute et spiritu [e 1Kb] .

Et non cognouerunt eum; sed fecerunt in eo quecumque uoluerunt: Hoc est, spreuerunt, et decollauerunt eum.

 Sic et Filius hominis passurus est ab eis.  Tunc intellexerunt discipuli, quia de Ioanne Baptista dixisset eis. Queritur autem cum Herodes et Herodias Ioannem 133 interfecerint, quomodo ipsi Iesum quoque crucifixisse dicantur: cum legamus eum a Scribis et Phariseis interfectum? Et breuiter respondendum, quod et in Ioannis nece [f 1Kb] Phariseorum factio consenserit, et in occisione Domini Herodes iunxerit uoluntatem suam: qui illusum atque despectum remiserit ad Pilatum, ut crucifigerent eum.

 Domine, miserere filio meo, quia lunaticus est, et male patitur: nam sepe cadit in  ignem, et crebro in aquam. Et obtuli eum discipulis tuis, et non potuerunt curare eum. Quam ob causam demon obseruans lune cursum, corripiat homines, et per creaturas infamare studeat Creatorem, supra diximus. Mihi autem [a 2Kb] uidetur iuxta tropologiam lunaticus esse, qui per horarum momenta mutatur ad uitia, nec persistit in cepto, sed crescit atque decrescit: et nunc in ignem fertur, quo adulterantium corda succensa sunt : nunc in aquas, que non ualent exstinguere caritatem. Quod autem dicit: Obtuli eum discipulis tuis, et non potuerunt curare eum, latenter accusat apostolos, cum impossibilitas curandi, interdum non ad imbecillitatem curantium, sed ad eorum qui curandi sunt fidem referatur, dicente Domino. Fiat tibi secundum fidem  tuam .

 Respondens autem iehsu, ait: O generatio incredula et peruersa, quousque ero uobiscum? Usquequo patiar uos? afferte huc illum ad me. Non quod tedio superatus sit, et mansuetus ac mitis, qui non aperuit sicut agnus coram tondente os suum , [b 1Kb] nec in uerba furoris eruperit; sed quod in similitudinem medici, si egrotum uideat contra sua precepta se gerere, dicat: Usquequo accedam ad domum tuam, quousque artis 134 perdam industriam, me aliud iubente, et te aliud perpetrante? Intantum autem non est iratus homini, sed uitio; et per unum hominem Iudeos arguit infidelitatis, ut statim intulerit: Afferte eum huc ad me.

 Et increpauit illum iehsu, et exiit ab eo  demonium, et curatus est puer ex illa hora. Non ille qui patiebatur, sed demon debuerat increpari. Siue increpauit puerum, et exiuit ab eo demon: [c 1Kb] quia propter peccata sua a demone fuerat oppressus.

 Et dixerunt: quare nos non potuimus eiicere illum? Dicit illis iehsu: Propter incredulitatem uestram. Amen quippe dico uobis. Hoc est quod in alio loco dicit: Quecumque in nomine meo petieritis, credentes accipietis . Ergo quoties non accipimus, non prestantis est impossibilitas, sed culpa deprecantium.

  Si habueritis fidem sicut granum sinapis, dicetis monti huic: Transi hinc, et transibit: et nichil impossibile erit uobis. Putant aliqui fidem grano sinapis comparatam, paruam dici, quod regnum celorum grano sinapis conferatur; cum apostolus dicat: Et si [d 6Kb] totam fidem habuero, ita ut montes transferam . Ergo magna est fides, que grano sinapis cequatur. Montis translatio non eius significatur, quem oculis carnis aspicimus, sed illius qui a Domino translatus fuerat ex lunatico. Quod enim ait: Dicetis monti huic, transi hinc, et transibit, de [e 1Kb] demone intelligitur. Ex quo stultitie coarguendi sunt, qui contendunt, apostolos, omnesque credentes, ne paruam quidem habuisse fidem: quia nullus eorum montes transtulerit. Neque enim tantum  prodest montis de alio in alium locum translatio: et uana signorum querenda ostentatio; quantum in utilitatem omnium iste mons 135 transferendus est, qui per prophetam dicitur corrumpere omnem terram .

 Hoc autem genus non eiicitur, nisi per orationem et ieiunium. Dum docet quomodo nequissimus demon possit expelli, omnes instituit ad uitam.

 Conuersantibus autem eis in Galilea, dixit illis iehsu: Filius hominis tradendus est in manus hominum, et occident eum; et tertia die resurget. Et contristati sunt uehementer. Semper prosperis miscet tristia, ut cum repente uenerint, non terreant apostolos; sed a premeditatis ferantur animis: Si enim contristat eos quod occidendus est,  debet letificare quod die tertio dicitur resurrecturus. Porro quod contristantur, et contristantur uehementer, non de infidelitate uenit  uerum quia pro dilectione magistri nichil de eo sinistrum, et humile patiuntur audire.

 Et cum uenissent Capharnaum, accesserunt qui didrachma accipiebant, ad Petrum, et dixerunt: Magister uester non soluit didrachma? Ait: Etiam. [f 1Kb] Post Augustum Cesarem Iudea facta est  tributaria, et omnes censi capite ferebantur. Unde et Ioseph cum Maria cognata sua professus [Al. profectus] est in Bethleem. Rursum quoniam nutritus erat in Nazareth  ex more poscunt tributa: et pro signorum magnitudine hi qui exigebant, non audent ipsum repetere, sed discipulum conueniunt, siue malitiose interrogant: utrum reddat tributa, an contradicat Cesaris uoluntati; iuxta quod in alio loco legimus: Licet Cesaris tributa soluere, an non ?

Et cum intrasset in domum, preuenit eum iehsu, dicens. Qui didrachma exigebant, seorsum conuenerant Petrum. Cumque intrasset domum, antequam Petrus suggereret, interrogat Dominus, ne scandalizentur  discipuli ad postulationem tributi; cum uideant eum nosse que absente se gesta sunt.

 Quid tibi uidetur, Simon? Reges terre a quibus accipiunt tributum uel censum, a filiis suis, an ab alienis? Et ille dixit: Ab alienis. Dixit illi iehsu: Ergo liberi sunt filii. Dominus 136 noster, et secundum carnem, et secundum spiritum filius regis erat, uel ex Dauid stirpe generatus, uel omnipotentis uerbum Patris. Ergo tributa quasi regum filius non debebat, sed qui humilitatem carnis assumpserat, debuit adimplere omnem iustitiam. Nosque infelices qui Christi censemur nomine, et nichil dignum tanta facimus maiestate: ille pro nobis et crucem sustinuit, et tributa reddidit, nos pro illius honore tributa non reddimus, et quasi filii regis  a uestigalibus immunes sumus.

 Ut autem non scandalizemus eos: uade ad mare, et mitte hamum, et eum piscem qui primus ascenderit, tolle. Et aperto ore eius, inuenies staterem: illum sumens, da eis pro me et te. Quid primum mirer in hoc loco, nescio, utrum prescientiam, an magnitudinem Saluatoris. Prescientiam quod nouerat piscem habere in ore staterem, et quod primus ipse capiendus esset. Magnitudinem atque uirtutem, si ad uerbum eius statim stater in ore piscis creatus est, et quod futurum erat, ipse loquendo fecerit. uidetur autem mihi secundum mysticos intellectus, iste esse piscis qui primus captus est, qui in profundo maris erat, et in salsis amarisque gurgitibus morabatur, ut per secundum Adam liberaretur primus  Adam: et id quod in ore eius, hoc est in confessione fuerat inuentum, pro Petro et Domino redderetur. Et pulchre idipsum quidem datur pretium, sed diuisum est, quia pro Petro quasi pro peccatore pretium reddebatur: Dominus autem noster peccatum non fecerat, nec dolus inuentus est in ore eius . Stater dicitur, qui duo habet didrachmata, ut ostenderetur similitudo carnis, dum eodem et seruus et Dominus pretio liberantur. Sed et simpliciter intellectum edificat auditorem: dum tante  [a 1Kb] Dominus fuerit paupertatis, ut unde tributa pro se et apostolo redderet, non habuerit. Quod si quis obiicere uoluerit: et quomodo Iudas in loculis portabat pecuniam? Respondebimus, rem pauperum in usus suos conuertere nefas putauit, nobisque idem tribuit exemplum.

 In illa hora accesserunt discipuli ad Iesum, dicentes: Quis putas maior est in 137 regno celorum? Quod sepe monui, etiam nunc obseruandum est. Cause querende sunt singulorum Domini dictorum atque factorum. Post inuentum staterem, post tributa reddita, quid sibi uult apostolorum repentina interrogatio? In illa hora accesserunt discipuli ad Iesum dicentes, Quis putas maior est in regno celorum? Quia uiderant pro Petro et Domino  idem tributum redditum, ex equalitate pretii, arbitrati sunt Petrum omnibus apostolis esse prelatum, qui in redditione tributi Domino fuerat comparatus, ideo interrogant, quis maior sit in regno celorum? uidensque iehsu cogitationes eorum, et causas erroris intelligens, uult desiderium glorie, humilitatis contentione sanare.

 Et aduocans iehsu paruulum, statuit eum in medio eorum, et dixit. uel simpliciter quemlibet paruulum, ut etatem quereret, et similitudinem innocentie demonstraret. uel certe paruulum statuit in medio eorum seipsum, qui non ministrari, sed ministrare uenerat, ut eis humilitatis tribueret exemplum. Alii paruulum interpretantur Spiritum sanctum, quem posuerit in cordibus discipulorum, [b 1Kb] ut  superbiam in humilitatem mutaret.

 Amen dico uobis, nisi conuersi fueritis et efficiamini sicut paruuli, non intrabitis in regnum celorum. Non precipitur apostolis, ut etatem habeant paruulorum, sed ut innocentiam, et quod illi per annos possident, hi possideant per industriam: ut malitia, non sapientia paruuli sint.

 Quicumque ergo humiliauerit se sicut paruulus iste, hic est maior in regno celorum. Sicut iste paruulus, cuius uobis exemplum tribuo, non perseuerat in iracundia, non lesus meminit, non uidens pulchram mulierem delectatur, non aliud cogitat, et aliud loquitur; sic et uos nisi talem habueritis innocentiam, et animi puritatem, non poteritis regna celorum intrare. Siue aliter: Quicumque humiliauerit  se sicut paruulus iste, hic est maior in regno celorum. Qui imitatus fuerit me, et se in exemplum mei humiliauerit, ut tantum se deiiciat, quantum ego deieci [Supp. me], 138 formam serui accipiens, hic intrabit in regnum celorum .

 Et qui susceperit unum paruulum talem in nomine meo, me suscipit. Qui talis fuerit, ut Christi imitetur humilitatem et innocentiam, in eo Christus suscipitur. Et prudenter, ne cum delatum fuerit apostolis, se putent honoratos, adiecit, non illos sui  [Al. suo] merito, sed magistri honore suscipiendos.

 Qui autem scandalizauerit unum de pusillis istis qui in me credunt. Nota quod qui scandalizatur, paruulus est: maiores enim scandala non recipiunt.

Expedit ei ut suspendatur mola asinaria in collo eius, et demergatur in profundum maris. Quamquam hec generalis possit esse sententia aduersus omnes qui aliquem scandalizant, tamen iuxta consequentiam sermonis etiam contra apostolos dictum intelligi potest, qui interrogando, quis maior esset in regno celorum, uidebantur inter se de dignitate contendere, et si in hoc uitio permansissent, poterant eos quos ad fidem uocabant, per suum scandalum perdere, dum apostolos uiderent inter se de honore pugnare.  Quod autem dixit: Expedit ei ut suspendatur mola asinaria in collo eius, secundum ritum prouincie loquitur, quo maiorum criminum ista apud ueteres Iudeos pena fuerit, ut in profundum ligato saxo demergerentur. Expedit autem ei, quia multo melius est pro culpa breuem recipere penam, quam eternis seruari cruciatibus. Non enim uindicabit [Al. iudicabit] Dominus bis in idipsum .

 ue mundo a scandalis. Necesse est enim ut ueniant scandala. uerumtamen ue homini per quem scandalum uenit.

Non quod necesse sit uenire scandala, alioquin sine culpa essent, qui scandalum faciunt, sed cum necesse sit in isto mundo fieri scandala, [a 44Kb] unusquisque suo uitio scandalis patet. Simulque per generalem  sententiam percutitur Iudas, qui proditioni animum preparauerat.

 Si autem manus tua, uel pes tuus scandalizat te, abscinde eum et proiice abs te. Bonum est tibi ad uitam ingredi debilem uel claudum, quam duas manus, 139 uel duos pedes habentem mitti in ignem eternum. Et si oculus tuus scandalizat te, erue eum, et proiice abs te. Bonum est tibi cum uno oculo in uitam intrare, quam duos oculos habentem mitti in gehennam ignis. Necesse est quidem uenire scandala: ue tamen ei est homini, qui quod necesse est ut fiat in mundo, uitio suo facit, ut per se fiat. Igitur omnis truncatur affectus, et uniuersa propinquitas amputatur, ne per occasionem pietatis unusquisque credentium scandalis pateat. Si, inquit, ita est quis tibi coniunctus,  ut manus, pes, oculus, et est utilis atque sollicitus, et acutus ad perspiciendum: scandalum autem tibi facit, et propter dissonantiam morum te pertrahit in gehennam: melius est, ut et propinquitate eius, et emolumentis carnalibus careas, ne dum uis lucrifacere cognatos et necessarios, causam habeas ruinarum. Itaque non frater, non uxor, non filii, non amici, non omnis affectus qui nos excludere potest a regno celorum, amori Domini preponatur. Nouit unusquisque credentium, quid sibi noceat, uel  in quo sollicitetur animus, ac sepe [b 1Kb] tentetur. Melius est uitam solitariam ducere, quam ob uite presentis necessaria, eternam uitam perdere.

 uidete ne contemnatis unum ex his pusillis. Dico enim uobis: quia angeli eorum in celis [c 1Kb] semper uident faciem Patris mei qui in celis est. uenit enim Filius hominis saluare quod perierat. Supra dixerat per manum, et pedem, et oculum, omnes propinquitates et necessitudines, que scandalum facere poterant, amputandas: austeritatem itaque sententie, subiecto precepto temperat, dicens: uidete ne contemnatis unum ex pusillis istis. Sic, inquit, precipio seueritatem, ut, [d 1Kb] commisceri clementiam doceam. Quantum in uobis est, nolite contemnere, sed per uestram salutem etiam illorum querite sanitatem.  Sin autem perseuerantes in peccatis uideritis, et uitiis seruientes, melius est uos solos saluos fieri, quam perire cum pluribus. Quia angeli eorum in celis uident semper faciem Patris. Magna dignitas animarum, ut unaqueque habeat ab ortu natiuitatis in custodiam sui angelum delegatum. Unde legimus in Apocalypsi Ioannis: Angelo 140 Ephesi, Thyatire, et angelo Philadelphie, et angelis quatuor reliquarum Ecclesiarum scribe hec . Apostolus quoque precipit uelari capita in ecclesiis feminarum, propter angelos .

 Quid uobis uidetur? Si fuerint alicui centum oues, et errauerit una ex eis: nonne relinquit nonaginta nouem in montibus, et uadit querere eam que errauit? Et si contigerit ut inueniat eam: amen  dico uobis, quia gaudebit super ea magis quam super nonaginta nouem, que non errauerunt. Consequenter ad clementiam prouocat, qui premiserat, dicens: uidete ne contemnatis unum ex pusillis istis, et subiungit parabolam nonaginta nouem ouium in montibus relictarum, et unius errantis, quam pastor bonus, quia propter nimiam infirmitatem ambulare non poterat, humeris suis ad reliquum gregem reportauit. Quidam putant istum esse pastorem, qui cum in forma Dei esset, non rapinam arbitratus est se esse equalem Deo; sed exinaniuit se, formam serui accipiens, factus obediens Patri usque ad mortem, mortem autem crucis : et ob id ad terrena descenderit, ut saluam faceret unam ouiculam que perierat, hoc est, humanum genus. Alii uero  in nonaginta nouem ouibus, iustorum putant numerum intelligi; et in una ouicula, peccatorem, secundum quod in alio loco dixerat: Non ueni iustos uocare, sed peccatores: non enim opus habent sani medico, sed hi qui se male habent . Ista parabola in Euangelio secundum Lucam cum aliis duabus parabolis decem drachmarum et duorum filiorum scripta est .

 Sic non est uoluntas ante Patrem uestrum qui in celis est, ut pereat unus de pusillis istis. Refert  ad superius propositum, de quo dixerat: uidete ne contemnatis unum ex pusillis istis; et docet idcirco parabolam positam, ut pusilli non contemnantur. In eo autem quod dicit: Non est uoluntas ante Patrem uestrum, ut pereat unus de pusillis istis: quoties aliquis perierit de pusillis istis, ostenditur quod non uoluntate Patris perierit.

 Si autem peccauerit in te frater tuus, uade, et corripe eum inter te et ipsum solum. Si te audierit, lucratus eris fratrem tuum. Si autem te non audierit, 141 adhibe tecum adhuc unum uel duos, ut in ore duorum uel trium testium stet omne uerbum. Quod si non audierit eos, dic Ecclesie. Si autem Ecclesiam non audierit, sit tibi sicut ethnicus et publicanus. Si peccauerit in nos frater noster, et in qualibet causa  nos leserit, dimittendi habemus potestatem, immo necessitatem, qua [Al. quia] precipitur, ut debitoribus nostris debita dimittamus. Si autem in Deum quis peccauerit, non est nostri arbitrii. Dicit enim Scriptura diuina: Si peccauerit homo in hominem, rogabit pro eo sacerdos. Si autem in Deum peccauerit, quis rogabit pro eo? Nos econtrario in Dei iniuria benigni sumus, in nostris contumeliis exercemus odia. Corripiendus est autem frater seorsum, ne si semel pudorem, ac uerecundiam amiserit, remaneat in peccato. Et siquidem audierit, lucrifacimus animam eius, et per alterius salutem, nobis quoque acquiritur salus. Sin autem audire noluerit, adhibeatur frater. Quod si nec illum audierit, adhibeatur et tertius, uel corrigendi studio, uel conueniendi sub testibus.  Porro si nec illos audire uoluerit, tunc multis dicendum est, ut detestationi eum habeant, et qui non potuit pudore saluari, saluetur opprobriis. Quando autem dicitur: Sit tibi sicut ethnicus et publicanus, ostenditur maioris esse detestationis, qui sub nomine fidelis agit opera infidelium, quam hi qui aperte Gentiles sunt. Publicani enim uocantur secundum tropologiam, qui seculi sectantur lucra, et exigunt uectigalia per negotiationes et fraudes, ac furta, scelerataque periuria.

 Amen dico uobis: quecumque alligaueritis super terram, erunt ligata et in celo: et quecumque solueritis super terram, erunt soluta et in celo. Quia dixerat: Si autem Ecclesiam non audierit, sit  tibi sicut ethnicus et publicanus, et poterat contemptoris fratris hec occulta esse responsio, uel tacita cogitatio, si me despicis, et ego te despicio, si tu me condemnas, et mea sententia condemnaberis: potestatem tribuit apostolis, ut sciant qui a talibus condemnantur, humanam sententiam diuina sententia roborari, et quodcumque ligatum fuerit in terra, ligari pariter et in celo.

 Iterum dico uobis: quia si duo ex uobis consenserint super terram, de omni re 142 quamcumque petierint, fiet illis a Patre meo qui in celis est. Ubi enim sunt duo uel tres congregati in nomine meo, ibi sum in medio eorum. Omnis supra sermo nos  ad concordiam prouocarat. Igitur et premium pollicetur, ut sollicitius festinemus ad pacem, cum se dicat inter duos et tres medium fore. Iuxta illud exemplum tyranni, qui duos amicos captos  sic probare uoluit, ut uno tento, alterum dimitteret. Cumque reuertisset ad condictam diem, admirans amborum fidem, rogauit ut se haberent tertium. Possumus et hoc spiritualiter intelligere, quod ubi spiritus et anima corpusque consenserint, et non inter se bellum diuersarum habuerint uoluntatum [Al. uoluptatum]; carne concupiscente aduersus spiritum, et spiritu aduersus carnem, de omni re quam petierint, impetrent a Patre. Nullique dubium quin bonarum rerum  postulatio sit, ubi corpus ea uult habere que spiritus.

 Tunc accedens Petrus ad eum, dixit: Domine, quoties peccabit in me frater meus, et dimittam ei? usque septies? Dicit illi iehsu: Non dico tibi usque septies? sed usque septuagies septies. Heret sibi sermo Dominicus, et in modum funiculi triplicis rumpi non potest. Supra dixerat: uidete ne contemnatis unum ex pusillis istis; et adiecerat: Si peccauerit in te frater tuus, uade, et corripe eum inter te et ipsum solum; et premium repromiserat, dicens: Si duo ex uobis consenserint super terram, de omni re impetrabunt quam petierint; et ego ero in medio eorum. Prouocatus apostolus Petrus interrogat, quoties fratri in se peccanti dimittere debeat, et cum interrogatione  profert sententiam, usque septies? Cui respondit iehsu: Non usque septies, sed usque septuagies septies, id est, quadringentis nonaginta uicibus, ut toties peccanti fratri dimitteret in die, quoties ille peccare non possit.

 Ideo assimilatum est regnum celorum homini regi, qui uoluit rationem ponere cum seruis suis. Familiare est Syris et maxime Palestinis ad omnem sermonem suum parabolas iungere: ut quod per simplex preceptum teneri ab auditoribus non potest, per similitudinem exemplaque teneatur. Precepit itaque Petro sub comparatione regis et domini, et serui, qui debitor decem millium 143 talentorum, a domino rogans, ueniam impetrauerat; ut ipse quoque dimittat conseruis suis minora peccantibus. Si  enim ille rex et dominus seruo debitori decem millia talentorum tam facile dimisit, quanto magis serui conseruis suis debent minora dimittere? Quod ut manifestius fiat, dicamus sub exemplo: Si quis nostrum commiserit adulterium, homicidium, sacrilegium, maiora crimina decem millium talentorum, rogantibus dimittuntur, si et ipsi dimittant minora peccantibus. Sin autem ob factam contumeliam [a 1Kb] simul implacabiles, et propter amarum uerbum perpetes habeamus discordias: nonne nobis uidemur recte redigendi in carcerem: et sub exemplo operis nostri hoc agere, ut maiorum nobis delictorum uenia non relaxetur?

  Et cum cepisset rationem ponere, oblatus est ei unus qui debebat decem millia talenta. Cum autem non haberet unde redderet, iussit eum dominus uenundari, et uxorem eius, et filios, et omnia que habebat, et reddi. Procidens autem seruus ille, rogabat eum, dicens: Patientiam habe in me, et omnia reddam tibi. Misertus autem dominus serui illius, dimisit eum: et debitum dimisit ei. Egressus autem seruus ille, inuenit unum de conseruis suis, qui debebat ei centum denarios: et tenens suffocabat eum, dicens: Redde quod debes. Et procidens conseruus eius rogabat eum, dicens: Patientiam habe in me, et omnia reddam tibi. Ille autem noluit: sed abiit, et misit eum in carcerem, donec redderet debitum. uidentes autem conserui eius que fiebant, contristati sunt ualde: et uenerunt,  et narrauerunt domino suo omnia que facta fuerant. Tunc uocauit illum dominus suus, et ait illi: Serue nequam, omne debitum dimisi tibi, quoniam rogasti me. Nonne ergo oportuit et te misereri conserui tui, sicut et ego tui misertus sum? Et iratus dominus eius, tradidit eum tortoribus quoadusque redderet uniuersum debitum. Scio [a 1Kb] quosdam istum qui debebat decem millia talenta, diabolum interpretari, cuius uxorem et filios uenundandos perseuerante illo in malitia, insipientiam et malas cogitationes intelligi uolunt. Sicut enim iusti uxor, dicitur sapientia: sic uxorem 144 iniusti et peccatoris, appellari stultitiam. Sed quomodo ei dimittat dominus decem millia talenta; et ille nobis conseruis suis centum denarios non dimiserit, nec Ecclesiastice interpretationis  est, nec a prudentibus uiris recipiende.

 Sic et Pater meus celestis faciet uobis, si non remiserit unusquisque fratri suo de cordibus uestris. Formidolosa sententia, si iuxta nostram mentem sententia Dei flectitur atque mutatur. Si parua fratribus non dimittimus, magna nobis a Deo non dimittentur. Et quia potest unusquisque dicere: nichil habeo contra eum, ipse nouit: habet Deum iudicem, non mihi cure est, quid uelit agere, ego ignoui ei; confirmat sententiam suam, et omnem simulationem ficte pacis euertit, dicens: Si non remiseritis unusquisque fratri suo de cordibus uestris.

 Et factum est cum consummasset iehsu sermones istos, migrauit a Galilea; et uenit in fines Iudee trans Iordanem: et secute sunt  eum turbe multe et curauit eos ibi. Et accesserunt ad eum Pharisei tentantes eum, et dicentes: Si licet homini dimittere uxorem suam quacumque ex causa? De Galilea uenerat ad Iudeam: idcirco Phariseorum Scribarumque factio interrogat eum: utrum liceat homini dimittere uxorem suam qualibet causa, ut quasi cornuto teneant eum syllogismo: et quodcumque responderit, captioni pateat. Si dixerit, dimittendas  esse uxores qualibet ex causa, et ducendas alias, pudicitie predicator sibi uidebitur docere contraria. Si autem responderit, non omnem ob causam debere dimitti, quasi sacrilegii reus tenebitur; et aduersus doctrinam Moysi ac per Moysen Dei, facere iudicabitur. Igitur Dominus sic responsionem temperat, ut decipulam eorum transeat, Scripturam sanctam adducens in testimonium, et naturalem legem, primamque Dei sententiam secunde opponens; que non uoluntate Dei, sed peccantium necessitate concessa est.

 Qui respondens ait eis: Non legistis, quia qui fecit ab initio, masculum et feminam fecit eos? Hoc in exordio Geneseos scriptum est. Dicendo autem, masculum 145 et feminam, ostendit secunda  uitanda coniugia. Non enim ait, masculum et feminas, quod ex priorum repudio querebatur: sed masculum et feminam, ut [b 1Kb] unius coniugis consortia necterentur.

 Et dixit: propter hoc dimittet homo patrem et matrem, et adherebit uxori sue: et erunt duo in carne una. Itaque iam non sunt duo, sed una caro. Similiter ait, adherebit uxori sue, non uxoribus. Et erunt duo in carne una. Premium nuptiarum, e duabus unam carnem fieri. Castitas iuncta spiritui, unus efficitur spiritus.

Quod ergo Deus coniunxit, homo non separet. Deus coniunxit, unam faciendo carnem uiri et femine: hanc homo non potest separare, nisi forsitan solus Deus. Homo separat, quando propter desiderium secunde  uxoris, primam dimittit. Deus separat, qui et coniunxerat, quando ex consensu propter seruitutem Dei  sic habemus uxores, quasi non habentes .

 Dicunt illi: Quid ergo Moyses mandauit dari libellum repudii, et dimittere? Aperiunt calumniam quam parauerant. Et certe Dominus non propriam sententiam protulerat, sed ueteris historie et mandatorum Dei fuerat recordatus.

 Ait illis: quoniam Moyses ad duritiam cordis uestri permisit uobis dimittere uxores uestras: ab initio autem non fuit sic. Quod dicit istiusmodi est: Numquid potest Deus sibi esse contrarius, ut aliud ante iusserit, et sententiam suam nouo frangat imperio? Non ita sentiendum est: sed Moyses cum uideret,  propter desiderium secundarum coniugum, que uel ditiores, uel iuniores, uel pulchriores essent, primas uxores interfici, aut malam uitam ducere, maluit indulgere discordiam, quam odia et homicidia perseuerare . Simulque considera, quod non dixit: Propter duritiam cordis uestri permisit uobis Deus, sed Moyses: ut iuxta Apostolum  consilium sit hominis, non imperium Dei.

  Dico autem uobis, quia quicumque dimiserit uxorem suam, nisi ob fornicationem, et aliam duxerit, mechatur. Et qui dimissam duxerit, mechatur. Sola fornicatio est que uxoris uincat affectum: immo cum illa unam carnem in aliam diuiserit, et se fornicatione separauerit 146 a marito, non debet teneri: ne uirum quoque sub maledicto faciat, dicente Scriptura: Qui adulteram tenet, stultus et impius est. Ubicumque est igitur fornicatio, et fornicationis suspicio, libere uxor dimittitur. Et quia poterat accidere, ut aliquis calumniam faceret innocenti, et ob secundam copulam nuptiarum, ueteri crimen impingeret, sic priorem dimittere iubetur uxorem, ut secundam, prima uiuente, non habeat. Quod enim dicit, tale est: Si non propter libidinem,  sed propter iniuriam dimittis uxorem: quare expertus infelices priores nuptias, nouarum te immittis periculo? Necnon quia poterat euenire, ut iuxta eamdem legem uxor quoque marito daret repudium, eadem cautela precipitur, ne secundum accipiat uirum. Et quia meretrix, et que semel fuerat adultera, opprobrium non timebat, secundo [a 1Kb] precipitur uiro, quod si talem duxerit, sub adulterii sit crimine.

 Dicunt ei discipuli eius: Si ita est causa homini cum uxore, non expedit nubere. Graue pondus uxorum est, si excepta causa fornicationis, eas dimittere non licet. Quid enim si temulenta fuerit, si iracunda, si malis moribus, si luxuriosa, si gulosa, si uaga, si iurgatrix, si maledica, teneda erit istiusmodi?  uolumus nolumus [Al. nolimus uelimus], sustinenda est. Cum enim essemus liberi, uoluntarie nos subiecimus seruituti. uidentes ergo apostoli graue uxorum iugum, proferunt motum animi sui, et dicunt: si ita est causa homini cum uxore non expedit nubere.

 Qui dixit illis: Non omnes capiunt uerbum istud, sed quibus datum est. Nemo putet sub hoc uerbo, uel fatum, uel fortunam introduci: quod hi sunt uirgines, quibus a Deo datum sit, aut quos quidam ad hoc casus adduxerit, sed his datum est qui petierunt, qui uoluerunt, qui ut acciperent, laborauerunt. Omni enim petenti dabitur, et querens inueniet, et pulsanti aperietur .

  Sunt enim eunuchi, qui de matris utero sic nati sunt: et sunt eunuchi, qui facti sunt ab hominibus: et sunt eunuchi, qui seipsos castrauerunt propter regnum celorum. Qui potest capere, capiat. Triplex genus est eunuchorum: duorum carnalium, et tertii spiritualis. Alii sunt qui de matris utero sic nascuntur. 147 Alii quos uel captiuitas facit, uel delicie matronales. Tertii sunt qui seipsos castrauerunt  propter regnum celorum; et qui cum possint esse uiri, propter Christum eunuchi fiunt. Istis promittitur premium: superioribus autem quibus castimonie necessitas, non uoluntas est, nichil omnino debetur. Possumus et aliter dicere. Eunuchi sunt ex matris utero, [b 1Kb] qui frigidioris nature sunt, nec libidinem appetentes. Et alii, qui ab hominibus fiunt: quos aut philosophi faciunt, aut propter idolorum cultum emolliuntur in feminas: uel persuasione heretica simulant castitatem, ut mentiantur religionis ueritatem. Sed nullus eorum consequitur regna celorum, nisi qui se castrauerit propter Christum. Unde et infert: Qui potest capere capiat; ut unusquisque consideret uires suas, utrum possit uirginalia et pudicitie implere precepta. Per se enim  castitas blanda est, et quemlibet ad se alliciens. Sed considerande sunt uires, ut qui potest capere, capiat. Quasi hortantis uox Domini est, et milites suos ad pudicitie premium concitantis. Qui potest capere, capiat; qui potest pugnare, pugnet, superet ac triumphet.

 Tunc oblati sunt ei paruuli, ut manus eis imponeret et oraret. Discipuli autem increpabant eos. iehsu uero ait eis. Non quo nollent eis Saluatoris et manu et uoce benedici; sed quo necdum habentes plenissimam fidem, putarent eum in similitudinem hominum offerentium importunitate lassari.

 Sinite paruulos, et nolite prohibere eos ad me uenire: talium est enim regnum celorum. Et cum  imposuisset eis manus, abiit inde. Significanter dixit, talium, non istorum: ut ostenderet non etatem regnare sed mores; et his qui similem haberent innocentiam et simplicitatem, premium repromitti. Apostolo quoque in eamdem sententiam congruente: Fratres nolite pueri effici sensibus, sed malitia paruuli estote: sensu autem ut perfecti sitis .

 Et ecce unus accedens ait illi: Magister bone, quid boni faciam, ut habeam uitam eternam? Qui dicit ei. Iste qui 148 interrogat quomodo uitam consequatur eternam, et adolescens, et diues est [Al. erat], et superbus; et iuxta alium euangelistam, non uoto discentis, sed tentantis interrogat .

  Quid me interrogas de bono. Unus est bonus Deus. Quia [Al. Qui] magistrum uocauerat bonum, et non Deum, uel Dei Filium confessus erat, discit quamuis sanctum hominem comparatione Dei non esse bonum, de quo dicitur: Confitemini Domino, quoniam bonus . Ne quis autem putet in eo quod bonus Deus dicitur, excludi a bonitate Filium Dei, legimus in alio loco: Pastor bonus ponit  animam suam pro ouibus suis . Et in Propheta, Spiritum bonum terramque bonam. Igitur et Saluator non bonitatis testimonium renuit. Sed magistri absque Deo exclusit errorem.

 Si autem uis ad uitam ingredi, serua mandata. Dicit illi: Que? iehsu autem dixit: Non homicidium facies. Non adulterabis. Non facies furtum. Non falsum testimonium dices. Honora patrem tuum et matrem: et diliges proximum tuum sicut teipsum. Adolescentem istum tentatorem esse, et ex eo probare possumus, quod dicente sibi Domino, Si uis ad uitam ingredi, serua mandata, rursum fraudulenter interrogat que sint illa mandata: quasi aut non ipse legerit, aut Dominus possit Deo iubere contraria.

 Dicit illi adolescens: Omnia hec custodiui  [a 1Kb] a iuuentute mea, quid adhuc mihi deest? Ait illi iehsu. Mentitur adolescens. Si enim hoc quod positum est in mandatis: Diliges proximum tuum sicut teipsum, opere complesset, quomodo postea audiens: uade, et uende que habes, et da pauperibus, tristis recessit, quia habebat possessiones multas?

 Si uis perfectus esse, uade, uende que habes, et da pauperibus, et habebis thesaurum in celo, et ueni, sequere me. In potestate nostra est, utrum uelimus esse perfecti. Tamen quicumque perfectus esse uoluerit, debet uendere que habet: et non ex parte uendere, sicut Ananias fecit et Sapphyra ; sed totum uendere: et cum uendiderit, omne dare pauperibus, et sic sibi preparare thesaurum in regno celorum. 149 [b 1Kb] Et hoc ad perfectionem non sufficit,  nisi post contemptas diuitias Saluatorem sequatur, id est, relictis malis, faciat bona. Facilius enim sacculus contemnitur, quam uoluptas. Multi diuitias relinquentes, Dominum non sequuntur. Sequitur autem Dominum, qui imitator eius est, et per uestigia illius graditur. Qui enim dicit se in Christo credere, debet quomodo ille ambulauit, et ipse ambulare .

 Abiit tristis, erat enim habens multas possessiones. Hec est tristitia que ducit ad mortem. Causaque tristitie redditur, quod habuerit multas possessiones, id est, spinas et tribulos, que sementem Dominicam suffocauerint.

 iehsu autem dixit discipulis suis: Amen dico uobis, quia diues difficile intrabit in regno celorum.  Et quomodo Abraham, Isaac, et Iacob diuites  intrarunt in regnum celorum , et in Euangelio Mattheus et Zacheus, diuitiis derelictis, Domini testimonio predicantur? Sed considerandum, quod eo tempore quo intrauerunt, diuites esse desierunt. Tamdiu ergo non intrabunt, quamdiu diuites fuerint. Et tamen quia difficulter diuitie contemnuntur, non dixit: Impossibile est diuites intrare in regnum celorum, sed difficile. Ubi difficile ponitur, non impossibilitas pretenditur; sed raritas demonstratur.

 Et iterum dico uobis: Facilius est camelum per foramen acus transire, quam diuitem intrare in regnum celorum. Auditis autem his, discipuli mirabantur ualde, dicentes: Quis ergo poterit saluus esse? Aspiciens autem iehsu, dixit illis: Apud  homines hoc impossibile est, apud Deum autem 150 omnia possibilia sunt. Hoc dicto ostenditur non [c 21Kb] difficile esse, sed impossibile. Si enim quomodo camelus non potest intrare per foramen acus, sic diues intrare non potest in regna celorum, nullus diuitum saluus erit. Sed si legamus Isaiam, quomodo cameli Madian et Epha ueniant Ierusalem cum donis atque muneribus : et qui prius curui erant, et uitiorum prauitate distorti, ingrediantur portas Ierusalem, uidebimus quomodo et isti cameli, quibus diuites comparantur, cum deposuerint grauem sarcinam peccatorum, et totius corporis prauitatem, intrare possint per angustam portam, et arctam uiam, que ducit ad uitam . [d 1Kb] Interrogantibus autem discipulis, et admirantibus austeritatem  dicti, Quis ergo saluus fiet? clementia sua seueritatem sententie temperauit, dicens: Que apud homines impossibilia, apud Deum possibilia sunt.

 Tunc respondens Petrus, dixit ei: Ecce nos reliquimus omnia, et secuti sumus te: Quid ergo erit nobis? Grandis fiducia: Petrus piscator erat, diues non fuerat, cibos manu et arte querebat: et tamen loquitur confidenter, Reliquimus omnia. Et quia non sufficit tantum relinquere, iungit quod perfectum est: et secuti sumus te. Fecimus quod iussisti, quid igitur nobis dabis premii?

 iehsu autem dixit illis: Amen dico uobis, quod uos qui secuti estis me in regeneratione, cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus  Isrel. Non dixit: qui reliquistis omnia, hoc  enim et [a 22Kb] Crates fecit philosophus, et multi alii diuitias contempserunt; sed qui secuti estis me: 151 quod proprie apostolorum est atque credentium. In regeneratione, cum sederit Filius hominis in sede maiestatis sue, quando [b 1Kb] ex mortuis de corruptione resurgent incorrupti, sedebitis et uos in soliis iudicantium, condemnantes duodecim tribus Isrel: quia uobis credentibus, illi credere noluerunt.

 Et omnis qui reliquerit domum, uel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit. Multi autem erunt primi nouissimi, et nouissimi primi. Locus iste cum illa sententia congruit, in qua Saluator loquitur: Non ueni pacem mittere, sed gladium. ueni  enim separare hominem a patre suo, et matrem a filia, et nurum a socru: et inimici hominis domestici eius . Qui ergo propter fidem Christi, et predicationem Euangelii, omnes affectus contempserint, atque diuitias et seculi uoluptates: isti centuplum recipient, et uitam eternam possidebunt. Ex occasione huius sententie, quidam introducunt mille annos post resurrectionem, dicentes tunc nobis centuplum omnium rerum quas dimisimus, et uitam eternam esse reddendam: non intelligentes quod si in ceteris digna sit repromissio, in uxoribus appareat turpitudo; ut qui unam pro Domino dimiserit, et centum recipiat in futuro. Sensus ergo iste est: Qui carnalia pro Saluatore dimiserit, spiritualia recipiet: que comparatione et merito sui  ita erunt, quasi [c 1Kb] si paruo numero centenarius numerus comparetur. Unde dicit et Apostolus, qui unam tantum domum, et unius prouincie paruos agros  dimiserat: Quasi nichil habentes, et omnia possidentes .

 Simile est regnum celorum homini patrifamilias, qui exiit primo mane conducere operarios in uineam suam. Conuentione autem facta cum operariis ex denario diurno, misit eos in uineam suam. Et egressus circa horam tertiam, uidit alios stantes in foro otiosos, et dixit illis: Ite et uos in uineam meam, et quod iustum fuerit dabo uobis. Illi autem abierunt. 152 Iterum autem exiit circa sextam et nonam horam, et fecit similiter. Circa undecimam uero exiit, et inuenit alios stantes, et dicit illis: Quid hic statis tota die otiosi? Dicunt ei: Quia nemo nos conduxit. Dicit illis: Ite et uos in uineam meam. Cum sero autem factum esset, dicit dominus  uinee procuratori suo: uoca operarios, et redde illis mercedem; incipiens a nouissimis usque ad primos. Cum uenissent ergo qui circa undecimam horam uenerant, acceperunt singulos denarios. uenientes autem et primi, arbitrati sunt quod plus essent accepturi: acceperunt autem et ipsi singulos denarios. Et accipientes, murmurabant aduersus patrem familias, dicentes: Hi nouissimi una hora fecerunt, et pares illos nobis fecisti, qui portauimus pondus diei et estus? At ille respondens uni eorum, dixit. Parabola ista, uel similitudo regni celorum, ex his que premissa sunt, intelligitur. Scriptum est enim ante eam: Multi erunt primi nouissimi, et nouissimi primi. Non [d 1Kb] tempori deferente Domino, sed fidei. Dicitque patremfamilias primo mane exisse, ut conduceret operarios in  uineam suam, et pretium operis constituisse denarium. Deinde egressum circa horam tertiam, uidisse alios stantes in platea otiosos: et illis nequaquam  denarium, sed quod iustum est fuisse pollicitum. Sexta quoque hora et nona fecisse similiter. Undecima autem inuenisse alios stantes, qui tota die otiosi fuerant, et misisse eos in uineam. Cum autem sero factum esset, precepisse procuratori suo, ut a nouissimis inciperet reddere, hoc est, ab operariis hore undecime usque ad operarios hore prime; omnesque pariter contra nouissimos inuidia concitatos, iniquitatem arguisse patrisfamilias. Non quod minus acceperint quam fuerat constitutum, sed quod plus accipere uoluerint his, in quos se clementia conductoris effuderat. Mihi uidentur prime hore esse operarii Samuel, et Ieremias, et Baptista Ioannes, qui possunt cum Psalmista dicere: Ex utero matris mee Deus meus es tu .  Tertie uero hore operarii sunt, qui a pubertate seruire Deo ceperunt. 153 Sexte hore, qui matura etate susceperunt iugum Christi. None, qui iam declinante [Al. declinant] ad senium. Porro undecime, qui ultima senectute: et tamen omnes pariter accipiunt premium, licet diuersus labor sit. Sunt qui hanc parabolam aliter edisserant. Prima hora [a 1Kb] uolunt missum esse in uineam Adam et reliquos patriarchas usque ad Ne; tertia, ipsum Ne usque ad Abraham et circumcisionem ei datam; sexta ab Abraham usque ad Moysen, quando Lex data est; nona, ipsum Moysen et prophetas; undecima, apostolos et gentium populum, quibus omnes inuident. Unde hoc ipsum intelligens post horam iam undecimam, cum esset prope solis occasum et ad  uesperam, Ioannes Euangelista loquitur: Filioli mei, nouissima hora est . Et simul considera, quod iniustitiam patrisfamilias, quam in undecime hore operariis omnes pariter accusant, in seipsis non intelligunt. Si enim iniquus est paterfamilias, non in uno iniquus est, sed in omnibus: quia non sic laborauit tertie hore operarius, quomodo ille qui a prima hora est missus in uineam. Similiter et sexte hore operarius minus laborauit tertie hore operario; et none, sexte hore operario. Omnis itaque retro uocatio gentibus inuidet, et in Euangelii torquetur gratia. Unde et Saluator concludens parabolam: Erunt, inquit primi nouissimi, et nouissimi primi. Quod [b 1Kb] Iudei de capite uertantur in caudam: et nos de cauda mutemur in caput.

  Amice, non facio tibi iniuriam. Legi in [c 1Kb] cuiusdam libro, amicum istum qui increpatur a patrefamilias, prime hore operarium, protoplastum intelligi, et eos qui illo tempore crediderunt.

 Nonne ex denario conuenisti mecum? Denarius figuram regis habet. Recepisti ergo mercedem quam tibi promiseram, hoc est, imaginem et similitudinem 154 meam: quid queris amplius; et non tam ipse plus accipere, quam alium nichil accipere desideras, quasi alterius consortio minuatur premii meritum?

 Tolle quod tuum est, et uade. uolo autem et huic nouissimo dare sicut et tibi: Aut non licet mihi quod uolo, facere? Iudeus in Lege non gratia, sed opere saluatur. Qui enim fecerit eam, uiuet in ea. Unde dicitur ad eum:

 An oculus tuus nequam est, quia ego bonus sum? Sic erunt nouissimi primi, et primi nouissimi. Multi enim sunt uocati, pauci uero electi. Idipsum sonat et illa Luce parabola, ubi maior filius minori  inuidet, et non uult eum recipi penitentem, et patrem accusat iniustitie. Et ut sciamus hunc esse sensum quem diximus, titulus parabole huius finisque consentiunt. Sic erunt, inquit, nouissimi primi, et primi nouissimi. Multi enim sunt uocati, pauci uero electi.

 Et ascendens iehsu Ierosolymam, assumpsit duodecim discipulos suos secreto, et ait illis: Ecce ascendimus Ierosolymam, et Filius hominis tradetur principibus sacerdotum et Scribis: et condemnabunt eum morte, et tradent eum gentibus ad illudendum, et flagellandum, et crucifigendum, et tertia die resurget. Crebro hoc ipsum discipulis dixerat: sed quia multis in medio disputatis, poterat labi de memoria quod audierant, iturus Ierosolymam, et secum  ducturus apostolos, ad tentationem eos parat: ne cum uenerit persecutio et crucis ignominia, scandalizentur.

 Tunc accessit ad eum mater filiorum Zebedei cum filiis suis, adorans et petens aliquid ab eo. Qui dixit ei: Quid uis? Ait illi: Dic ut sedeant hi duo filii mei, unus ad dexteram tuam, et unus ad sinistram in regno tuo. Unde opinionem regni habet mater filiorum Zebedei, ut cum Dominus dixerit: Filius hominis tradetur principibus sacerdotum et Scribis, et condemnabunt eum morte, et tradent gentibus ad illudendum, et flagellandum, et crucifigendum; et ignominiam 155 passionis timentibus discipulis annuntiaret, illa postulet gloriam triumphantis? hac, ut reor, ex causa, quia post omnia dixerat Dominus:  et tertia die resurget, putauit eum mulier post resurrectionem illico regnaturum; et hoc quod in secundo aduentu promittitur, in primo esse complendum, et auiditate feminea presentia cupit, immemor futurorum.  Quod autem interrogat Dominus, et, illa petente, respondit: Quid uis? non uenit de ignorantia: sed ex eius persona dicitur, qui flagellandus et crucifigendus erat: quomodo et in Hemorrhousa: Quis me tetigit ? Et de Lazaro: Ubi posuistis eum ? In ueteri quoque Testamento: Adam, ubi es ? Et: Descendens uidebo si iuxta clamorem, [a 6Kb] qui uenit ad me, perficiant: sin autem non est, ut sciam . Postulat autem mater filiorum Zebedei errore muliebri et pietatis affectu, nesciens quid peteret. Nec mirum si ista arguatur imperitie; cum de Petro dicatur, quando tria uult facere tabernacula, nesciens quid diceret .

 Respondens autem iehsu, dixit: Nescitis  quid petatis. Mater postulat, et Dominus discipulis loquitur, intelligens preces eius ex filiorum descendere uoluntate.

Potestis bibere calicem, quem ego bibiturus sum? Dicunt ei: Possumus. Calicem in Scripturis diuinis passionem intelligimus, [b 1Kb] iuxta illud: Pater, si possibile est, transeat a me calix iste . Et in psalmo: Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo ; statimque infert quis iste sit calix: Pretiosa in conspectu Domini mors Sanctorum eius.

 Ait illis: Calicem quidem meum bibetis: sedere autem ad dexteram meam et sinistram, non est meum dare uobis, sed quibus paratum est a Patre meo.  Queritur quomodo calicem martyrii filii Zebedei, Iacobus uidelicet et Ioannes biberint, cum Scriptura narret Iacobum tantum Apostolum ab Herode capite truncatum : Ioannes autem propria morte uitam finierit. Sed si legamus ecclesiasticas historias, in quibus 156 fertur, quod et ipse propter martyrium sit missus in feruentis olei dolium, et inde ad suscipiendam coronam Christi athleta processerit, statimque relegatus in Pathmos insulam sit, uidebimus martyrio animum non defuisse, et bibisse Ioannem calicem confessionis: quem et tres pueri in camino ignis biberunt , licet persecutor non fuderit sanguinem. Quod autem dicit: sedere ad dextram meam et sinistram, non est meum dare uobis, sed quibus paratum est a Patre meo, sic  intelligendum est: Regnum celorum non est dantis, sed accipientis. Non est enim acceptio personarum apud Deum : sed quicumque talem se prebuerit ut regno celorum dignus fiat, hic accipiet, quod non persone, sed uite paratum est. Si itaque tales estis qui consequamini regnum celorum, quod Pater meus triumphantibus et uictoribus preparauit, uos quoque accipietis illud. Alii de Moyse et Elia dictum uolunt: quos paulo ante in monte cum eo uiderant loquentes: sed mihi nequaquam uidetur. Ideo enim sedentium in regno celorum uocabula non dicuntur; ne paucis nominatis, ceteri putarentur exclusi.

 Et audientes decem, indignati sunt de duobus fratribus. Decem apostoli non indignantur  matri filiorum Zebedei, nec ad [c 1Kb] mulieris audaciam referunt postulantis; sed ad filios, quod ignorantes mensuram suam, immodica cupiditate exarserent, quibus et Dominus dixerat: Nescitis quid petatis. Subintelligitur autem uel ex responsione Domini, uel ex indignatione apostolorum, quod filii matrem immiserint ad grandia postulanda.

 iehsu autem uocauit eos ad se, et ait: Scitis quia principes gentium dominantur eorum; et qui maiores sunt, potestatem exercent in eos. Non ita erit inter uos: sed quicumque uoluerit inter uos maior fieri, sit uester minister. Et qui uoluerit inter uos primus esse, erit uester seruus. Humilis magister et mitis, nec cupiditatis immodice duos [Al. suos] arguit postulantes; nec decem reliquos indignationis  increpat et liuoris, sed tale ponit 157 exemplum, quo doceat eum maiorem esse, qui minor fuerit, et illum dominum fieri, qui omnium seruus sit. Frustra igitur aut illi immoderata quesierint: aut isti dolent super maiorum desiderio: cum ad summitatem uirtutum non potentia, sed humilitate ueniatur. Denique sui proponit exemplum, ut si dicta paruipenderent, erubescerent ad opera, et dicit:

 Sicut Filius hominis non uenit ministrari, sed ministrare. Nota, quod crebro diximus, eum qui ministrat, appellari Filium hominis.

Et dare animam suam redemptionem pro multis. Quando formam serui accepit, ut pro mundo sanguinem funderet . Non dixit animam suam redemptionem dare pro [d 18Kb] omnibus, sed pro  multis, id est, pro his qui credere uoluerint.

 Et egredientibus illis ab Iericho, secuta est eum turba multa. Et ecce duo ceci sedentes secus uiam, audierunt quia iehsu transiret; et clamauerunt, dicentes: Domine, miserere nostri, fili Dauid. Turba autem increpabat eos ut tacerent. At illi magis clamabant, dicentes: Domine, miserere nostri, fili Dauid. Multi latrones erant in Iericho, qui egredientes et descendentes de Ierusalem, [a 1Kb] interficere et uulnerare consueuerant: idcirco Dominus uenit Iericho cum discipulis suis, ut liberet uulneratos, et multam turbam secum trahat. Denique postquam egredi uolunt ab Iericho, secuta est eum turba multa. Si mansisset Ierosolymis, et numquam ad humilia descendisset, turba usque hodie sederet in tenebris,  et in umbra mortis. 158 Sed et duo ceci erant iuxta uiam. Cecos appellat qui necdum dicere poterant: In lumine tuo uidebimus lumen . Secus uiam, quia uidebantur quidem Legis habere notitiam: sed uiam, que Christus est, ignorabant: quos plerique Phariseos intelligunt et Sadduceos, alii uero utrumque populum, et ueteris Testamenti et noui: quod alter scriptam Legem, alter naturalem sequens, sine Christo cecus erat. Hi quia per se uidere non poterant, audierunt preconia Saluatoris, et confessi sunt filium Dauid. Sin autem uterque cecus refertur ad populum Iudeorum, hoc quod [b 1Kb] sequitur, Increpabat eos turba, super ethnicis intelligendum est: quos Apostolus monet ne glorientur, et superbiant contra radicem suam ; sed cum  ipsi errore priorum inserti fuerint ex oleastro in bonam oliuam, nequaquam debeant inuidere priorum saluti. Miserere nostri, fili Dauid. Increpantur a turbis, et nichilominus non tacent: sed crebrius idipsum ingeminant, ut desiderium plenum uere lucis ostendant.

 Et stetit iehsu, et uocauit eos, et ait:  Quid uultis ut faciam uobis? Dicunt illi: Domine, ut aperiantur oculi nostri. Ceci erant, quo pergerent ignorabant, et sequi non poterant Saluatorem. Multe fouee in Iericho, multe rupes et prerupta in profundum uergentia: idcirco Dominus stat, ut uenire possint et uocari iubet, ne turbe prohibeant: et interrogat quasi ignorans quid uelint, ut ex responsione cecorum manifesta 159 debilitas pateat, et uirtus ex remedio cognoscatur.

 Misertus autem eorum iehsu, tetigit oculos eorum: et confestim uiderunt, et secuti sunt eum. Tangit oculos, et prestat artifex quod natura non dederat. Aut certe quod debilitas tulerat, donat misericordia. Statimque uiderunt, et secuti sunt eum. Qui ante in Iericho contracti sedebant, et clamare  tantum nouerant, postea sequuntur Iesum, non tam pedibus quam uirtutibus.

 Et cum appropinquasset Ierosolymis, et uenisset Bethphage ad montem Oliueti, tunc iehsu misit duos discipulos, dicens eis: Ite in castellum quod contra uos est: et statim inuenietis asinam alligatam, et pullum cum ea: soluite et adducite mihi. Et si quis uobis aliquid dixerit, dicite: Quia Dominus his opus habet: et confestim dimittet eos. Egreditur de Iericho, turbis eductis inde quamplurimis, et cecis reddita sanitate, appropinquat Ierosolymis, magnis ditatus mercibus: salute credentium reddita, ingredi cupit urbem pacis, et locum uisionis Dei, et arcem [c 1Kb] speculatorii. Cumque appropinquaret Ierosolymis, et uenisset Bethphage ad domum  maxillarum , misit duos discipulos suos, [d 41Kb] , id est, scientiam et operam, ut ingrederentur castellum. Dixitque eis: Ite in castellum quod contra uos est. Contra apostolos enim erat, nec iugum  doctrinarum uolebat accipere. Et statim, inquit, inuenietis asinam alligatam, et pullum cum ea: soluite et adducite mihi. Alligata erat asina multis uinculis peccatorum. Pullus quoque lasciuus, et frenorum impatiens 160 cum matre, secundum Euangelium Luce , [a 1Kb] multos habebat dominos, non uni errori et dogmati subditus: et tamen multi domini qui sibi potestatem illicitam uindicabant, uidentes uerum Dominum, et seruos eius uenisse, qui ad soluendum missi fuerant, non audent resistere. Que sit autem asina, et pullus asine, dicemus in subditis.

 Hoc autem factum est, ut adimpleretur quod dictum est per prophetam, dicentem: Dicite filie Sion, Ecce rex tuus uenit tibi mansuetus, sedens super  asinam et pullum filium subiugalis. Hoc in propheta Zacaria scriptum est: de quo plenius, si uite spatium fuerit, in suo dicetur loco. Nunc stringendum breuiter, quod secundum litteram in paruo itineris spatio super utrumque animal sedere non quiuerit. Aut enim sedit asine, et pullus absque sessore fuit: aut si pullo, quod magis competit, usus est ad sedendum, asina ducta est libera. Ergo cum historia uel impossibilitatem habeat, uel turpitudinem, ad altiora transmittimur: ut asina [b 1Kb] ista que subiugalis fuit, et edomita, et iugum legis traxerat, Synagoga intelligatur; pullus asine, lasciuus et liber, Gentium populus, quibus sederit iehsu, et missis ad eos [c 1Kb] duobus discipulis suis, uno in Circumcisionem, et altero in Gentes.

  Euntes autem discipuli, fecerunt sicut precepit illis iehsu. Et adduxerunt asinam et pullum: et imposuerunt super eos uestimenta sua, et eum desuper sedere fecerunt. Pullus iste et asina, quibus apostoli sternunt uestimenta sua, ut iehsu mollius sedeat, ante aduentum Saluatoris nudi erant, multisque sibi in eos dominatum uindicantibus, absque operimento frigebant. Postquam uero suscepere apostolicas uestes, pulchriores effecti, Dominum habuere sessorem. [d 1Kb] uestis autem apostolica, 161 uel doctrina uirtutum, uel edissertio Scripturarum intelligi potest, siue Ecclesiasticorum dogmatum uarietates:  quibus nisi anima instructa fuerit et ornata, sessorem habere Dominum non meretur.

 Plurima autem turba strauerunt uestimenta sua in uia. uidete differentiam uniuscuiusque persone. Apostoli uestimenta sua super asinum ponunt, turba que uilior est, substernit pedibus asini; necubi offendat in lapidem, ne calcet spinam, ne labatur in foueam.

Alii autem cedebant ramos de arboribus, et sternebant in uia. De arboribus frugiferis, quibus mons Oliueti consitus est, cedebant ramos, sternebantque in uia: ut praua recta facerent, et equarent inequalia: quo rectius atque securius in corde credentium, Christus, demonum atque uitiorum uictor incederet.

  Turbe autem que precedebant, et que sequebantur, clamabant, dicentes: Osanna filio Dauid: benedictus qui uenit in nomine Domini; osanna in excelsis. Quia manifesta est historia, spiritualem sequamur ordinem disserendi. Turbe que egresse fuerant de Iericho, et secute sunt Saluatorem ac discipulos eius, postquam pullum asine solutum uiderunt  et apostolorum uestibus exornatum, et sedentem super eum Dominum Iesum, supposuerunt uestimenta sua, et strauerunt uiam ramis arborum. Cumque opere cuncta fecissent, uocis quoque tribuunt testimonium: et precedentes [e 1Kb] atque sequentes non breui atque silenti confessione, sed clamore plenissimo resonant: Osanna [f 1Kb] filio Dauid, benedictus qui uenit in nomine  Domini. Quod autem dicit: Turbe que precedebant et que sequebantur, utrumque ostendit populum, et qui ante Euangelium, et qui post Euangelium Domino crediderunt, consona Iesum confessionis uoce laudare: et secundum superioris parabole exemplum diuersarum horarum operarios, unum fidei accipere premium. Porro quod sequitur: Osanna filio Dauid, quid significet, 162 et ante annos plurimos in breui epistola [g 1Kb] ad Damasum, tunc Romane urbis episcopum, dixisse memini; et nunc perstringam breuiter. In centesimo decimo septimo psalmo, qui manifeste de aduentu Saluatoris scriptus  est, inter cetera hoc quoque legimus: Lapidem quem reprobauerunt edificantes, hic factus est in caput anguli. A Domino factum est istud [Al. et] hoc est mirabile in oculis nostris. Hec est dies quam fecit Dominus, exsultemus, et letemur in ea. Statimque iungitur: O Domine, saluum me fac: O domine, [a 1Kb] bene prosperare. Benedictus qui uenit in nomine Domini: benediximus uobis de domo Domini, et cetera . Pro eo quod habetur in Septuaginta interpretibus; , , id est, o Domine, saluum fac; in Hebreo legimus: ANNA ADONAI OSIANNA , quod manifestius interpretatus est Symmachus dicens: Obsecro, Domine, saluum, [b 1Kb] fac, obsecro. Nemo ergo putet ex duobus uerbis, Greco uidelicet, et Hebreo, sermonem  esse compositum, sed totum Hebraicum: et significare quod aduentus Christi salus mundi sit. Unde et sequitur: Benedictus qui uenit in nomine Domini. Saluatore quoque id ipsum in Euangelio comprobante: Ego ueni in nomine Patris mei, et non me recepistis. Alius ueniet in nomine suo, et recipietis eum . Necnon quod iungitur, Osanna, id est, salus in excelsis, perspicue ostenditur, quod aduentus Christi non tantum hominum salus, sed totius mundi sit: terrena iungens celestibus: Ut omne genu ei flectatur [Al. flectat], celestium, terrestrium, et infernorum .

 Et cum intrasset Ierosolymam, commota est uniuersa ciuitas, dicens: Quis est hic? Populi [Al. Multi] autem dicebant. Intreunte Iesu cum  turba tota, Ierosolymorum ciuitas commouetur, mirans frequentiam, nesciens ueritatem, et dicens: Quis est hic? Quod quidem in alio loco dicentes angelos legimus: Quis est iste rex glorie ? Aliis autem uel ambigentibus, uel interrogantibus, uilis plebecula confitetur: a minoribus incipiens, ut ad maiora perueniat, et dicit:

163 Hic est iehsu propheta a Nazareth Galilee. Propheta, quem et Moyses similem sui dixerat esse uenturum, et qui proprie apud Grecos cum [c 17Kb] arthro scribitur. [d 17Kb] A Nazareth autem Galilee, quia ibi  educatus fuerat: [e 1Kb] ut flos campi nutriretur in flore uirtutum.

 Et intrauit iehsu in templum Dei: et eiiciebat omnes uendentes et ementes in templo, et mensas nummulariorum, et cathedras uendentium columbas euertit. Et dixit eis: Scriptum est: Domus mea, domus orationis uocabitur: uos autem fecistis illam speluncam latronum. Comitatus iehsu turba credentium , ingreditur templum, et eiicit omnes qui uendebant et emebant in templo: mensasque nummulariorum subuertit, et cathedras uendentium columbas dissipauit, dixitque eis, de Scripturis sanctis testimonium proferens : quod domus Patris eius, orationis domus esse deberet,  non spelunca latronum, uel domus negotiationis : sicut in alio Euangelista scriptum est . Ex hoc primum sciendum, quod iuxta mandata Legis augustissimo in toto orbe templo Domini, et de cunctis pene regionibus Iudeorum illuc populo confluente, innumerabiles immolabantur hostie, maxime festis diebus, taurorum, arietum, hircorum: pauperibus ne absque sacrificio essent, pullos columbarum, et turtures offerentibus: accidebat plerumque, ut qui de longe uenerant, non haberent uictimas. Excogitauerunt igitur sacerdotes, quomodo predam de populo facerent, et omnia animalia quibus opus erat ad sacrificia, uendebant, ut et uenderent non habentibus, et ipsi rursum empta susciperent. Hanc stropham eorum crebra uenientium  inopia dissipabat, qui indigebant sumptibus, et non solum 164 hostias non habebant, sed ne unde emerent quidem aues et uilia munuscula. Posuerunt itaque et nummularios qui mutuam sub cautione darent pecuniam. Sed quia erat Lege preceptum , ut nemo usuras acciperet, et prodesse non poterat pecunia fenerata, que commodi nichil haberet, et interdum sortem perderet, excogitauerunt et aliam technam, ut pro nummulariis, [f 101Kb] Collybistas facerent, cuius uerbi proprietatem Latina lingua non exprimit. Collyba  dicuntur apud eos, que nos appellamus tragemata, uel uilia munuscula. uerbi gratia, frixi [Al. fricti] ciceris, uuarumque passarum, et poma diuersi generis. Igitur quia usuras accipere non poterant Collybiste, qui pecuniam fenerati erant, pro usuris accipiebant uarias species, ut quod in nummo non licebat, in his rebus exigerent que nummis cemuntur, quasi non hoc ipsum Ezechiel [a 1Kb] predicauerit, dicens: Usuram et superabundantiam non accipietis . Istiusmodi Dominus cernens in domo Patris negotiationem seu latrocinium, ardore spiritus concitatus (iuxta quod scriptum est in sexagesimo octauo psalmo , fecit sibi flagellum de funiculis, et tantam hominum multitudinem eiecit de templo,  dicens: Scriptum est: Domus mea, domus orationis uocabitur: uos autem fecistis eam speluncam latronum. Latro enim est, et templum Dei in latronum conuertit specum, qui lucra de religione sectatur, cultusque eius non tam cultus Dei quam negotiationis occasio est. Hoc iuxta historiam: ceterum secundum mysticos intellectus, quotidie iehsu ingreditur templum Patris, et eiicit omnes [b 1Kb] tam episcopos et presbyteros et diaconos, quam laicos, et uniuersam turbam de Ecclesia sua, et unius criminis habet uendentes pariter et ementes. Scriptum est enim: Gratis accepistis, gratis date. 165 Mensas quoque nummulariorum subuertit. Obserua, propter auaritiam sacerdotum, altaria Dei nummulariorum mensas appellari. Cathedrasque uendentium columbas  euertit, qui uendunt gratiam Spiritus sancti, et omnia faciunt, ut subiectos populos deuorent, de quibus dicit [Al. dicitur]: Qui deuorant populum meum sicut escam panis . Iuxta simplicem intelligentiam, columbe non erant in cathedris, sed in caueis, nisi forte columbarum institores sedebant in cathedris. Quod penitus absurdum est, quia in cathedris, magistrorum magis dignitas indicatur, que ad nichilum redigitur, cum mixta fuerit lucris. Quod de Ecclesiis diximus, unusquisque de se intelligat. Dicit enim Apostolus: uos estis templum Dei, et Spiritus sanctus habitat in uobis . Non sit in domo pectoris nostri negotiatio, non ementium uendentiumque commercia,  non donorum cupiditas, ne ingrediatur iehsu iratus et rigidus, et non aliter mundet templum suum, nisi flagello adhibito, ut de spelunca latronum, et de domo negotiationis, domum faciat orationis.

 Et accesserunt ad eum ceci et claudi in templo, et sanauit eos. Nisi mensas nummulariorum euertisset, cathedrasque columbas uendentium, ceci et claudi lucem pristinam, et concitum gradum non meruissent recipere.

 uidentes autem principes sacerdotum et Scribe mirabilia que fecit, et pueros clamantes in templo, et dicentes: Osanna filio Dauid, indignati sunt, et dixerunt ei: Audis quid isti dicunt? Plerique arbitrantur maximum esse signorum, quod Lazarus  suscitatus est , quod cecus ex utero lumen acceperit , quod ad Iordanem uox audita sit Patris , quod transfiguratus in monte gloriam ostenderit triumphantis . Mihi inter omnia signa que fecit hoc uidetur [c 1Kb] mirabilius esse, quod unus homo, et illo tempore contemptibilis, et intantum uilis 166 ut postea crucifigeretur, Scribis et Phariseis contra se seuientibus, et uidentibus lucra [d 1Kb] sua destrui, potuerit ad unius flagelli uerbera tantam eiicere multitudinem, mensasque subuertere, et cathedras confringere, et alia facere, que infinitus non fecisset exercitus. Igneum enim quiddam [e 1Kb] atque sidereum radiabat ex oculis eius, et diuinitatis maiestas lucebat in facie. Cumque manum non audeant iniicere sacerdotes,  tamen opera calumniantur, et testimonium populi atque puerorum qui clamabant, Osanna filio Dauid, uertunt in calumniam: quod uidelicet hoc non dicatur nisi soli Filio Dei. uideant ergo episcopi, et quantumlibet sancti homines, cum quanto periculo [f 1Kb] dici ista sibi patiantur [Al. patiuntur], si Domino cui uere hoc dicebatur, quia necdum erat solida credentium fides, pro crimine impingitur.

 iehsu autem dicit eis: Utique. Numquam legistis, quia ex ore infantium et lactentium perfecisti laudem? Quam moderate [g 1Kb] sententiam temperat, et responsio utrimque uergens, et calumnie non patens? Non dixit quod Scribe audire cupiebant, bene faciunt pueri, ut mihi testimonium perhibeant,  nec rursum, errant: pueri sunt, debetis etati ignoscere; sed profert exemplum de octauo psalmo, ut, tacente Domino, Scripturarum testimonium puerorum dicta firmaret.

 Et relictis illis, abiit foras extra ciuitatem in Bethaniam, ibique mansit. Reliquit incredulos, et urbem egressus contradicentium, iuit Bethaniam, quod interpretatur domus obedientie, iam tunc uocationem gentium prefigurans, ibique mansit, quia in Isrel permanere non potuit. Hoc quoque intelligendum est, quod tante fuerit paupertatis, et ita nulli adulatus sit, ut in urbe maxima nullum hospitem, nullam inuenerit mansionem, sed in agro 167 paruulo apud Lazarum sororesque eius habitaret: eorum quippe uicus Bethania est.

  Mane autem reuertens in ciuitatem, esuriit. Et uidens fici arborem unam secus uiam, uenit ad eam, et nichil inuenit in ea, nisi folia tantum. Et ait illi: Numquam ex te fructus nascatur in sempiternum, et arefacta est continuo ficulnea. Et uidentes discipuli mirati sunt, dicentes: Quomodo continuo aruit? Discussis noctis tenebris, matutina luce radiante, et uicina meridie, in qua Dominus passione sua illustraturus erat orbem, cum in ciuitatem reuerteretur, esuriit, uel ueritatem humane carnis ostendens, uel esuriens salutem credentium, et estuans ad incredulitatem Isrelis. Cumque uidisset arborem unam  iuxta uiam: habebat enim Legem, et ideo iuxta uiam erat, quia non credebat in uiam,  uenit ad eam, stantem scilicet et immobilem, et non habentem Euangelii pedes: nichilque inuenit in ea, nisi folia tantum, promissionum strepitum, traditiones Pharisaicas, et iactationem Legis, et ornamenta uerborum absque ullis fructibus ueritatis. Unde et alius euangelista dicit: Nondum enim erat tempus ; siue quod tempus nondum uenerat saluationis Isrel, eo quod nondum Gentilium populus subintrasset, siue quod preterisset tempus fidei, quia ad illum primum ueniens, et spretus, transisset ad nationes. Et ait illi: Numquam ex te fructus nascatur, uel in sempiternum, uel in seculum: utrumque enim [Al. ] Grecus sermo significat. Et arefacta est liculnea, [b 1Kb] que esuriente Domino, cibos quos ille cupierat, non habebat. Sic  autem aruerunt folia, ut truncus ipse remaneret, et fractis ramis, uireret [Al. uiueret] radix, que in nouissimo tempore si credere uoluerit, uirgulta fidei pullulet, impleaturque Scriptura, dicens: Est arbori spes [Iob XIu, 7]. Iuxta litteram autem Dominus passurus in populis, et baiulaturus scandalum crucis, debuit discipulorum animos signi anticipatione firmare. Unde et discipuli mirantur, dicentes: Quomodo continuo aruit? 168 Potuit ergo Saluator  eadem uirtute etiam inimicos siccare suos, nisi eorum per penitentiam exspectasset salutem.

 Respondens autem iehsu, ait eis: Amen dico uobis, si habueritis fidem, et non hesitaueritis, non solum de ficulnea facietis; sed et si monti huic dixeritis: Tolle [c 1Kb] et iacta te in mare, fiet. Et omnia quecumque petieritis in oratione credentes, accipietis. Latrant contra nos Gentilium canes in suis uoluminibus, que in impietatis proprie memoriam reliquerunt, asserentes apostolos non habuisse fidem, quia montes transferre non potuerint. Quibus nos respondebimus, multa facta esse signa a Domino, iuxta Ioannis Euangeliste testimonium, que scripta essent, mundus capere non posset . Non quo mundus uolumina capere non  potuerit, que potest, quamuis multiplicia sint, unum armariolum, uel unum capere scrinium: sed quod magnitudinem signorum pre miraculis et incredulitate ferre non possit. Igitur et hec credimus fecisse apostolos, sed ideo scripta non esse, ne infidelibus contradicendi maior daretur occasio. Alioquin interrogemus eos, utrum credant his signis, que scripta narrantur, an non. Et cum incredulos uiderimus, consequenter probabimus, nec maioribus eos credituros fuisse, qui minoribus non crediderint. Hoc aduersum illos. Ceterum nos, ut ante iam diximus, montem diabolum intelligamus superbientem, et iactantem se contra Creatorem suum, [d 16Kb] qui a propheta mons corruptus appellatur. Et cum animam hominis possederit, et in ea fuerit radicatus, ab  apostolis, et his qui similes apostolorum sunt, transferri potest in mare, hoc est, in loca salsa, et fluctuantia, et amara, que nullam habent dulcedinem Dei. [e 1Kb] Idipsum et in Psalmis legitur: Non timebimus dum turbabitur terra, et transferentur montes in cor maris .

 Et cum uenisset in templum, accesserunt ad eum docentem principes sacerdotum et seniores populi, dicentes: In qua potestate hec facis? Et quis tibi dedit hanc potestatem? Diuersis uerbis eamdem quam supra calumniam struunt, quando 169 dixerunt: In Beelzebub principe demoniorum eiicit hic demonia. Quando enim dicunt: In qua potestate hec facis? de Dei dubitant potestate, et subintelligi uolunt diaboli esse quod faciat. Addentes quoque:  Quis tibi dedit hanc potestatem? manifestissime Dei Filium negant, quem putant non suis uiribus, sed alienis signa facere.

 Respondens autem iehsu, dixit eis: Interrogabo uos et ego unum sermonem, quem si dixeritis mihi, et ego uobis dicam in qua potestate hec facio. Baptismus Ioannis unde erat, e celo an ex hominibus? At illi cogitabant inter se, dicentes: Si dixerimus, E celo, dicet nobis: Quare ergo non credidistis  illi? Si autem dixerimus, Ex hominibus, timemus turbam. Omnes enim habebant Ioannem sicut prophetam. Et respondentes Iesu, dixerunt: Nescimus. Hoc est quod uulgo dicitur: Malo arboris nodo, malus clauus aut cuneus infigendus est. [a 1Kb] Poterat Dominus aperta responsione tentatorum calumniam confutare, sed prudenter interrogat, ut suo ipsi, uel silentio, uel sententia condemnentur. Si enim respondissent baptisma Ioannis esse de celo , consequens erat responsio: Quare ergo non estis baptizati a Ioanne? Si dicere uoluissent, humana deceptione esse compositum, et nichil habuisse diuinum, seditionem populi formidabant. Omnes enim gregatim multitudines Ioannis receperant baptisma, et sic eum habebant ut prophetam.  Respondit itaque impiissima factio, et humilitatis uerbo, quo nescire se diceret, usa est ad insidias coaptandas.

 Ait illis et ipse: Nec ego dico uobis in qua potestate hec facio. Illi in eo quod nescire se responderant, mentiti sunt: consequens ergo erat iuxta responsionem eorum Dominum quoque dicere, Nec ego scio; sed mentiri ueritas non potest, et ait: Nec ego dico uobis. Ex quo ostendit et illos scire, sed respondere nolle, et se nosse, et ideo non dicere, quia illi quod sciunt taceant, et statim infert parabolam, que et illos impietatis arguat, et ad gentes regnum Dei doceat transferendum.

 170 Quid autem uobis uidetur? Homo quidam habebat duos filios; et accedens ad primum,  dixit: Fili, uade hodie operare in uinea mea. Ille autem respondens, ait: Nolo. Postea autem penitentia motus, abiit. Accedens autem ad alterum, dixit similiter. At ille respondens, ait: Eo, domine, et non iuit. Quis ex duobus fecit uoluntatem patris? Et dicunt ei: Primus. Dicit illis iehsu . Hi sunt duo filii, qui et in Luce parabola describuntur, frugi et luxuriosus, et de quibus Zacarias propheta loquitur: Assumpsi mihi duas uirgas: unam uocaui decorem, et alteram uocaui funiculum, et paui gregem . Primo dicitur [b 1Kb] Gentilium populo per naturalis legis notitiam: uade, et operare in uinea mea: hoc est, quod tibi non uis fieri, alteri ne feceris . Qui superbe respondit: Nolo. Postea uero in aduentu Saluatoris, acta penitentia, operatus  est in uinea Dei, et sermonis contumaciam labore correxit. Secundus autem filius, populus Iudeorum est, qui respondit Moysi: Omnia quecumque  dixerit Dominus faciemus , et non iuit in uineam, quia, interfecto patrisfamilias filio, se putauit heredem. Alii uero non putant Gentilium et Iudeorum esse parabolam, sed simpliciter peccatorum et iustorum: ipso quoque Domino propositionem suam postea disserente.

Amen dico uobis, quia publicani et meretrices precedent uos in regno Dei. Eo quod illi qui per mala opera Deo se seruire negauerant, postea penitentie baptismum acceperint a Ioanne. Pharisei autem, qui iustitiam preferebant, et legem se Dei facere iactabant, Ioannis contempto baptismate, Dei precepta fecerunt. Unde dicit:

 uenit enim ad uos Ioannes in uia iustitie, et non credidistis ei: publicani autem et meretrices  crediderunt ei: uos autem uidentes, nec penitentiam habuistis postea ut crederetis ei. Porro quod dicitur: Quis ex duobus fecit uoluntatem patris? Et illi dicunt: Nouissimus. Sciendum est in [c 2Kb] ueris exemplaribus non haberi 171 nouissimum, d sed primum, ut proprio iudicio condemnentur. Si autem nouissimum uoluerimus legere, manifesta est interpretatio: ut dicamus intelligere quidem ueritatem Iudeos; sed tergiuersari, et nolle dicere quod sentiunt: sicut et baptismum Ioannis scientes esse de celo, dicere noluerunt.

 Aliam parabolam audite: Homo erat paterfamilias, qui plantauit uineam, et sepem circumdedit ei, et fodit in ea torcular, et edificauit turrim, et locauit eam agricolis, et peregre profectus est. Hoc est,  quod Dominus sumptum de prouerbio significauit: Durum est aduersus stimulum calcitrare . Principes sacerdotum, et seniores populi, qui interrogauerant Dominum, In qua potestate hec facis: et quis tibi dedit hanc potestatem? et uoluerant in uerbo capere sapientiam, sua arte superantur; et audiunt in parabolis, quod aperta facie non merebantur audire. Homo iste paterfamilias, ipse est qui habebat duos filios; et qui in alia parabola conduxit operarios in uineam suam; qui plantauit uineam, de qua et Isaias plenissime per Canticum loquitur, ad extremum inferens: uinea Domini sabaoth, domus Isrel est . Et in Psalmo: uineam de Aegypto, inquit, transtulisti: eiecisti gentes, et plantasti eam . Et sepem circumdedit ei, uel murum  urbis, uel angelorum auxilia: et fodit in eu torcular, aut altare, aut illa torcularia, quorum et tres Psalmi titulo prenotantur: octauus et octogesimus,  et octogesimus tertius. Et edificauit turrim: haud dubium quin templum, de quo dicitur per Micheam: Et tu, turris nebulosa, filia Sion . Et locauit eam agricolis, quos alibi uinee operarios appellauit: qui conducti fuerant hora prima, tertia, sexta, nona et undecima . Et peregre profectus est: est, non loci mutatione; nam Deus unde abesse potest, quo complentur omnia? et qui dicit per Ieremiam: Ego Deus appropinquans et non de longinquo, dicit Dominus . Sed abire uidetur a uinea ut uinitoribus liberum operandi arbitrium derelinquat.

 Cum autem tempus fructuum appropinquasset, misit seruos suos ad agricolas, ut acciperent fructus eius. Et agricole apprehensis seruis eius, alium  ceciderunt, alium occiderunt, alium uero lapidauerunt. Iterum misit alios seruos plures prioribus, 172 et fecerunt illis similiter. Dederat eis Legem, [a 1Kb] et in hac eos uinea operari iusserat, ut fructum Legis in operibus exhiberent. Postea misit ad eos seruos, quos illi apprehensos uel ceciderunt, ut Ieremiam; uel occiderunt, ut Isaiam; uel lapidauerunt, ut Naboth , et Zacariam, quem interfecerunt inter templum et altare . Legamus epistolam Pauli ad Hebreos ; et ex ea [b 1Kb] plenissime discemus qui seruorum Domini quanta perpessi sint.

 Nouissime autem misit ad eos filium suum, dicens: uerebuntur filium meum. Agricole autem uidentes filium, dixerunt intra se: hic est  heres; uenite, occidamus eum, et habebimus hereditatem eius. In eo quod supra legimus: Iterum misit alios seruos plures prioribus, et fecerunt illis similiter, patientiam ostendit patrisfamilias, quod frequentius miserit, ut malos colonos ad penitentiam prouocaret: illi autem thesaurizauerunt sibi iram in die ire . Porro quod iungitur: uerebuntur [c 1Kb] filium meum, non de ignorantia uenit. Quid enim nesciat paterfamilias, qui hoc loco Deus Pater intelligitur? Sed semper ambigere dicitur Deus, ut libera uoluntas homini reseruetur. Interrogemus Arium et Eunomium. Ecce pater dicitur ignorare, et sententiam temperat, et quantum in uobis est, probatur esse mentitus. Quidquid pro Patre responderint, hoc intelligant pro Filio, qui se dicit ignorare consummationis  diem.

 Et apprehensum eum, eiecerunt extra uineam, et occiderunt. Et Apostolus loquitur, quod extra portam iehsu crucifixus sit . Possumus et aliter intelligere; quod eiectus sit extra uineam, et ibi occisus: ut suscipientibus se gentibus, aliis uinea locaretur.

 Cum ergo uenerit Dominus uinee, quid faciet agricolis illis? Aiunt illi: Malos male perdet,  et uineam suam locabit aliis agricolis qui reddent ei fructum temporibus suis. Interrogat eos Dominus non quod ignoret quid responsuri sint, sed ut propria responsione damnentur. Locata est autem nobis uinea, et locata ea conditione, ut reddamus Domino fructum temporibus suis, et sciamus unoquoque tempore quid oporteat nos uel loqui, uel facere.

 Dicit illis iehsu: Numquam legistis in Scripturis: Lapidem quem reprobauerunt edificantes, hic factus est in caput anguli. 173 A Domino factum est illud, et est mirabile in oculis nostris . uariis parabolis diuersisque sermonibus res eedem contexuntur. Quos enim supra operarios, et uinitores, et agricolas appellarat, nunc edificatores, id est, cementarios uocat. Unde dicit Apostolus:  Dei agricultura, Dei edificatio estis . Hi ergo cementarii quomodo et uinitores accipiunt uineam, sic acceperunt lapidem, quem uel in fundamentis ponant, iuxta architectum Paulum ; uel in angulo, ut duos parietes, id est, populum utrumque consociet , qui reprobatus ab eis, factus est in caput anguli. Et hoc a Domino factum est, non humanis uiribus, sed Dei potentia. De hoc lapide adiutorii Petrus quoque loquitur confidenter: Iste lapis qui reprobatus est a uobis edificantibus, hic factus est in caput anguli . Et Isaias: Ecce, ait, immittam in fundamenta Sion lapidem electum, pretiosum, angularem: et qui crediderit in eum, non confundetur .

 Ideo dico uobis, quia auferetur a uobis  regnum Dei, et dabitur genti facienti fructus eius. Aliquoties dixi, regnum Dei Scripturas sanctas intelligi, quas Dominus abstulit a Iudeis, et nobis tradidit, ut faciamus fructus earum. Ista est uinea que traditur agricolis et uinitoribus, in qua qui operati non fuerint, nomen tantum habentes Scripturarum, fructus uinee perdituri sunt.

 Et qui ceciderit super lapidem istum, confringetur: super quem uero ceciderit, conteret eum. Aliud est offendere Christum per mala opera, aliud negare. Qui peccator est, et tamen in illum credit, cadit quidem super lapidem, et confringitur, sed non omnino conteritur: reseruatur enim per penitentiam ad salutem. Super quem uero ille ceciderit, hoc est, cui lapis ipse irruerit, et qui Christum penitus negauerit,  sin conteret eum, ut nec testa quidem remaneat, in qua hauriatur aque pusillum.

 Et cum audissent principes sacerdotum et Pharisei parabolas eius, cognouerunt 174 quod de ipsis diceret. Et querentes eum tenere, timuerunt turbas: quoniam sicut prophetam eum habebant. Quamuis duro corde essent, et propter incredulitatem, et impietatem in Filium Dei [d 1Kb] hebetes, tamen apertas propositiones, negare non poterant: et intelligebant  contra se omnes Domini sententias dirigi. Unde uolebant quidem eum interficere, sed timebant turbas: quia sicut prophetam eum habebant. Semper turba mobilis est, nec in proposita uoluntate persistens: atque in morem fluctuum, [a 1Kb] diuersorum uentorum impetu huc illucque trahitur. Quem nunc quasi prophetam uenerantur et colunt: postea contra eum clamant: Crucifige, crucifige talem .

 Et respondens iehsu dixit iterum in parabolis eis, dicens: Simile factum est regnum celorum homini regi, qui fecit nuptias filio suo. Pharisei intelligentes de se dici parabolas, querebant eum tenere et occidere. Hanc eorum sciens Dominus uoluntatem, nichilominus increpat seuientes,  nec timore superatur, quo minus arguat peccatores. [b 1Kb] Rex iste qui fecit nuptias filio suo, Deus omnipotens est. Facit autem nuptias Domino nostro Iesu Christo et Ecclesie, que tam ex Iudeis, quam ex gentibus, congregata est.

 Et misit seruum suum uocare inuitatos ad nuptias, et nolebant uenire. Haud dubium quin Moysen, per quem Legem inuitatis dedit. Si autem [c 1Kb] seruos legerimus, ut pleraque habent exemplaria, ad prophetas referendum est, quod inuitati per eos uenire contempserint.

 Iterum misit alios seruos, dicens: Dicite inuitatis: Ecce prandium meum paraui: tauri mei, et altilia occisa sunt, et omnia parata: uenite ad nuptias. Illi autem neglexerunt. Serui qui secundo missi sunt,  melius est ut prophete intelligantur, quam apostoli: ita tamen si supra, seruus, scriptus fuerit. Sin autem seruos, ibidem legas, hic secundi serui, [d 1Kb] apostoli intelligendi sunt. Prandium paratum, et tauri, et altilia occisa, uel per metaphoram 175 opes regie describuntur, ut ex carnalibus intelligantur spiritualia; uel certe dogmatum magnitudo, et doctrina Dei lege plenissima sentiri potest.

 Et abierunt, alius in uillam suam, alius uero ad negotiationem suam. Reliqui uero tenuerunt seruos eius, et contumeliis affectos, occiderunt. Inter eos, qui non recipiunt Euangelii ueritatem, multa diuersitas est. Minoris enim criminis sunt qui occupati aliis rebus uenire noluerunt, his qui, contempto inuitantis affectu, uerterunt humanitatem in crudelitatem,  et tentos seruos regis, uel contumeliis affecerunt, uel occiderunt. In hac parabola sponsi siletur  occisio: et per seruorum mortes, contemptus ostenditur nuptiarum.

 Rex autem cum audisset, iratus est. De quo dictum supra fuerat: Simile factum est regnum celorum homini regi, quando inuitabat ad nuptias, et agebat opera clementie, hominis nomen appositum est, nunc quando ad ultionem uenit, homo siletur, et rex tantum dicitur.

Et missis exercitibus suis, perdidit homicidas illos, et ciuitatem illorum succendit. Exercitus, seu ultores angelos, de quibus in Psalmis scribitur: Immissiones per angelos pessimos [Al. malos] ; seu Romanos [e 1Kb] intelligamus, sub duce uespasiano et Tito, qui occisis Iudee populis, preuaricatricem succenderint ciuitatem.

  Tunc ait seruis suis: Nuptie quidem parate sunt; sed qui inuitati erant non fuerunt digni. Ite ergo ad exitus uiarum, et quoscumque inueneritis, uocate ad nuptias. Et egressi serui eius in uias, congregauerunt omnes quos inuenerunt, malos et bonos, et implete sunt nuptie discumbentium. Gentilium populus non erat in uiis, sed in exitibus uiarum. Queritur autem quomodo in his qui foris erant inter malos, et boni aliqui sint reperti? Hunc locum [f 1Kb] plenius tractat Apostolus ad Romanos [Al. additur dicens] : quod gentes naturaliter facientes ea que legis sunt, condemnent Iudeos, qui scriptam legem non fecerint. Inter ipsos quoque ethnicos est diuersitas infinita; cum sciamus alios esse procliues ad uitia et 176 ruentes ad mala: alios ob honestatem  morum uirtutibus deditos.

 Intrauit autem rex, ut uideret discumbentes: et uidit ibi hominem non uestitum ueste nuptiali, et ait illi: Amice, quomodo huc intrasti non habens uestem nuptialem? At ille obmutuit. Hi qui inuitati fuerant ad nuptias, de sepibus et angulis, et plateis, et diuersis locis, cenam regis impleuerant. Sed postea cum uenisset rex, ut uideret discumbentes in conuiuio suo , inuenit unum qui ueste indutus non erat nuptiali. Unus iste, [g 1Kb] omnes qui sociati sunt malitia intelliguntur. uestis autem nuptialis, precepta sunt Domini, et opera que complentur ex lege et Euangelio, nouique hominis efficiunt  uestimentum. Si quis igitur in tempore iudicii inuentus fuerit sub nomine Christiano non habere uestem  nuptialem, hoc est, uestem supercelestis [Al. celestis] hominis; sed uestem pollutam, id est, ueteris hominis exuuias, hic statim corripitur, et dicitur ei: Amice, quomodo huc intrasti? Amicum uocat, quod inuitatus ad nuptias est: arguit impudentie, quod ueste sordida munditias polluerit nuptiales. At ille obmutuit. In tempore enim illo non erit locus [a 1Kb] penitentie, nec negandi facultas, cum omnes angeli et mundus ipse testis sit peccatorum.

 Tunc dixit rex ministris: Ligatis pedibus et manibus eius, mittite eum in tenebras exteriores; ibi erit fletus et stridor dentium. Manus ligatas et pedes, fletumque oculorum, et stridorem dentium, uel ad comprobandam resurrectionis intellige ueritatem. uel certe ideo ligantur manus et pedes, ut [b 1Kb] male  operari, et currere desistant ad effundendum sanguinem. In fletu quoque oculorum, et stridore dentium, per metaphoram membrorum corporalium, magnitudo ostenditur tormentorum.

 Multi autem sunt uocati, pauci uero electi. Omnes parabolas breui sententia 177 comprehendit: quod et in opere uinee, et in edificatione domus, et in conuiuio nuptiali, non initia, sed finis queratur.

 Tunc abeuntes Pharisei, consilium inierunt, ut caperent eum in sermone. Et mittunt ei  discipulos suos cum Herodianis, dicentes. Nuper [c 1Kb] sub Cesare Augusto Iudea subiecta Romanis, quando in toto orbe est celebrata descriptio, stipendiaria facta fuerat, et erat in populo magna seditio, dicentibus aliis pro securitate et quiete, qua [Rhabb. quia] Romani pro omnibus militarent, debere tributa persolui: Phariseis uero, qui sibi applaudebant de iustitia, econtrario [d 1Kb] dicentibus, non debere populum Dei  humanis legibus subiacere. Cesar Augustus Herodem [e 1Kb] filium Antipatris alienigenam et proselytum, regem Iudeis constituerat, qui tributis preesset, et Romano pareret imperio. Mittunt igitur Pharisei discipulos suos cum Herodianis, id est, militibus Herodis, seu quos  illudentes Pharisei [f 1Kb] quia Romanis tributa soluebant, Herodianos uocabant, et non diuino cultui deditos. Quidam Latinorum ridicule Herodianos 178 putant, qui Herodem Christum esse credebant, [g 2Kb] quod nusquam omnino legimus.

 Magister, scimus quia uerax es, et uiam Dei in ueritate doces: et non est tibi cura de aliquo. Non enim respicis personam hominum: Dic ergo nobis quid tibi uidetur: Licet censum dari Cesari, an non? Blanda [h 1Kb] et fraudulenta interrogatio, illuc prouocat respondentem, ut magis Deum quam Cesarem timeat,  et dicat non debere tributa solui, ut statim audientes Herodiani, seditionis contra Romanos principem [a 1Kb] teneant.

 Cognita autem iehsu nequitia eorum, ait: Quid me tentatis, hypocrite? Prima uirtus est respondentis, interrogantium mentem cognoscere, et non discipulos, sed tentatores uocare. Hypocrita ergo appellatur, qui aliud est, et aliud simulat, id est, aliud opere agit, et aliud uoce pretendit.

 Ostendite mihi numisma census. At illi obtulerunt ei denarium. Sapientia semper sapienter agit, ut suis potissimum tentatores sermonibus confutentur. Ostendite, inquit, mihi denarium, hoc est, genus nummi, quod pro decem nummis imputabatur, et habebat imaginem Cesaris.

  179 Et ait illis iehsu: Cuius est imago hec, et superscriptio? Qui putant interrogationem Saluatoris ignorantiam esse, et non dispensationem, discant ex presenti loco, quod utique potuerit scire iehsu cuius imago esset in nummo; sed interrogat, ut ad sermonem eorum competenter respondeat.

 Dicunt ei: Cesaris. Tunc ait illis: Reddite ergo que sunt Cesaris Cesari; et que sunt Dei Deo. Cesarem non putemus Augustum, sed Tiberium significari priuignum eius, qui in locum successit [b 1Kb] ipsius, sub quo passus est Dominus. Omnes autem reges Romani a primo Caio Cesare, qui imperium arripuerat, Cesares appellati sunt [Al. appellantur]. Porro quod ait: Reddite que sunt Cesaris Cesari, id est, nummum tributum, et pecuniam:  et que sunt Dei Deo, decimas primitias, et oblationes, ac uictimas sentiamus: quomodo et ipse reddidit tributa pro se et Petro ; et Deo reddidit que Dei sunt, Patris faciens uoluntatem .

 Et audientes, mirati sunt. Qui credere debuerant ad tantam sapientiam, mirati sunt [c 1Kb] quod calliditas eorum insidiandi non inuenisset locum.

Et relicto eo, abierunt. Infidelitatem cum miraculo pariter reportantes.

 In illo die accesserunt ad eum Sadducei, qui dicunt non esse resurrectionem. Due hereses erant in Iudeis: una Phariseorum, altera Sadduceorum.  Pharisei traditionum et obseruationum, quas illi uocant, iustitiam preferebant; unde et diuisi uocabantur a populo. Sadducei autem, qui interpretantur iusti, et ipsi uindicabant sibi quod non erant: prioribus et corporis et anime resurrectionem credentibus, confitentibusque, et angelos, et spiritum:  sequentes  omnia denegabant . Iste sunt due [d 1Kb] domus, de quibus Isaias manifestius docet, quod offensure sint in lapidem scandali .

 Et interrogauerunt eum, dicentes: Magister, Moyses dixit: Si quis mortuus fuerit 180 non habens filium, ut ducat frater eius uxorem illius, et suscitet semen fratri suo. Erant autem apud nos septem fratres: et primus, uxore ducta, defunctus est, et non habens semen, reliquit uxorem suam fratri suo. Similiter secundus et tertius usque ad septimum. Nouissime autem omnium et mulier defuncta est. Qui resurrectionem corporum non credebant, et animam putabant interire cum corporibus, recte istiusmodi fingunt fabulam, que deliramenti arguat eos, qui  resurrectionem asserant mortuorum. Potest autem fieri, ut uere in gente eorum aliquando hoc acciderit.

 In resurrectione ergo cuius erit de septem uxor? Omnes enim habuerunt eam. Turpitudinem fabule opponunt, ut resurrectionis denegent ueritatem.

 Respondens autem iehsu, ait illis: Erratis, nescientes Scripturas, neque uirtutem Dei. Propterea errant, quia Scripturas nesciunt: et quia Scripturas ignorant, consequenter nesciunt uirtutem Dei, hoc est, Christum, qui est Dei uirtus, et Dei sapientia .

 In resurrectione enim neque nubent, [e 1Kb] neque nubentur; sed sunt sicut angeli Dei in celo.  Latina consuetudo Greco idiomati non respondet. Nubere enim proprie dicuntur mulieres, et uiri uxores ducere; sed nos simpliciter dictum intelligamus, quod nubere de uiris, et nubi de uxoribus scriptum sit. Si in resurrectione non nubent, neque nubentur resurgent ergo corpora, [f 1Kb] que possunt nubere et nubi. Nemo quippe dicit de lapide et arbore, et his rebus, que non habent membra genitalia, quod non nubant, neque nubantur; sed de his que cum possunt nubere, tamen alia ratione non nubunt. Quod autem infertur: Sed sunt sicut angeli Dei in celo. spiritualis repromittitur conuersatio.

 De resurrectione autem mortuorum  non legistis quod dictum est a Deo, dicente uobis: Ego sum Deus Abraham, et Deus Isaac, et Deus Iacob: Non est Deus mortuorum, sed uiuentium. Et audientes turbe mirabantur de doctrina eius. Ad comprobandam resurrectionis ueritatem, [g 2Kb] multo aliis manifestioribus 181 exemplis uti potuit, e quibus  est illud: Suscitabuntur mortui, et resurgent qui in sepulcris sunt . Et in alio loco: Multi dormientium de terre puluere consurgent: alii in uitam, et alii in opprobrium et confusionem eternam . Queritur itaque, quid sibi uoluerit Dominus hoc preferre testimonium, quod uidetur ambiguum, uel non satis ad resurrectionis pertinens ueritatem: Ego sum Deus Abraham, et Deus Isaac, et Deus Iacob; et quasi, hoc prolato, probauerit quod uolebat, statim intulerit: Non est Deus mortuorum, sed uiuentium. Cuius rei turbe quoque circumstantes, mysterium cognoscentes, admirate sunt de doctrina [a 1Kb] et responsis illius. Supra diximus Sadduceos, nec angelum, nec spiritum, nec resurrectionem corporum confitentes, animarum quoque interitum predicasse.  Hi quinque tantum libros Moysis recipiebant, prophetarum uaticinia respuentes. Stultum ergo erat inde proferre testimonia, cuius auctoritatem non sequebantur. Porro ad eternitatem animarum probandam de Moyse ponit exemplum: Ego sum Deus Abraham, et Deus Isaac, et Deus Iacob . statimque infert: Non est mortuorum Deus, sed uiuentium; ut cum probauerit animas permanere post mortem , consequenter introduceretur et corporum resurrectio, que cum animabus bona malaue gesserunt. Hunc locum plenius in extrema parte prime Epistole ad Corinthios Paulus apostolus exsequitur .

  182 Pharisei [b 1Kb] autem audientes quod silentium imposuisset Sadduceis, conuenerunt in unum: et interrogauit eum unus ex eis legis doctor, tentans eum: Magister, quod est mandatum magnum in lege? Ait illi iehsu: Diliges Dominum Deum tuum ex toto corde tuo, et in tota anima tua, et in tota mente tua: hoc est maximum et primum mandatum. Secundum autem simile est huic: Diliges proximum tuum sicut teipsum. In his duobus mandatis uniuersa lex pendet et prophete. Quod de Herode et Pontio Pilato legimus, in Domini nece eos fecisse concordiam, hoc etiam nunc de Phariseis cernimus et Sadduceis, qui inter se contrarii sunt, sed ad tentandum Iesum pari mente consentiunt. Qui ergo iam supra in ostensione denarii fuerant confutati, et aduerse partis factionem  uiderant subrutam, debuerant [c 1Kb] exemplo moneri, ne ultra molirentur insidias: sed maleuolentia et liuor nutrit impudentiam. Interrogat unus ex legis doctoribus, non scire desiderans, sed tentans, an interrogatus nosset quod interrogabatur, quod sit maius mandatum: non de mandatis interrogans, sed quod sit primum magnumque mandatum; ut cum omnia que Deus mandauerit magna sint: quidquid ille responderit, occasionem habeat calumniandi, aliud asserens magnum esse de pluribus. Quicumque igitur nouit et interrogat non uoto discendi, sed studio cognoscendi, an nouerit ille qui responsurus est, in similitudinem Phariseorum non quasi discipulus, sed quasi tentator accedit.



LIBER QUARTUS.


  183 Congregatis autem Phariseis, interrogauit eos iehsu, dicens: Quid uobis uidetur de Christo, cuius filius est? Dicunt ei: Dauid. Ait illis: Quomodo ergo Dauid in Spiritu uocat eum Dominum, dicens: Dixit Dominus Domino meo, Sede a dextris meis, donec ponam inimicos tuos scabellum pedum tuorum? Si ergo Dauid uocat eum Dominum, quomodo filius eius est? Qui ad tentandum Iesum fuerant congregati, et ueritatem fraudulenta interrogatione [a 1Kb] capere nitebantur, occasionem prebuerunt confutationis sue. Interroganturque [Al. Interrogatur] de Christo cuius filius sit. Interrogatio Iesu nobis proficit usque hodie contra Iudeos. Et hi enim qui confitentur Christum esse uenturum, hominem simplicem et sanctum uirum asserunt de genere Dauid.  Interrogemus ergo eos docti a Domino: si simplex homo est, et filius tantum Dauid: quomodo Dauid uocet eum Dominum suum: non erroris incerto, nec propria uoluntate: sed in [Al. tacet in] Spiritu sancto. Testimonium autem quod posuit, de centesimo nono Psalmo sumptum est. Dominus igitur Dauid uocatur, non secundum id quod de eo natus est, sed iuxta id quod natus ex Patre semper fuit, preueniens ipsum carnis sue Patrem. Iudei ad deludendam interrogationis ueritatem friuola multa confingunt, uernaculum Abrahe asserentes, cuius fuerit filius Damascus Eliezer: et ex ipsius persona scriptum psalmum, quod post cedem quinque regum, Dominus Deus Domino suo dixerit Abrahe: Sede ad dexteram meam, donec ponam inimicos tuos  scabellum pedum tuorum . [a 1Kb] Quos interrogemus: Quomodo Deus dixerit Abrahe ea que sequuntur: Tecum principium in die uirtutis tue in splendoribus sanctorum, ex utero ante Luciferum genui te; et: Iurauit Dominus, et non penitebit eum; tu es sacerdos in eternum, 184 secundum ordinem Melchisedec? Et respondere cogamus, quomodo Abraham ante Luciferum genitus sit; et sacerdos fuerit secundum ordinem Melchisedec: pro quo Melchisedec obtulerit panem et uinum, et a quo decimas prede acceperit.

 Et nemo poterat ei respondere uerbum: neque ausus fuit quisquam ex illa die eum amplius interrogare. Pharisei et Sadducei querentes occasionem calumnie, et uerbum aliquod inuenire, quod pateret  insidiis, quia in sermonibus confutati sunt, ultra non interrogant, sed apertissime comprehensum, Romane tradunt potestati. Ex quo intelligimus uenena inuidie posse quidem superari, sed difficile conquiescere.

 Tunc iehsu locutus est ad turbas et ad discipulos suos, dicens: Super cathedram Moysi sederunt Scribe et Pharisei: omnia ergo quecumque dixerint uobis, seruate et facite: secundum opera uero eorum nolite facere. Dicunt enim, et non faciunt. Quid mansuetius, quid benignius b 1Kb] Domino? Tentatur a Phariseis, confringuntur insidie eorum, et secundum Psalmistam: Sagitte paruulorum facte sunt plage eorum , et nichilominus propter sacerdotii et nominis dignitatem, hortatur  populos ut subiiciantur eis, non opera, sed doctrinam considerantes. Quod autem ait: Super cathedram Moysi sederunt Scribe et Pharisei: per cathedram doctrinam Legis ostendit. Ergo et illud quod dicitur in Psalmo: In cathedra pestilentie non sedit . Et: Cathedras uendentium columbas euertit  doctrinam debemus accipere.

 Alligant autem onera grauia et importabilia, et imponunt in humeros hominum; digito autem suo nolunt ea mouere. Hoc generaliter aduersus omnes magistros, qui [c 1Kb] grauia iubent, et minora non faciunt. Notandum autem 185 quod et humeri, et digitus, et onera, et uincula, quibus alligantur onera, spiritualiter intelligenda sunt.

 Omnia opera sua faciunt, ut uideantur  ab hominibus. Quicumque igitur ita facit quodlibet, ut uideatur ab hominibus, Scriba et Phariseus est.

 Dilatant enim phylacteria sua, et magnificant fimbrias. Amant autem primos recubitus in cenis, et primas cathedras in synagogis, et salutationes in foro, et uocari ab hominibus Rabbi. ue nobis miseris, ad quos Phariseorum uitia transierunt. Dominus cum dedisset mandata Legis per Moysen, ad extremum intulit: Ligabis ea in manu tua, et erunt [d 9Kb] immota ante oculos tuos . Et est sensus: Precepta mea sint in manu tua, ut opere compleantur: sint ante oculos tuos, ut die ac nocte mediteris in eis. Hoc Pharisei male interpretantes, scribebant in [e 1Kb] membranulis Decalogum Moysi, id  est decem uerba Legis, complicantes ea, et ligantes in fronte, et quasi coronam capitis facientes, ut semper ante oculos mouerentur: quod usque hodie Indi, [f 1Kb] Perse, et Babylonii faciunt: et qui hoc habuerit, quasi religiosus in populis iudicatur. Iusserat quoque aliud Moyses  ut in quatuor angulis palliorum hyacinthinas fimbrias facerent, ad Isrelis populum dignoscendum, ut quomodo in corporibus circumcisio signum Iudaice gentis daret, ita et uestis haberet aliquam differentiam. Superstitiosi magistri captantes auram popularem, atque ex mulierculis sectantes lucra, faciebant grandes fimbrias, et acutissimas in eis spinas ligabant, ut uidelicet ambulantes et sedentes interdum pungerentur, et quasi hac admonitione retraherentur ad officia  Domini, et ministeria seruitutis eius. Quia ergo dixerat Dominus: Omnia opera sua faciunt, ut uideantur 186 ab hominibus; quod generaliter accusarat, nunc per partes diuidit. [g 9Kb] Pictatiola illa Decalogi, phylacteria uocabant: quod quicumque habuisset ea, quasi ob custodiam et monimentum sui haberet: non intelligentibus Phariseis quod hec in corde portanda sint, non in corpore: alioquin et armaria, et arce habent libros, et notitiam Dei non habent. Hoc apud nos superstitiose muliercule, in [h 1Kb] paruulis Euangeliis, et in crucis ligno, et istiusmodi rebus   usque hodie factitant, culicem liquantes, et camelum glutientes .  Istiusmodi erat fimbria parua et breuis ex [a 1Kb] Lege precepta, quam et mulier illa que sanguine fluebat, tetigit in pallio Domini : sed non est compuncta superstitiosis [b 1Kb] sentibus Phariseorum; magisque sanata ad tactum eius. Cumque superflue dilatent phylacteria, et magnas faciant fimbrias, gloriam captantes ab hominibus, arguuntur in reliquis, cur querant primos accubitus in cenis, et primas cathedras in synagogis; et in publico gulam sectentur et gloriam: et uocentur ab hominibus Rabbi, quod Latino sermone magister dicitur. Denique sequitur:

 uos autem nolite uocari Rabbi: Unus est enim magister uester: [c 1Kb] omnes autem uos fratres estis. Et patrem nolite uocare uobis super terram:  Unus est enim Pater uester, qui in celis est. Nec uocemini magistri: quia magister uester unus est, Christus. Qui maior est uestrum, erit minister uester. Qui autem se exaltauerit, humiliabitur, et qui se humiliauerit, exaltabitur. Nec magister, nec pater uocandus est alius, nisi Deus Pater et Dominus noster iehsu Christus. Pater, quia ex ipso sunt omnia. Magister, quia per ipsum omnia: uel quoniam per dispensationem carnis eius, 185 omnes reconciliati sumus Deo. Queritur quare aduersum hoc preceptum, doctorem gentium Apostolus se esse dixerit ; aut quomodo uulgato sermone, maxime in Palestina et Aegypti monasteriis se inuicem Patres uocent? Quod sic soluitur: Aliud esse natura patrem uel magistrum, aliud indulgentia.  Nos si hominem patrem uocamus, honorem etati deferimus, non auctorem nostre ostendimus uite. Magister quoque dicitur ex consortio ueri magistri. Et ne infinita replicem, quomodo unus per naturam Deus et unus Filius, non preiudicat ceteris ne per adoptionem dii [Al. dei] uocentur, et filii: ita et unus et pater et magister, non preiudicat aliis, ut abusiue appellentur patres et magistri.

 ue autem uobis, Scribe et Pharisei hypocrite, quia clauditis regnum celorum ante homines. uos [Al. ipsi] enim non intratis, nec introcuntes sinitis intrare. ue uobis, Scribe et Pharisei hypocrite, quia comeditis domus uiduarum, orationes longas orantes, propter hoc amplius accipietis iudicium. Habentes Scribe et Pharisei Legis Prophetarumque  notitiam, sciunt Christum esse Filium Dei: non ignorant natum esse de uirgine; sed dum predam de subiecta sibi plebe appetunt, nec ipsi intreunt regna celorum, nec eos qui poterant, intrare permittunt. Hoc est quod in Osee propheta arguit: Absconderunt Sacerdotes uiam, interfecerunt Sicimam . Et rursum: Sacerdotes non dixerunt, ubi est Dominus ? uel certe  omnis magister qui scandalizat malis operibus discipulos suos, claudit ante eos regnum celorum.

 ue uobis, Scribe et Pharisei hypocrite, quia circuitis mare et aridam, ut faciatis unum proselytum: et cum fuerit factus, facitis eum filium gehenne duplo quam uos. Non eo studio seruamus quesita, quo querimus. Scribe et Pharisei totum lustrantes orbem, propter negotiationes, uel diuersa lucra [d 1Kb] tam a discipulis captanda, quam per imaginem sanctitatis, studium [Al. studii] habebant de gentibus facere proselytum, id est, aduenam, et incircumcisum miscere populo Dei. Sed qui ante, dum esset ethnicus, simpliciter errabat, et erat semel filius gehenne, uidens 186 magistrorum uitia, et intelligens destruere eos opere,  quod uerbis docebant, reuertitur ad uomitum suum: et gentilis factus, quasi preuaricator, pena maiori dignus erit. Filius autem uocatur gehenne, quomodo filius perditionis, et filius huius seculi. Unusquisque enim cuius opera agit, eius filius appellatur.

 ue uobis, duces ceci, quia dicitis: quicumque iurauerit per templum, nichil est: qui autem iurauerit in auro templi, debitor est. Stulti et ceci, quid enim maius est, aurum, an templum quod sanctificat aurum? Et quicumque iurauerit in altari, nichil est: quicumque autem iurauerit in dono, quod est super illud, debet. Ceci, quid enim maius est, donum, an altare quod sanctificat donum? Qui ergo iurat in altari, iurat in eo, et in omnibus que super  illud sunt. Et quicumque iurauerit in templo, iurat in illo, et in eo qui habitat in ipso. Et qui iurat in celo, iurat in throno Dei, et in eo qui sedet super eum. Supra, ut nobis uisum est, exposuimus quid significaret traditio Phariseorum, dicentium: Donum quodcumque est ex me, tibi proderit: nunc duplex, et ad unam auaritie occasionem trahens, Phariseorum traditio condemnatur, ut arguantur cuncta pro lucro facere, et non pro timore Dei. Sicut enim in phylacteriis et fimbriis dilatatis opinio sanctitatis captabat gloriam, et per occasionem glorie querebat lucra: sic alia traditionis inuenta stropha, impietatis arguit preceptores. Si quis in contentione, seu in aliquo iurgio, uel in cause ambiguo, iurasset in templo, et postea conuictus esset  mendacii, non tenebatur criminis reus [Al. eius]. Sin autem iurasset in auro et pecunia, que in templo sacerdotibus offerebatur, statim id in quo iurauerat, cogebatur exsoluere. Rursum: Si quis iurasset in altari, periurii reum nemo tenebat [Al. retinebat]: sin autem periurasset in dono, uel in oblationibus, hoc est, in hostiis, in uictimis, et in simila et ceteris, que offeruntur Deo super altare,  hec studiosissime repetebantur [Al. repetebant]. Arguit ergo eos Dominus, et stultitie et fraudulentie, quod multo maius sit templum quam aurum, quod sanctificatur a templo, et altare quam hostie, que 187 sanctificantur ab altari. Totum autem faciebant, non ob Dei timorem, sed ob diuitiarum cupiditatem.

 ue uobis, Scribe et Pharisei hypocrite, quia decimatis mentham et anethum et cyminum, et reliquistis que grauiora sunt Legis, iudicium, et misericordiam, et fidem. Hec oportuit facere, et illa non omittere. Multa in Lege precepta sunt, que typos preferunt futurorum. Alia uero aperta sunt [a 1Kb] iuxta Psalmistam, dicentem: Mandatum Domini lucidum, illuminans oculos , que statim opera  desiderant. uerbi gratia: Non adulterabis: non furtum facies: non testimonium falsum dices, etc. Pharisei autem, quia preceperat Dominus  propter alimoniam sacerdotum et Leuitarum, quorum pars erat Dominus, omnium rerum offerri in templo decimas; hoc unum habebant studii, ut que iussa fuerant, comportarentur: cetera que erant maiora, utrum quis faceret, an non, paruipendebant. Et ex hoc itaque capitulo arguit eos auaritie, quod studiose etiam uilium olerum decimas exigant, et iudicium in disceptatione negotiorum, misericordiamque in pauperes, pupillos et uiduas, et fidem in Deum, que magna sunt, pretermittant.

 Duces ceci, excolantes culicem, camelum  autem glutientes. Camelum puto esse, secundum sensum presentis loci, et magnitudinem preceptorum, iudicium, et misericordiam, et fidem. Culicem autem decimas menthe, anethi, cymini, et reliquorum uilium olerum. Hec contra preceptum Dei, que magna sunt, deuoramus atque negligimus, et opinionem religionis in paruis, que lucrum habent, diligentiam demonstramus.

 ue uobis, Scribe et Pharisei hypocrite, quia mundatis quod deforis est calicis et paropsidis, intus autem pleni estis rapina et immunditia. Pharisee cece, munda prius quod intus est calicis et paropsidis, ut fiat et id quod deforis est mundum. Diuersis uerbis, eodem sensu, quo supra, arguit Phariseos simulationis atque mendacii, quod aliud  [b 1Kb] ostentent hominibus foris, aliud domi agant. Non quod in calice et paropside eorum superstitio moraretur; sed 188 quod foris hominibus ostenderent sanctitatem, in habitu, in sermone, in phylacteriis, in fimbriis, in orationum longitudine, et ceteris huiusmodi, intrinsecus autem essent uitiorum sordibus pleni.

 ue uobis, Scribe et Pharisei hypocrite, quia similes estis sepulcris dealbatis, que a foris parent hominibus speciosa, intus uero plena sunt ossibus mortuorum, et omni spurcitia. Sic et uos a foris quidem paretis hominibus iusti: intus autem pleni estis  hypocrisi et iniquitate. Quod in calice et paropside demonstrarat, eo quod foris loti essent, et intrinsecus sordidi, hoc nunc per exemplum sepulcrorum replicat: quod quomodo sepulcra forinsecus lita sunt calce, et ornata marmoribus et auro coloribusque distincta, intus autem plena sunt ossibus mortuorum: sic et peruersi magistri, qui alia docent, et alia faciunt, munditiam habitu uestis, et uerborum humilitate demonstrant: intus autem pleni sunt omni spurcitia, et libidine. Denique manifestius hoc ipsum exprimit, inferens: Sic et uos a foris quidem paretis hominibus iusti: intus autem pleni estis hypocrisi et iniquitate.

 ue uobis, Scribe et Pharisei hypocrite, quia edificatis sepulcra prophetarum, et  ornatis monumenta iustorum, et dicitis: Si fuissemus in diebus patrum nostrorum, non fuissemus socii eorum in sanguine prophetarum. Itaque testimonio estis uobismetipsis: quia filii estis eorum qui prophetas occiderunt. Prudentissimo syllogismo coarguit eos filios esse homicidarum, dum ipsi opinione bonitatis et glorie in populos, sepulcra edificant prophetarum, quos maiores eorum interfecerunt, et dicunt: Si fuissemus tempore illo, non fecissemus ea que fecerunt patres nostri. Hoc autem etiamsi sermone non dicant, opere loquuntur, ex eo quod ambitiose et magnifice edificent memorias occisorum, quos a patribus suis esse iugulatos non negant.

Et uos implete mensuram patrum uestrorum. Probato superioribus dictis, quod filii essent homicidarum,  et eorum qui prophetas occidissent, nunc concludit quod uoluerat, et quasi extremam syllogismi partem ponit. Et uos implete mensuram patrum uestrorum. 189 Quod illis defuit, uos adimplete. Illi interfecerunt seruos: uos Dominum crucifigite. Illi prophetas: uos eum qui a prophetis predicatus est.

 Serpentes, [Al. additur et] genimina uiperarum, quomodo fugietis a iudicio gehenne? Hoc ipsum et Ioannes Baptista dixerat . Sicut ergo de uiperis nascuntur uipere: sic de homicidis patribus, uos, inquit, nati estis homicide.

 Ideo ecce ego mitto ad uos prophetas, et sapientes, et scribas, et ex illis occidetis et crucifigetis, et ex eis flagellabitis in synagogis uestris, et persequemini  de ciuitate in ciuitatem. Hoc quod antea dixeramus, Implete mensuram patrum uestrorum, ad personam Domini pertinere, eo quod occidendus esset ab eis, potest et ad discipulos eius referri, de quibus nunc dicit: Ecce ego mitto ad uos prophetas, et sapientes, et scribas, et ex illis occidetis, et crucifigetis, et flagellabitis in synagogis uestris, et persequemini de ciuitate in ciuitatem, ut impleatis mensuram patrum uestrorum. Simulque obserua iuxta Apostolum scribentem ad Corinthios , uaria esse dona discipulorum Christi; alios prophetas, qui uentura [c 1Kb] predicant; alios sapientes, qui nouerint  quando debeant proferre sermonem; alios scribas in Lege doctissimos, ex quibus lapidatus est Stephanus, Paulus occisus, crucifixus Petrus, flagellati in Actibus apostolorum discipuli: et persecuti eos sunt de ciuitate in ciuitatem; expellentes de Iudea, ut ad gentium populum transmigrarent.

 Ut ueniat super uos omnis sanguis iustus, qui effusus est super terram, a sanguine Abel iusti usque ad sanguinem Zacarie filii Barachie, quem occidistis inter templum et altare. Amen dico uobis, uenient hec omnia super generationem istam. 190 De Abel nulla est ambiguitas, [a 1Kb] quin is sit quem Cain frater eius occiderit. Iustus autem non solum ex Domini nunc sententia, sed ex Genesis testimonio comprobatur , ubi accepta  eius a Deo narrantur munera. Querimus quis iste sit Zacarias filius Barachie, quia multos legimus Zacarias. Et ne libera nobis tribueretur erroris facultas, additum est: quem occidistis inter templum et altare. In diuersis diuersa legi, et debeo singulorum opiniones ponere. Alii Zacariam filium Barachie dicunt, qui in duodecim prophetis undecimus est, patrisque in eo nomen consentiat [Al. consentit]; sed ubi occisus sit inter templum et altare Scriptura non loquitur: maxime cum temporibus eius uix ruine templi fuerint. Alii Zacariam patrem Ioannis intelligi uolunt, ex quibusdam apocryphorum somniis approbantes, quod propterea occisus sit, quia Saluatoris predicarit [Al. predicaret] aduentum. Hoc quia de Scripturis non habet auctoritatem, eadem  facilitate contemnitur, qua probatur. Alii istum uolunt Zacariam, [b 2Kb] qui occisus est a Ioas rege Iude inter templum et altare, sicut Regum narrat historia. Sed obseruandum, quod ille Zacarias non sit filius Barachie, sed filius Ioiade sacerdotis. Unde et Scriptura refert: Non fuit recordatus Ioas patris eius Ioiade, [c 1Kb] quia sibi fecisset bona . Cum ergo et Zacariam teneamus, et occisionis consentiat locus, querimus quare Barachie dicatur filius, et non Ioiade? Barachia lingua nostra benedictus Domini dicitur: et sacerdotis Ioiade iustitia, [d 2Kb] Hebreo sermone demonstratur. In Euangelio quo utuntur Nazareni, pro filio Barachie, filium Ioiade reperimus 191 scriptum. Simpliciores fratres inter ruinas templi et altaris, siue in portarum exitibus, que Siloam ducunt, rubra saxa monstrantes, Zacarie sanguine putant esse polluta. Non condemnamus errorem, qui de odio Iudeorum, et fidei pietate descendit. Dicamus breuiter quare sanguis Abel iusti, usque ad Zacariam filium Barachie ab illa generatione requiratur, cum neutrum eorum occiderit. [e 1Kb] Regula Scripturarum est, duas generationes  ponere, bonorum uel malorum, hoc est, singulorum singulas. De bonis sumamus exempla: Quis ascendet in montem Domini? aut quis requiescet in monte sancto eius ? Cumque plures qui ascensuri sunt in montem Domini, descripsisset, qui diuersis fuere etatibus, postea infert: Hec est generatio querentium Dominum, querentium faciem Dei Iacob. Et in alio loco de omnibus sanctis: Generatio iustorum benedicetur . De malis uero, ut in presenti loco: Generatio uiperarum. Et Requirentur omnia a generatione ista. Et in Ezechiel, cum peccata terre descripsisset, sermo propheticus adiecit: Si Ne, et Iob, et Daniel, ibi fuerint inuenti, non dimittam peccata terre illi : Omnes iustos qui similes forent uirtutibus eorum,  [f 1Kb] per Ne et Iob et Daniel uolens intelligi. Ergo et isti qui similia Cain et Ioas contra apostolos gesserint, de una generatione esse referuntur.

 Ierusalem, Ierusalem, que occidis prophetas, et lapidas eos qui ad te missi sunt: quoties uolui congregare filios tuos, quemadmodum gallina congregat pullos suos sub alas, et noluisti! Ierusalem,  non saxa et edificia ciuitatis, sed habitatores uocat, quam plangit patris affectu, sicut et in alio loco legimus, quod uidens eam fleuerit . In eo autem quod dicit: Quoties uolui congregare filios tuos, omnes retro prophetas a se missos esse testatur. Galline quoque similitudinem congregantis sub alas pullos suos, in cantico Deuteronomii legimus: Sicut aquila protegit nidum suum, et super pullos suos [a 13Kb] desiderauit, expandens alas suas suscepit et tulit super pennas suas .

192  Ecce relinquetur uobis domus uestra deserta. Hoc ipsum ex persona Ieremie iam ante dixerat: Reliqui domum meam, dimisi hereditatem meam: facta est mihi hereditas mea quasi spelunca hyene [b 1Kb] . Desertam Iudeorum  domum, id est, templum illud, quod [c 1Kb] fulgebat augustius, oculis comprobamus: quia habitatorem Christum perdidit, et hereditatem preripere gestiens, occidit heredem.

 Dico enim uobis: non me uidebitis amodo, donec dicatis: Benedictus qui [d 1Kb] uenit in nomine Domini. Ad Ierusalem loquitur, et ad populum Iudeorum. uersiculum autem istum, quo et paruuli atque lactentes in ingressu Ierusalem Domini Saluatoris usi sunt, quando dixerunt: Benedictus qui uenit in nomine Domini, osanna in excelsis, sumpsit de centesimo decimo septimo psalmo, qui manifeste de aduentu Domini scriptus est. Et quod dicit, hoc uult intelligi: Nisi penitentiam egeritis , et confessi fueritis ipsum me esse, de quo Prophete cecinerunt,  Filium omnipotentis Patris, meam faciem non uidebitis. Habent Iudei datum sibi tempus penitentie: confiteantur benedictum qui uenit in nomine Domini, et Christi ora conspicient.

 Et egressus iehsu de templo, ibat. Et accesserunt discipuli eius, ut ostenderent ei edificationes templi. Ipse autem respondens, dixit illis: uidetis hec omnia? Amen dico uobis: non relinquetur hic lapis super lapidem, qui non destruatur. Iuxta historiam manifestus est sensus. Recedente autem Domino de templo, omnia legis edificia, et compositio mandatorum ita destructa est, ut nichil a Iudeis possit impleri; et capite sublato, uniuersa inter se membra compugnent.

 Sedente autem eo super montem Oliueti,  accesserunt ad eum discipuli secreto, dicentes: Dic nobis quando hec erunt, et quod signum aduentus  tui, et consummationis seculi? Et respondens iehsu, dixit eis: uidete ne quis uos seducat. Sedet in monte Oliueti, ubi uerum lumen scientie nascebatur, et accedunt ad eum 193 discipuli secreto, qui mysteria et futurorum reuelationem nosse cupiebant, et interrogant tria: Quo tempore Ierusalem destruenda sit; quo uenturus Christus; quo consummatio seculi futura sit.

 Multi enim uenient in nomine meo, dicentes: Ego sum Christus, et multos seducent. Quorum unus est Simon Samaritanus, quem in Actibus apostolorum legimus, qui se magnam dicebat esse Dei uirtutem , hec quoque inter [Al. et] cetera in suis [e 125Kb] uoluminibus scripta dimittens: Ego sum sermo Dei, ego sum speciosus, ego paracletus, ego  omnipotens, ego omnia Dei. Sed et Ioannes apostolus in epistola sua loquitur: Audistis quia Antichristus uenturus est, nunc autem Antichristi multi sunt . Ego reor omnes heresiarchas, Antichristos esse, et sub nomine Christi ea docere, que contraria sunt Christo. Nec mirum si aliquos ab his uideamus seduci, cum Dominus dixerit: Et multos seducent.

 Audituri enim estis prelia, et opiniones preliorum: uidete ne turbemini. Oportet enim hec fieri; sed nondum est finis. Cum hec igitur fieri uiderimus, non putemus diem instare iudicii, sed in tempus illud reseruari, cuius signum perspicue in consequentibus ponitur.

 Consurget enim gens contra gentem, et regnum contra regnum, et erunt pestilentie et fames,  et terremotus per loca. Hec autem omnia initia sunt dolorum. Non ambigo et hec quidem iuxta litteram futura que scripta sunt: sed mihi uidetur regnum contra regnum, et pestilentia eorum, quorum sermo serpit ut cancer , et fames audiendi uerbum Dei, et commotio uniuerse terre, et a uera fide separatio, in hereticis magis intelligi, qui contra se inuicem dimicantes, Ecclesie uictoriam faciunt. Quod autem dixit: Hec autem omnia initia sunt dolorum, melius transfertur, parturitionum: ut quasi conceptus quidam aduentus Antichristi, non partus intelligatur.

 Tunc tradent uos in tribulationem, et occident uos; et eritis odio omnibus gentibus 194 propter nomen meum. Per apostolos omnium credentium  persona signatur, non quo eo tempore apostoli in corpore reperiendi sint.

  Et quoniam abundabit iniquitas, refrigescet caritas multorum. Qui autem perseuerauerit usque ad finem, hic saluus erit. Non omnium negauit fidem, sed multorum. Multi enim uocati, pauci uero electi. Nam in apostolis et similibus eorum permansura est caritas, de qua scriptum est: [a 1Kb] Aque multe non poterunt exstinguere caritatem . Et ipse Paulus: Quis nos separabit a caritate Christi? tribulatio, an angustia, an fames ? et reliqua.

 Et predicabitur hoc Euangelium regni in uniuerso orbe, in testimonium omnibus gentibus; et tunc ueniet consummatio. Signum Dominici aduentus est, Euangelium in toto orbe predicari, ut nullus sit excusabilis; quod aut iam completum, aut in breui  cernimus esse complendum. Non enim puto aliquam remansisse gentem, que Christi nomen ignoret. Et quamquam non habuerit predicatoren, tamen ex uicinis nationibus opinionem fidei non potest ignorare.

 Cum ergo uideritis abominationem desolationis, que dicta est a Daniele propheta, stantem in loco sancto, qui legit, intelligat. Quando ad intelligentiam prouocamur, mysticum monstratur esse quod dictum est. Legimus autem in Daniele hoc modo: Et in dimidio hebdomadis auferetur sacrificium et libamina, et in templo abominatio desolationum erit usque ad consummationem temporis, et consummatio dabitur super solitudinem. De hoc et apostolus loquitur : quod homo iniquitatis et aduersarius  eleuandus sit contra omne quod dicitur Deus, et colitur; ita ut audeat stare in templo Dei, et ostendere [b 1Kb] quod ipse sit Deus, cuius aduentus secundum operationem Satane destruat eos, et ad Dei solitudinem redigat, qui se susceperint. Potest autem simpliciter aut de Antichristo accipi, aut de imagine Cesaris, quam Pilatus posuit in templo; aut de Hadriani equestri statua, que in 195 ipso sancto sanctorum loco usque in presentem diem stetit. Abominatio quoque, secundum ueterem Scripturam, idolum nuncupatur; et idcirco additur, desolationis; quod in desolato templo atque destructo idolum positum sit.

 Tunc qui in Iudea sunt, fugiant ad montes; et qui in tecto, non descendat tollere aliquid  de domo sua; et qui in agro, non reuertatur tollere tunicam suam. Abominatio desolationis intelligi potest, et omne dogma peruersum; quod cum uiderimus stare in loco sancto, hoc est, in Ecclesia, et se ostendere Deum, debemus fugere de Iudea ad montes, hoc est, dimissa occidente littera et Iudaica prauitate, appropinquare montibus eternis, de quibus illuminat mirabiliter Deus ; et esse in tecto et in domate, quo non possint ignita diaboli iacula peruenire: nec descendere et tollere aliquid de domo conuersationis pristine: nec querere que  retrorsum sunt; sed magis serere in agro spiritualium Scripturarum, ut fructus capiamus ex eo. Nec tollere alteram tunicam, quam apostoli habere prohibentur. De hoc loco, id est, de abominatione desolationis, que dicta est a Daniele propheta, stante in loco sancto, multa Porphyrius tertio decimo operis sui uolumine contra nos blasphemauit, cui Eusebius Cesariensis episcopus tribus respondit uoluminibus, decimo octauo, decimo nono, et uicesimo. Apollinaris [Al. Apollinarius] quoque scripsit plenissime: superflueque conatus est uno capitulo uelle disserere, de quo tantis uersuum millibus disputatum est.

 ue autem pregnantibus et nutrientibus in illis diebus. ue illis animabus, que non  in perfectum uirum sua genimina perduxerunt, sed initia habent fidei, ut enutritione indigeant magistrorum. Hoc quoque dici potest, quod in persecutione Antichristi, seu Romane captiuitatis, pregnantes et nutrientes, uteri et filiorum sarcina pregrauati, expeditam fugam habere non quiuerint.

 Orate autem, ut non fiat fuga uestra hieme, uel sabbato. Si de captiuitate Ierusalem uoluerimus accipere, quando a Tito et uespasiano capta est, orare debent, ne fuga eorum hieme, uel sabbato fiat; quia in altero duritia frigoris prohibet ad solitudines pergere, 196 et in montibus desertisque latitare; in altero, aut transgressio Legis est, si fugere uoluerint, aut mors imminens, si remanserint.  Si autem de consummatione mundi intelligitur, hoc precipit, ut non refrigescat fides nostra et in Christum caritas, neque ut otiosi in opere Dei torpeamus uirtutum sabbato.

 Et nisi breuiati fuissent dies illi, non fieret salua omnis caro; sed propter electos breuiabuntur dies illi. Abbreuiatos dies, non secundum deliramenta quorumdam (qui putant temporum momenta mutari; nec recordantur illius scripti: Ordinatione tua permanet dies [Ps. CXuIII, 91], sed iuxta temporum qualitatem sentire debemus, id est, abbreuiatos non mensura, sed numero; ut quomodo in benedictione dicitur; Longitudine dierum replebo eum ; sic et nunc abbreuiati dies intelligantur: ne temporum mora, fides concutiatur credentium.

  Tunc si quis uobis dixerit: ecce hic Christus, aut illic; nolite credere. Multi captiuitatis Iudaice tempore principes exstitere, qui Christos esse se dicerent: intantum ut obsidentibus Romanis, tres intus fuerint factiones. Sed melius de consummatione mundi intelligitur.

 Surgent enim pseudochristi, et pseudoprophete, et dabunt signa magna et prodigia; ita ut in errorem inducantur, si fieri potest, etiam electi. Ecce predixi uobis. Tripliciter, ut ante iam dixi, locus  hic disserendus est; aut de tempore obsidionis Romane; aut de consummatione mundi; aut de hereticorum contra Ecclesiam pugna, et istiusmodi antichristis, qui sub opinione false scientie contra Christum dimicant.

 Si ergo dixerint uobis, ecce in deserto est, nolite exire; ecce in penetralibus, nolite credere. Si quis promiserit uobis quod in deserto gentilium et philosophorum dogmate Christus moretur; aut in hereticorum penetralibus, qui Dei pollicentur arcana, nolite exire, nolite credere; siue  si quis sub nomine Christi se iactare uoluerit, non statim accommodetis fidem.

  Sicut enim fulgur exit ab Oriente, et paret usque in Occidentem; ita erit et aduentus Filii hominis. Nolite exire, nolite credere, quod Filius hominis uel 197 in deserto gentium sit, uel in penetralibus hereticorum; sed quod ab Oriente usque in Occidentem, fides eius in catholicis Ecclesiis fulgeat. Hoc quoque dicendum, quod secundus Saluatoris aduentus non in humilitate ut prius, sed in gloria demonstrandus sit. Stultum est itaque eum in paruo loco uel abscondito querere, qui totius mundi lumen sit.

 Ubicumque fuerit corpus, illuc congregabuntur et aquile. De exemplo naturali quod quotidie cernimus, Christi instruimur sacramento. Aquile et uultures etiam trans maria dicuntur sentire cadauera,  et ad escam huiuscemodi congregari. Si ergo irrationabiles uolucres naturali sensu tantis terrarum spatiis, et maris fluctibus separate, paruum cadauer sentiunt ubi iaceat: quanto magis nos et omnis multitudo credentium debet festinare ad eum, cuius fulgur exit ab Oriente, et paret usque ad Occidentem! Possumus autem corpus, id est, , quod significantius Latine dicitur cadauer, ab eo quod [a 6Kb] per mortem cadat, passionem Christi intelligere, ad quam prouocamur; ut ubicumque in Scripturis legitur, congregemur, et per illam uenire possimus ad uerbum Dei, ut est illud: Foderunt manus meas et pedes meos . Et in Isaia: Sicut ouis ad uictimam ductus ; et cetera his similia. Aquile autem appellantur sancti, quibus innouata  est iuuentus ut aquile; et qui iuxta Isaiam plumescunt, et assumunt alas, ut ad Christi ueniant passionem .

 Statim autem post tribulationem dierum illorum sol obscurabitur, et luna non dabit lumen suum, et stelle cadent de celo, et uirtutes celorum commouebuntur. Sol et luna obscurabuntur, et non  dabunt lumen suum; et cetera astra cadent de celo, uirtutesque celorum commouebuntur, non diminutione luminis , sed quod ad comparationem uere lucis omnia uisui tenebrosa sint. Si itaque iste sol, qui nunc per totum orbem rutilat, et luna que secundum est luminare, et stelle que ad solatium noctis accense sunt, omnesque uirtutes  in aduentu Christi in tenebras reputabuntur: decutiatur supercilium eorum, qui se sanctos arbitrantes presentiam iudiciis non formidant.

 Et tunc parebit signum Filii hominis in celo. Signum hic, aut crucis intelligamus, ut uideant (iuxta Zacariam  Iudei quem compunxerunt; aut uexillum uictorie triumphantis.

Et tunc plangent omnes tribus terre, et uidebunt Filium hominis uenientem in nubibus celi cum uirtute multa et maiestate. Plangent hi qui municipatum non habuere in celis, sed scripti sunt in terra.

 Et mittet angelos suos cum tuba et uoce magna; et congregabunt electos eius a quatuor uentis, a summis celorum usque ad terminos eorum. De hac tuba et Apostolus loquitur : et in apocalypsi Ioannis legimus : et in ueteri Testamento , tube ductiles ex auro, et ere argentoque fieri precipiuntur; ut sublimia doctrinarum resonent sacramenta.

  Ab arbore autem fici discite parabolam: cum iam ramus eius tener fuerit, et folia nata, scitis quia prope est estas. Ita et uos cum uideritis hec omnia, scitote quia prope est in ianuis. Sub exemplo arboris, docuit consummationis aduentum. Quomodo, inquit, quando teneri fuerint in arbore ficus [b 1Kb] cauliculi, et gemma erumpit in florem, cortexque folia parturit, intelligitis estatis aduentum, et Fauonii ac ueris introitum: ita cum hec omnia que scripta sunt, uideritis, nolite putare iam adesse consummationem mundi, sed quasi [c 1Kb] proemia et precursores quosdam uenire; ut ostendant quod prope sit et in ianuis.

 Amen dico uobis, quia non preteribit generatio hec, donec omnia ista fiant. Supra diximus  generationes bonorum, et econtrario malorum esse singulas. Igitur aut omne genus hominum significat, aut specialiter Iudeorum.

 Celum et terra transibunt, uerba autem mea non preteribunt. Celum et terra transibunt immutatione, non abolitione sui: alioquin quomodo sol 199 obscurabitur, et luna non dabit lumen  suum, et stelle cadent, si celum in quo ista sunt, terraque non fuerit?

 De die autem illa [a 1Kb] et hora nemo scit, neque angeli celorum, nisi solus Pater. In quibusdam Latinis codicibus additum est, [b 9Kb] neque Filius: cum in Grecis, et maxime Adamantii et Pierii exemplaribus, hoc non habeatur ascriptum: sed quia in nonnullis legitur, disserendum uidetur. Gaudent Arius et Eunomius, quasi ignorantia magistri, gloria discipulorum sit, et dicunt: Non potest equalis esse qui nouit, et qui ignorat. Contra quos breuiter ista dicenda sunt: Cum omnia tempora fecerit iehsu, hoc est, uerbum Dei: Omnia enim per ipsum facta sunt, et sine ipso factum est nichil , in omnibus autem temporibus, etiam dies iudicii  sit: qua consequentia potest eius ignorare partem, cuius totum nouerit? Hoc quoque dicendum est: Quid est maius, notitia Patris, an iudicii? Si maius nouit, quomodo ignorat quod minus est? Scriptum legimus. Omnia que Patris sunt, mihi tradita sunt . Si omnia Patris Filii sunt, qua ratione unius sibi diei notitiam reseruauit, et noluit eam communicare cum Filio? Sed et hoc inferendum: Si nouissimum diem temporum ignorat, ignorat et pene ultimum, et retrorsum omnes.Non enim potest fieri, ut qui primum ignorat, sciat quid secundum sit. Igitur quia probauimus non ignorare Filium [Al. additur Dei] consummationis diem: causa reddenda est cur ignorare dicatur. Apostolus super Saluatore scribit: In quo sunt omnes thesauri sapientie  et scientie absconditi . Sunt ergo omnes thesauri in Christo sapientie et scientie, sed absconditi sunt. Quare absconditi sunt? Post resurrectionem interrogatus ab apostolis, de die manifestius respondit: Non est uestrum scire tempora uel momenta, que Pater posuit in sua potestate . Quando dicit, non est uestrum scire, ostendit quod ipse sciat, sed non expediat nosse apostolis, ut semper incerti de aduentu iudicis, sic quotidie uiuant, quasi die 200 alia iudicandi sint. Denique et consequens Euangelii sermo idipsum cogit intelligi, dicens quoque Patrem solum nosse: in Patre comprehendit et Filium. Omnis enim pater, filii nomen est.

 Sicut autem in diebus Ne, ita erit  et aduentus Filii hominis. Sicut enim erant in diebus ante diluuium comedentes et bibentes, nubentes et nuptui [Al. nuptum] tradentes, usque ad eum diem, quo intrauit Ne in arcam, et non cognouerunt donec uenit diluuium, et tulit omnes: ita erit et aduentus Filii hominis.  Queritur quomodo supra scriptum sit: Surget enim gens contra gentem, et regnum contra regnum: et erunt pestilentie, et fames, et terremotus; et nunc ea futura memorentur que pacis indicia sunt. Sed existimandum, iuxta Apostolum, quod post pugnas, et dissensiones, et pestilentias, et fames, et terremotus, et cetera quibus genus uastatur humanum, breui [Al. breuis] subsecutura sit pax, que quieta omnia repromittat, ut fides credentium comprobetur, utrum transactis malis, sperent iudicem esse uenturum. Hoc est enim quod in Paulo legimus: Quando dixerint, pax et securitas, tunc repentinus eis superueniet interitus, sicut dolor parturientis, et non effugient .

 Tunc duo erunt in agro: unus assumetur,  et unus relinquetur. Due molentes in mola: una assumetur, et una relinquetur. Tunc, inquit, duo erunt in agro, quando, tempore uidelicet consummationis atque iudicii, duo in agro pariter inuenientur eumdem habentes laborem, et quasi parem sementem, sed fructus laboris non eque recipientes. Due quoque molentes simul erunt: una assumetur, et una relinquetur. In duobus qui in agro commorantur, et in duabus que pariter molunt, uel Synagogam intellige, et [Al. uel] Ecclesiam, quod simul molere uideantur in Lege, et de eisdem Scripturis farinam terere preceptorum Dei: uel ceteras hereses, que de utroque Testamento, aut de altero uidentur molere farinam doctrinarum suarum: et cum unum nominis Christiani propositum 201 habeant,  non eamdem mercedem recipient: aliis assumptis, et aliis derelictis.

 uigilate ergo, quia nescitis qua hora Dominus uester uenturus sit. Illud autem scitote, quoniam si sciret pater familias qua hora fur uenturus esset, uigilaret utique, et non sineret perfodi domum suam. Perspicue ostendit quare supra dixerit: De die autem illa [c 1Kb] et hora nemo scit, neque Filius hominis, neque angeli, nisi Pater solus: quod non expediat scire apostolis, ut pendule exspectationis incerto semper eum credant esse uenturum, quem ignorant quando uenturus sit. Et non dixit, quia nescimus qua hora uenturus sit Dominus; sed nescitis. Premissoque patris familias exemplo, cur reticeat consummationis diem, manifestius docet,  dicens:

Ideo et uos estote parati: quia nescitis qua hora Filius hominis uenturus est. Quis, putas, est fidelis seruus et prudens, quem constituit Dominus eius super familiam suam, ut det illis cibum in tempore? Beatus ille  seruus, quem cum uenerit Dominus eius, inuenerit sic facientem. Amen dico uobis, quoniam super omnia bona sua constituet eum. Plenius inculcat et replicat, quare de die consummationis et hora nec angelos, [a 1Kb] nec se scire predixerit; sed solum Patrem, quod non expediat scire apostolis: et exemplum patrisfamilias, hoc est, sui et fidelium seruorum, id est, apostolorum, ad cohortationem sollicite mentis interserit, ut spe premiorum ministrent conseruis in tempore suo cibaria doctrinarum.

 Si autem dixerit malus seruus ille in corde suo, moram facit dominus meus uenire, et ceperit percutere conseruos suos, manducet autem et bibat cum ebriis. Ex superioribus pendet, quod sicut sollicitus seruus et semper aduentum domini prestolans,  tradit conseruis cibaria in tempore suo, et postea super omnia bona patrisfamilias constituitur: ita econtrario, qui iuxta Ezechielem dixit: In tempora longa fiet istud , et non putat dominum cito esse uenturum; factus securior, uacat epulis atque luxurie: et non lenem patremfamilias, sed seuerissimum sentiet iudicem.

 ueniet dominus serui illius, in die qua non sperat, et hora qua ignorat: et diuidet eum, partemque eius ponet cum hypocritis: illic erit fletus et stridor dentium. 202 Hoc ipsum docet, ut sciant quando non putatur dominus, tunc eum esse uenturum, et uigilantie ac sollicitudinis dispensatores admonet. Porro quod dicit, diuidet eum, non quo gladio eum dissecet; sed quo a sanctorum consortio  eum separet, et partem eius ponat cum hypocritis: cum his uidelicet, qui erant in agro, et qui molebant, et nichilominus derelicti sunt. Sepe diximus hypocritam aliud esse, aliud ostendere: sicut et in agro, et in mola idem uidebatur facere, quod ecclesiasticus uir, sed exitus diuerse uoluntatis apparuit.

 Tunc simile erit regnum celorum decem uirginibus, que accipientes lampades suas, exierunt obuiam sponso et sponse. Quinque autem ex eis erant fatue, et quinque prudentes. Sed quinque fatue acceptis lampadibus, non sumpserunt oleum secum. Prudentes uero acceperunt oleum in uasis suis cum lampadibus. Hanc parabolam, id est, similitudinem decem uirginum, fatuarum atque  prudentium, quidam simpliciter in uirginibus interpretantur: quarum alie, iuxta Apostolum, et corpore et mente sunt uirgines: alie uirginitatem tantum corporum reseruantes, uel cetera opera non habent proposito suo similia, uel parentum  custodia reseruate, nichilominus mente nupserunt . Sed mihi uidetur ex superioribus alius sensus esse qui dicitur, et non ad uirginalia corpora, sed ad omne hominum genus comparatio pertinere. Sicut enim duo in agro, et due molentes, duos significant populos, Christianorum et Iudeorum, siue sanctorum et peccatorum, qui in Ecclesia constituti, uidentur quidem et ipsi arare et molere; sed cuncta in hypocrisi faciunt: sic et nunc decem uirgines omnes homines complectuntur, qui uidentur Deo credere, et applaudunt sibi in Scripturis sanctis, tam ecclesiasticos, quam Iudeos, atque hereticos. Qui idcirco omnes uirgines appellantur, quia gloriantur in unius Dei notitia, et mens eorum idololatrie turba [Al. turbine] non  constupratur. Oleum habent uirgines, que iuxta fidem et operibus adornantur. Non habent oleum, que uidentur simili quidem fide Dominum confiteri; sed uirtutum opera negligunt. Possumus quinque uirgines, sapientes et stultas, quinque sensus 203 interpretari: quorum alii festinant ad celestia, et superna desiderant: alii terrenis fecibus inhiantes, fomenta non habent ueritatis, quibus sua corda illuminent. De uisu, et auditu, et tactu spiritualiter dictum est: Quod uidimus, quod audiuimus, quod oculis nostris perspeximus, et manus nostre palpauere . De gustu: Gustate, et uidete quoniam suauis est Dominus . De odoratu: In odorem unguentorum tuorum currimus . Et: Christi bonus odor sumus .

  Moram autem faciente sponso, dormitauerunt omnes et dormierunt. Non enim parum temporis inter priorem et secundum aduentum Domini pretergreditur. Omnes dormitauerunt, id est, mortue sunt: quia sanctorum mors somnus appellatur. Consequenter autem dicitur, dormierunt: quia postea suscitande sunt.

 Media autem nocte clamor factus est, ecce sponsus uenit, exite obuiam ei. Subito enim quasi intempesta nocte, et securis omnibus, quando grauissimus sopor est, per angelorum clamorem, et [b 1Kb] tubas precedentium fortitudinum, Christi resonabit aduentus. Dicamus aliquid quod forsitan lectori utile sit. Traditio Iudeorum est, Christum media nocte uenturum in similitudinem Aegyptii temporis,  quando Pascha celebratum est, et exterminator uenit, et Dominus super tabernacula transiit, et sanguine agni postes nostrarum frontium consecrati sunt . Unde reor et traditionem apostolicam [c 2Kb] permansisse, ut in die uigiliarum Pasche  ante noctis dimidium populos dimittere non liceat, exspectantes aduentum Christi. [a 1Kb] Et postquam illud tempus transierit, securitate presumpta, festum cuncti agunt diem. Unde et Psalmista dicebat: Media nocte surgebam ad confitendum tibi super iudicia iustificationis tue .

 Tunc surrexerunt omnes uirgines ille, et ornauerunt lampades suas. Omnes 204 uirgines surrexerunt, et ornauerunt unaqueque lampades suas, id est, sensus, in quibus oleum scientie recipiebant, ut [b 1Kb] haberent opera uirtutum, que ante uerum iudicem refulgerent.

 Fatue autem sapientibus dixerunt: Date nobis de oleo uestro, quia lampades nostre exstinguuntur. Que lampades suas queruntur exstingui,  ostendunt eas ex parte lucere: et tamen non habent lumen indeficiens, nec opera perpetua. Si quis igitur habet animam uirginalem, et amator est pudicitie, non debet mediocribus esse contentus, que cito exolescunt, et exorto caumate, arefiunt; sed perfectas uirtutes sequatur, ut lumen habeat sempiternum.

 Responderunt prudentes, dicentes: Ne forte non sufficiat nobis et uobis. Hoc, non de auaritia, sed de timore respondent. Unusquisque enim pro operibus suis mercedem recipiet, neque possunt in die iudicii aliorum uirtutes, aliorum uitia subleuare. Et quomodo tempore Babylonie captiuitatis, Ieremias peccatores iuuare non potuit, et dicitur ad eum: Ne oraueris pro populo isto : sic formidolosa erit illa dies, cum unusquisque pro semetipso sollicitus erit.

Ite potius ad uendentes, et emite uobis. uenditur hoc oleum, et multo emitur pretio, ac difficili labore conquiritur, quod in eleemosynis cunctisque uirtutibus et consiliis intelligimus magistrorum.

 Dum autem irent emere, uenit sponsus. Dant quidem quasi prudentes consilium, quod non debeant sine oleo lampadarum sponso occurrere: uerum quia iam emendi tempus excesserat, et adueniente iudicii die, locus non erat penitentie, Psalmista dicente: In inferno autem quis confitebitur tibi ? non noua opera [c 1Kb] patrare, sed preteritorum coguntur rationem exsoluere.

Et que parate erant, intrauerunt cum eo ad nuptias,  et clausa est ianua. Post 205 iudicii diem, bonorum operum, et iustitie occasio non relinquitur [Al. relinquetur].

 Nouissime uero ueniunt et relique uirgines, dicentes: Domine, domine, aperi nobis. Egregia quidem in Domini appellatione confessio, idemque  repetitum, indicium fidei est. Sed quid prodest uoce inuocare, quem operibus neges?

 At ille respondens, ait: Amen dico uobis, nescio uos. Nouit Dominus eos qui eius sunt, et qui ignorat, ignorabitur . Nescit Dominus operarios iniquitatis: et licet uirgines sint, et secundum duplicem intelligentiam de corporis puritate, et de confessione uere gloriantur fidei ; tamen quia oleum non habent scientie, sufficit eis pro pena quod ignorantur a sponso.

 uigilate itaque, quia nescitis diem neque horam. Prudentem semper admoneo lectorem, ut non superstitiosis acquiescat interpretationibus, et que commatice pro fingentium dicuntur arbitrio,  sed consideret priora, media, et sequentia, et nectat sibi uniuersa que scripta sunt. Ex hoc ergo quod infert: uigilate, quia nescitis diem neque horam, intelliguntur uniuersa que dixit, id est, de duobus qui in agro sunt, et de duabus molentibus, et de patrefamilias, qui seruo suo credit substantiam, et de decem uirginibus, ideo parabolas esse premissas, ut quia ignoramus [d 1Kb] omnes iudicii diem, sollicite nobis lumen bonorum operum preparemus, ne, dum ignoramus, iudex ueniat.

 Sicut enim homo peregre proficiscens, uocauit seruos suos, et tradidit illis bona sua. Et uni dedit quinque talenta, alii autem duo, alii uero unum, unicuique secundum propriam uirtutem, et profectus est statim. Homo iste paterfamilias, haud dubium  quin Christus sit, qui ad Patrem post resurrectionem uictor ascendens, uocatis apostolis, doctrinam euangelicam tradidit, non pro largitate et parcitate alteri plus, et alteri minus tribuens, sed pro accipientium uiribus: quomodo et Apostolus eos qui solidum cibum capere non poterant, lacte potasse se dicit . Denique et illum qui de quinque talentis, decem fecerat, et qui de duobus quatuor, simili recepit gaudio; non considerans lucri magnitudinem, sed studii uoluntatem. 206 In quinque, et duobus, et uno talento, uel diuersas gratias intelligamus, que unicuique tradite sunt. uel in primo, omnes sensus examinatos: In secundo, intelligentiam et opera: In tertio, rationem, qua homines a bestiis separamur.

  Abiit autem qui quinque talenta acceperat, et operatus est in eis; et lucratus est alia quinque. Acceptis terrenis sensibus celestium sibi notitiam duplicauit: ex creaturis intelligens Creatorem: ex corporalibus, incorporalia: ex uisibilibus, inuisibilia: ex breuibus, eterna.

  Similiter qui duo acceperat, lucratus est alia duo. Et iste pro uiribus quidquid in Lege didicerat, in Euangelio duplicauit: siue scientiam et opera presentis uite, future beatitudinis typos intellexit.

 Qui autem unum acceperat, abiens fodit in terram, et abscondit pecuniam domini sui. Nequam seruus terrenis operibus et seculi uoluptate, Dei precepta neglexit et polluit: quamquam in alio euangelista scriptum sit, quod in sudario ligauerit , id est, doctrinam patrisfamilias molliter et delicate uiuendo eneruarit.

 Post multum uero temporis uenit dominus seruorum illorum, et posuit rationem cum eis. Et accedens qui quinque talenta acceperat, obtulit  alia quinque talenta, dicens: Domine, quinque talenta tradidisti mihi, ecce alia quinque superlucratus sum. Grande tempus est inter ascensionem Saluatoris, et secundum eius aduentum. Si autem apostoli reddituri sunt rationem, [a 1Kb] et sub metu iudicis resurrecturi, quid nos oportet facere?

 Ait illi dominus eius: Euge, serue bone, et fidelis, quia super pauca fuisti fidelis, super multa te constituam: intra in gaudium domini tui. Accedens autem et qui duo talenta acceperat, ait: Domine, duo talenta tradidisti mihi: ecce alia duo lucratus sum. Ait illi dominus eius: Euge, serue bone et fidelis, quia super pauca fuisti fidelis, super multa te constituam: intra in gaudium domini tui. Utrique seruo, ut ante iam dixi, et qui de quinque talentis,  decem fecerat, et qui de duobus, quatuor, idem patrisfamilias sermo blanditur. Et notandum quod omnia que in presenti habemus. 207 licet magna uideantur et plurima: tamen comparatione futurorum, parua et pauca sunt. Intra, inquit, in gaudium domini tui, et suscipe que nec oculus uidit, nec auris audiuit, nec in cor hominis ascenderunt . Quid autem potest maius dari fideli seruo, quam esse cum Domino, et uidere gaudium Domini sui?

 Accedens autem et qui unum talentum acceperat, ait: Domine, scio quia homo durus es: metis ubi non seminasti, et congregas ubi non sparsisti: et timens abii, et abscondi talentum tuum in terra. Et ecce habes quod tuum est. uere quod scriptum est:  Ad excusandas excusationes in peccatis , etiam huic seruo contigit, ut ad pigritiam et negligentiam, superbie quoque crimen accederet. Qui enim simpliciter debuit inertiam confiteri, et orare patremfamilias, econtrario calumniatur, et dicit se prudenti fecisse consilio, ne dum lucra pecunie quereret, etiam de sorte periclitaretur.

 Respondens autem dominus eius, dixit ei: Serue male et piger, sciebas quia meto ubi non semino, et congrego ubi non sparsi: oportuit ergo te committere pecuniam eam nummulariis, et ueniens ego, recepissem utique quod meum est cum usura. Tollite  itaque ab eo talentum, et date ei qui habet decem talenta. Quod putauerat se pro excusatione dixisse, in culpam propriam uertitur. Seruus autem malus appellatur: quia calumniam domino facit. Piger, quia noluit talentum duplicare, ut in altero superbie, in altero negligentie condemnetur. Si, inquit, durum et crudelem esse me noueras, et aliena sectari, ibique metere ubi non seuerim, quare non tibi instiusmodi cogitatio incussit timorem, ut scires me mea diligentius quesiturum, et dares pecuniam meam, siue argentum nummulariis? Utrumque enim , Grecus sermo significat. Eloquia, inquit, Domini eloquia casta, argentum igne examinatum, probatum terre, purgatum septuplum . Pecunia ergo et argentum, predicatio Euangelii est, et sermo  diuinus, qui dari debuit nummulariis et trapezitis, id est, uel ceteris doctoribus , uel cunctis credentibus, qui possunt pecuniam duplicare, 208 et cum usuris reddere, ut quidquid sermone didicerant, opere explerent. Tollitur autem talentum, et datur ei qui decem talenta fecerat, ut intelligamus, licet in utriusque labore equale sit gaudium domini, hoc est, et eius qui quinque in decem duplicauerat, et eius qui duo in quatuor: tamen maius deberi premium ei, qui plus in domini pecunia laborarit. Unde dicit et Apostolus: Presbyteros honora, qui uere presbyteri sunt, maxime qui laborant in uerbo Dei . Ex eo quod malus seruus ausus est dicere: Metis ubi non seminasti,  et congregas ubi non sparsisti, intelligimus, etiam gentilium et philosophorum bonam uitam recipere Dominum, et aliter habere eos qui iuste, aliter qui iniuste agant, et ad comparationem eius qui naturali legi seruiat, condemnari eos qui scriptam legem negligant.

 Omni enim habenti dabitur, et abundabit: ei autem qui non habet, et quod uidetur habere, auferetur ab eo. Multi cum sapientes sint naturaliter, et habeant acumen ingenii, si fuerint negligentes, et desidia bonum nature corruperint, ad comparationem eius qui paululum tardior, labore et industria compensauit quod minus habuit, perdunt bonum nature, et premium quod eis fuerat repromissum, uident transire ad alios. Potest et sic intelligi: ei qui  fidem habet, et bonam in Domino uoluntatem, etiam si quid minus in opere ut homo habuerit, dabitur a bono iudice. Qui autem fidem non habuerit, etiam ceteras uirtutes quas uidebatur naturaliter possidere, perdet. Et eleganter etiam, quod uidetur, inquit, habere auferetur ab eo. Quidquid enim sine fide Christi est, non ei debet imputari qui male eo abusus est, sed illi qui malo etiam seruo nature bonum tribuit.

 Et inutilem seruum eiicite in tenebras exteriores: illic erit fletus et stridor dentium. Dominus lumen est; qui ab eo foras mittitur, caret uero lumine.  Quid sit autem fletus et stridor dentium, supra diximus.

 Cum autem uenerit Filius hominis in maiestate sua, et omnes angeli cum eo: tunc sedebit super sedem maiestatis sue, et congregabuntur ante eum omnes gentes; et separabit eos ab inuicem, sicut pastor segregat oues ab hedis. Et statuet oues 209 quidem a dextris suis, hedos autem a sinistris. Tunc dicet rex his qui a dextris eius erunt. Post biduum Pascha facturus, et tradendus cruci, et illudendus ab hominibus; et aceto ac felle potandus, recte premittit gloriam triumphantis, ut secutura scandala, pollicitationis premio compensaret. Et notandum quod qui in maiestate cernendus est, Filius hominis sit. Quodque sequitur: Statuet oues quidem a dextris suis, hedos  autem a sinistris, iuxta illud intellige, quod alibi legis: Cor sapientis in dextra eius, et cor stulti in sinistra illius . Et supra in hoc eodem Euangelio: Nesciat sinistra tua quid faciat dextera tua . Oues in parte iustorum stare iubentur ad dexteram: hedi, hoc est, peccatores, ad sinistram, qui semper pro peccato offeruntur in Lege . Nec dixit, capras, que possunt habere fetus, et tonse egrediuntur de lauacro, omnes gemellis fetibus, et sterilis nulla inter eas ; sed hedos, lasciuum animal et petulcum, et feruens semper ad coitum.

 uenite, benedicti Patris mei, possidete paratum uobis regnum a constitutione mundi. Esuriui enim, et dedistis mihi manducare. Sitiui, et dedistis  mihi bibere. Hospes eram, et collegistis me. Nudus, et operuistis me. Infirmus, et uisitastis me. In carcere eram, et uenistis ad me. Tunc respondebunt ei iusti, dicentes: Domine, quando te uidimus esurientem, et pauimus te: sitientem, et dedimus tibi potum? Quando autem te uidimus hospitem, et collegimus te; aut nudum, et cooperuimus te: aut quando te uidimus infirmum, aut in carcere, et uenimus ad te? Et respondens, rex, dicet illis. Hoc iuxta prescientiam Dei accipiendum, apud quem futura iam facta sunt.

 Amen dico uobis: quamdiu [Al. quando] fecistis uni de his fratribus meis minimis, mihi fecistis. Tunc dicet et his qui a sinistris erunt: Discedite a me, maledicti, in ignem eternum, qui paratus est diabolo et angelis eius. Esuriui enim, et non dedistis  mihi manducare. Sitiui, et non dedistis mihi potum. Hospes eram, et non collegistis me. Nudus, et non operuistis me. Infirmus et in carcere eram, et non uisitastis me. Tunc respondebunt ei et ipsi, dicentes:  210 Domine, quando te uidimus esurientem, aut sitientem, aut hospitem, aut nudum, aut infirmum, aut in carcere, et non ministrauimus tibi? Tunc respondebit illis, dicens: Amen dico uobis, quamdiu non fecistis uni de minoribus his, nec mihi fecistis. Libera nobis erat intelligentia, quod in omni paupere Christus esuriens pasceretur, sitiens potaretur, hospes induceretur in tectum, nudus uestiretur, infirmus uisitaretur, clausus carcere haberet solatium colloquentis. Sed ex hoc quod sequitur: Quamdiu fecistis uni de his fratribus meis minimis, mihi fecistis, non mihi uidetur dixisse generaliter de pauperibus, sed de his qui pauperes spiritu sunt, ad quos tendens manum, dixerat: Fratres mei et mater mea hi sunt, qui faciunt uoluntatem Patris mei .

  Et ibunt hi in supplicium eternum, iusti autem in uitam eternam. Prudens lector, attende [a 1Kb] quod et supplicia eterna sint, et uita perpetua metum deinceps non habeat ruinarum.

 Et factum est, cum consummasset iehsu sermones hos omnes, dixit discipulis suis: Scitis quia post biduum pascha fiet: et Filius hominis tradetur, ut crucifigatur. Erubescant qui putant Saluatorem timuisse mortem, et passionis pauore dixisse: Pater, si fieri potest, transeat a me calix iste . Post biduum pascha facturus, tradendum se ut crucifigatur nouit, et tamen non declinat insidias, non territus fugit: intantum ut etiam, ceteris ire nolentibus, pergat intrepidus, quando dicit Thomas: Eamus et nos, et moriamur  cum eo . Et finem carnali festiuitati uolens imponere, umbraque transeunte, pasche reddere ueritatem, dixerit: Desiderio desideraui hoc pascha manducare uobiscum, antequam patiar . Etenim pascha nostrum immolatus est Christus, si tamen comedamus illud in azymis sinceritatis et ueritatis . Porro quod ait: Post biduum pascha fiet, simplici intelligentia pretermissa, id quod sacratum [Al. sacramentum] est, requiramus. Post duos dies clarissimi luminis, ueteris ac noui Testamenti, uerum pro mundo pascha celebratur. Pascha, quod Hebraice dicitur PHASE , non a 211 passione [b 5Kb] ut plerique arbitrantur, sed a transitu nominatur: eo quod exterminator uidens sanguinem, in foribus Isrelitarum pertransierit, nec percusserit  eos. uel ipse Dominus prebens auxilium populo suo desuper ambulauerit. Lege Exodi librum , de quo plenius, [c 1Kb] si uita comes fuerit, disputabimus. Transitus autem noster, id est, PHASE,  ita celebratur, si terrena et Aegyptum dimittentes, ad celestia festinemus.

 Tunc congregati sunt principes sacerdotum, et seniores populi in atrium principis sacerdotum, qui dicebatur Caiphas, et consilium fecerunt, ut Iesum dolo tenerent, et occiderent. Dicebant autem: Non in die festo, ne forte tumultus fieret in populo. Qui debuerant Paschate uicino preparare uictimas, leuigare templi parietes, pauimenta uerrere, uasa mundare, et secundum ritum Legis purificari, ut esu agni digni fierent, congregantur ineuntes consilium, quomodo occidant Dominum, non timentes seditionem, ut simplex sermo demonstrat; sed cauentes ne auxilio populi de suis manibus tolleretur.

 Cum autem iehsu esset in Bethania, in  domo Simonis leprosi. Passurus pro omni mundo, et uniuersas nationes suo sanguine redempturus, moratur in Bethania, domo obedientie, que quondam fuit Simonis leprosi. Non quod leprosus et illo tempore permaneret, sed qui antea leprosus, postea a Saluatore mundatus est, nomine pristino permanente, ut uirtus curantis appareat. Nam in catalogo apostolorum cum pristino uitio et officio, Mattheus publicanus appellatur, qui certe publicanus esse desierat. Quidam Simonis leprosi domum, eam uolunt intelligi 212 partem populi, que crediderit Domino, et ab eo curata sit. Simon quoque ipse obediens dicitur, qui iuxta aliam intelligentiam mundus interpretari potest, in cuius domo curata est Ecclesia.

 Accesit ad eum mulier habens alabastrum  unguenti pretiosi, et effudit super caput ipsius recumbentis. Nemo putet eamdem [a 2Kb] esse que super caput effudit unguentum, et que super pedes. Illa enim et lacrymis lauat, et crine tergit, et manifeste meretrix appellatur. De hac autem nichil tale scriptum est. Nec enim poterat statim capite Domini meretrix digna fieri. Alius euangelista pro alabastro unguenti pretiosi , nardum pisticam posuit , hoc est, ueram et absque dolo, ut fidem Ecclesie et gentium demonstraret.

 uidentes autem discipuli, indignati sunt, dicentes: Ut quid perditio hec? Potuit enim istud uenundari multo, et dari pauperibus. Scio quosdam hunc locum calumniari, quare alius euangelista  Iudam solum dixerit contristatum, eo quod loculos  tenuerit, et fur ab initio fuerit, et Mattheus scribat omnes apostolos indignatos, nescientes tropum, qui uocatur , [b 1Kb] uel synecdoche: quo et pro uno omnes, et pro multis unus appellari soleat. Nam et Paulus in Epistola sua que scribitur ad Hebreos , cum sanctorum passiones et merita descripsisset, intulit: Lapidati sunt, tentati sunt, secti [Al. serrati] sunt, in occasione gladii mortui sunt , cum unum tantummodo Isaiam Prophetam sectum Iudei autument. Possumus et aliter dicere, quod apostoli uere, propter pauperes indignati 213 sint: Iudas autem propter lucra sua. Unde et mussitatio eius cum crimine ponitur, quod non curam pauperum habuerit, sed suo furto uoluerit prouidere.

  Sciens autem iehsu, ait illis: Quid molesti estis huic mulieri? Opus enim bonum operata est in me. Nam semper pauperes habebitis uobiscum, me autem non semper habebitis. Alia oboritur questio, quare Dominus post resurrectionem dixerit ad discipulos: Ecce ego uobiscum sum usque ad consummationem mundi; et nunc loquatur, me autem non semper habebitis. Sed mihi uidetur in hoc loco de presentia dicere corporali, quod nequaquam cum eis ita futurus sit post resurrectionem, quomodo nunc in omni conuictu et familiaritate. Cuius rei memor Apostolus ait: Et si noueramus Iesum Christum secundum carnem, sed nunc iam non nouimus eum .

 Mittens enim hec unguentum hoc in  corpus meum, ad sepeliendum me fecit. Quod uos putatis perditionem esse unguenti, officium sepulture est. Nec mirum si mihi bonum odorem fidei sue dederit, cum ego pro ea fusurus sim sanguinem meum.

 Amen dico uobis, ubicumque predicatum fuerit hoc Euangelium in toto mundo, dicetur et quod hec fecit in memoriam eius. Tunc abiit unus de duodecim, qui dicebatur Iudas Iscariotis, ad principes sacerdotum. In toto mundo non tam mulier ista, quam Ecclesia predicatur, quod sepelierit Saluatorem, quod unxerit caput eius. Et attende notitiam futurorum, quod passurus post biduum et moriturus, sciat Euangelium suum in toto orbe celebrandum.

 Et ait illis: Quid uultis mihi dare, et  ego uobis eum tradam? Infelix Iudas, damnum quod  ex effusione unguenti se fecisse credebat, uult magistri pretio compensare. Nec certam tamen postulat summam, [a 1Kb] ut saltem lucrosa uideretur proditio, sed quasi uile tradens mancipium, in potestate ementium posuit quantum uellent dare.

214  At illi constituerunt ei triginta [b 8Kb] argenteos. Et exinde querebat opportunitatem ut eum traderet. [c 1Kb] Ioseph non, ut multi putant, iuxta Septuaginta interpretes, uiginti aureis uenditus est, sed iuxta Hebraicam ueritatem, uiginti argenteis; neque enim pretiosior poterat esse seruus, quam Dominus.

 Prima autem die azymorum, accesserunt discipuli ad Iesum, dicentes: Ubi uis paremus tibi comedere Pascha? Prima azymorum, quarta decima  dies mensis primi est, quando agnus immolatur, et luna plenissima est, et fermentum abiicitur. Inter eos autem discipulos qui accesserunt ad Iesum, interrogantes: Ubi uis paremus tibi comedere Pascha? et Iudam estimo fuisse proditorem.

 At iehsu dixit: Ite in ciuitatem ad quemdam, et dicite ei: Magister dicit: Tempus meum prope est: apud te facio Pascha cum discipulis meis. Morem ueteris Testamenti noua Scriptura conseruat. Frequenter legimus: Dixit ille illi, et in loco illo et illo; quod Hebraice dicitur [d 40Kb] PHELONI ELMONI , et tamen personarum locorumque non ponitur nomen. Et inuenietis ibi quemdam, portantem lagenam aque. Quorum idcirco uocabula pretermissa sunt, ut omnibus qui Pascha facturi sunt, libera  festiuitatis occasio panderetur.

 Et fecerunt discipuli sicut constituit illis iehsu, et parauerunt Pascha. In alio Euangelista scriptum est , quod inuenerunt cenaculum magnum, stratum atque mundatum, et ibi parauerunt ei. uidetur autem mihi cenaculum, lex spiritualis intelligi, que de angustiis littere egrediens in sublimi loco recipit Saluatorem, Paulo idipsum loquente , quod ea que ante pro lucro reputabat, quasi purgamenta quisquiliasque contempserit, ut dignum Domino hospitium prepararet.

  uespere autem facto, discumbebat cum duodecim discipulis suis. Omnia sic agit Iudas, ut tollatur suspicio proditoris.

 Et edentibus illis, dixit: Amen dico uobis: 215 quia unus uestrum me traditurus est. Qui de passione predixerat, et de proditore predicit, dans locum penitentie, ut cum intellexisset sciri cogitationes suas et occulta consilia, peniteret eum facti sui, et tamen non designat specialiter, ne manifeste coargutus, impudentior fieret. Mittit crimen in numero, ut conscius agat penitentiam.

 Et contristati ualde, ceperunt singuli dicere: Numquid ego sum, Domine? Et certe nouerant undecim apostoli, quod nichil tale contra Dominum cogitarent: sed plus credunt magistro, quam  sibi: pertimescentes fragilitatem suam, tristes interrogant de peccato, cuius conscientiam non habebant.

 At ipse respondens, ait: Qui intingit mecum manum in paropside, hic me tradet. O mira Domini patientia! Primum dixerat: unus uestrum me traditurus est. Perseuerat proditor in malo, manifestius arguit, et tamen nomen proprie non designat. Iudas ceteris contristatis, et retrahentibus manum, et interdicentibus cibos ori suo, temeritate et impudentia, qua proditurus erat, etiam manum cum magistro mittit in paropsidem, ut audacia bonam conscientiam mentiretur.

 [e 1Kb] ue autem homini illi, per quem Filius hominis tradetur. Nec primo, nec secundo correptus  a proditione retrahit pedem, sed patientia Domini nutrit impudentiam suam, et thesaurizat sibi iram in die ire . Pena predicitur, ut quem pudor non uicerat, corrigant denuntiata supplicia. Quod autem sequitur:

Bonum erat ei, si natus non fuisset homo ille: Non ideo putandus est ante fuisse, quam nasceretur, quia nulli possit bene esse, nisi ei qui fuerit: sed simpliciter dictum est, multo melius esse, non subsistere, quam male subsistere.

 Respondens autem Iudas, qui tradidit  eum, dixit. Quia ceteri tristes, et ualde tristes interrogauerant: Numquid ego sum, Domine? Ne tacendo se prodere uideretur, et ipse similiter interrogat, 216 quem conscientia remordebat, [a 1Kb] qui manum audacter miserat in paropside.

Numquid ego sum, rabbi? Ait illi: Tu dixisti. Et blandientis iungit affectum, siue incredulitatis signum. Ceteri enim qui non erant prodituri, dicunt: Numquid ego sum, Domine? Iste qui proditurus erat, non Dominum, sed magistrum uocat, quasi excusationem habeat, si Domino denegato, saltem magistrum prodiderit. Et ait illi: Tu dixisti. Eadem responsione confutatus est proditor, qua Pilato postea responsurus est.

 Cenantibus autem eis, accepit  iehsu panem, et benedixit ac fregit, deditque discipulis suis, et ait: Accipite et comedite, hoc est corpus meum. Et accipiens calicem, gratias egit, et dedit illis, dicens: Bibite ex hoc omnes. Hic est enim sanguis meus noui Testamenti, qui pro multis effundetur in remissionem peccatorum. Postquam [b 1Kb] typicum Pascha fuerat impletum, et agni carnes cum apostolis comederat, assumit panem, qui confortat cor hominis, et ad uerum Pasche transgreditur sacramentum, ut quomodo in prefiguratione [c 1Kb] eius Melchisedech, summi Dei sacerdos, panem et uinum offerens fecerat , ipse quoque [d 1Kb] in ueritate sui corporis et sanguinis representaret. In Luca legimus duos calices quibus discipulis propinarit . Unum primi mensis, et alterum secundi, ut  qui inter sanctos primo mense agnum comedere non potuerit, secundo inter penitentes hedum comedat.

 Dico autem uobis, non bibam amodo de hoc genimine uitis usque in diem illum, cum illud bibam uobiscum nouum in regno Patris mei. De carnalibus transit ad spiritualia, quod uinea de Aegypto transplantata sit populus Isrel, cui per Ieremiam Dominus loquitur: Ego te plantaui uineam ueram, quomodo mutata es in amaritudinem uitis aliene [Al. aliena] ? Et Isaias propheta in cantico quod dilecto canit, et omnis sparsim Scriptura testatur. Dicit ergo se Dominus de hac uinea nequaquam esse bibiturum, nisi in regno Patris sui. Regnum Patris, 217 fidem puto esse credentium, Apostolo quoque idipsum confirmante: Regnum Dei intra uos  est . Ergo cum Iudei receperint regnum  Patris , omnis Pater nomen est Filii. Cum, inquam, crediderint in Deum Patrem, et adduxerit eos Pater ad Filium, tunc de uino eorum bibet Dominus, et in similitudinem Ioseph regnans in Aegypto, inebriabitur cum fratribus suis .

 Et hymno dicto, exierunt in montem Oliueti. Hoc est quod in quodam psalmo legimus: Manducauerunt et adorauerunt omnes pingues terre . Iuxta hoc exemplum, qui Saluatoris pane saturatus, et calice inebriatus fuerit, potest laudare Dominum et conscendere in montem Oliueti, ubi laborum refectio, dolorisque solatium, et ueri luminis notitia est.

 Tunc dicit illis iehsu: Omnes uos scandalum  patiemini in me in ista nocte. Predicit quod passuri sunt, ut, cum passi fuerint, non desperent salutem, sed agentes penitentiam, liberentur. Et signanter addidit, in ista nocte scandalum patiemini; quia quomodo qui inebriantur, nocte inebriantur: sic et qui scandalum patiuntur, in nocte et in tenebris sustinent . Nos uero dicamus: Nox preteriit, dies autem appropinquauit .

 Scriptum est enim: Percutiam pastorem, et dispergentur oues gregis. Postquam autem resurrexero, precedam uos in Galileam. Hoc aliis uerbis in Zacaria propheta scriptum est; et  ex persona prophete ad Deum dicitur: Percute pastorem, et dispergentur oues gregis . Sexagesimo quoque et octauo psalmo, qui totus a Domino  canitur, huic sensui congruente: Quoniam quem tu percussisti, ipsi persecuti sunt. 218 Percutitur autem pastor bonus, ut ponat animam suam pro ouibus suis; et de multis gregibus errorum fiat unus grex, et unus pastor . De hoc testimonio in libello, quem de Optimo [e 1Kb] Genere interpretandi scripsimus, plenius dictum est.

 Respondens autem Petrus, ait illi: Et si omnes scandalizati fuerint in te, ego numquam scandalizabor. Non est temeritas, nec mendacium; sed fides est apostoli Petri, et ardens affectus erga Dominum Saluatorem, de quo supra diximus.

 Ait illi iehsu: Amen dico tibi, quia in hac nocte antequam gallus cantet, ter me negabis. Et Petrus de ardore fidei promittebat, et Saluator quasi  Deus futura nouerat. Et nota quod Petrus in nocte  neget, et neget tertio. Postquam autem gallus cecinit, et decrescentibus tenebris uicina lux nuntiata est, conuersus fleuit amare, [a 1Kb] negationis sordes penitentie lacrymis lauans.

 Tunc uenit iehsu cum illis in uillam, que dicitur Gethsemani, et dixit discipulis suis: Sedete hic, donec uadam illuc et orem. Gethsemani interpretatur, [b 20Kb] uallis pinguissima, in qua iussit discipulos sedere paulisper et exspectare redeuntem, donec pro cunctis solus Dominus oraret.

 Et assumpto Petro et duobus filiis Zebedei, cepit contristari et mestus esse. Illud quod supra diximus de passione et propassione, etiam in presenti capitulo ostenditur, quod Dominus, ut ueritatem probaret assumpti hominis, uere quidem contristatus,  sit, sed ne passio in animo illius dominaretur, per propassionem ceperit contristari. Aliud est enim contristari, et aliud incipere contristari. Contristabatur autem non timore patiendi, qui ad hoc uenerat ut pateretur, 219 et Petrum [c 1Kb] timiditatis arguerat; sed propter infelicissimum Iudam, et scandalum omnium apostolorum, et reiectionem populi Iudeorum, et euersionem misere Ierusalem. Unde et Ionas super ariditate cucurbite uel hedere contristatus est , nolens perire quondam tabernaculum suum. Si autem tristitiam animi, non affectum Saluatoris erga perituros, sed passionem heretici interpretantur, respondeant, quomodo exponunt illud quod ex persona Dei per Ezechielem dicitur: Et in omnibus istis contristabas me .

 Tunc ait illis: Tristis est anima mea usque ad mortem: Sustinete hic, et uigilate mecum. Que contristatur, anima est, et [Al. sed] non propter mortem, sed usque ad mortem contristatur, donec apostolos sua liberet passione. Quod autem precepit: Sustinete hic, et uigilate mecum, non a somno prohibet, cuius tempus non erat imminente  discrimine; sed a somno infidelitatis, et torpore mentis. Dicant ergo qui irrationabilem Iesum sumpsisse animam suspicantur, quomodo contristetur et nouerit tempus tristitie. Quamquam enim et bruta animalia mereant, tamen non nouerunt nec causas, nec tempus usque ad quod debeant contristari.

 Et progressus pusillum, procidit in faciem suam, orans et dicens: Pater mi, si possibile est, transeat a me calix iste. uerumtamen non sicut ego uolo, sed sicut tu. Dato apostolis precepto, ut sustinerent, uigilarentque cum Domino, paululum [d 1Kb] procedens ruit in faciem suam, et humilitatem mentis habitu carnis ostendit, dicitque blandiens: Mi Pater, et postulat ut, si possibile est, transeat ab eo passionis calix, de quo supra diximus. Postulat autem  non timore patiendi, sed misericordia prioris populi, ne ab illis bibat calicem propinatum. Unde et signanter non dixit, transeat a me calix, sed calix iste, hoc est, populi Iudeorum, qui excusationem ignorantie habere non potest, si me occiderit, habens Legem et prophetas, qui me quotidie uaticinantur. Attamen reuertens in semetipsum, quod 220 ex hominis persona trepidanter renuerat, ex Dei Filiique confirmat. uerumtamen non sicut ego uolo, sed sicut tu. Non, inquit, hoc fiat, quod humano affectu loquor; sed propter quod ad terras tua uoluntate descendi.

 Et uenit ad discipulos [e 1Kb] suos, et inuenit eos dormientes, et dicit Petro: Sic non potuistis una hora uigilare mecum? Ille qui supra dixerat: Etiam  si omnes scandalizati fuerint in te, ego numquam scandalizabor, nunc tristitie magnitudine somnum uincere non potest.

 uigilate et orate, ut non intretis in tentationem. Impossibile est humanam animam non tentari. Unde et in Oratione Dominica dicimus: Ne nos inducas in tentationem, [f 1Kb] quam ferre non possumus [Al. possimus] . Non tentationem  penitus refutantes, sed uires sustinendi in tentationibus deprecantes. Ergo et in presentiarum non ait: uigilate et orate, ne tentemini; sed, ne intretis in tentationem, hoc est, ne tentatio uos superet et uincat, et uos intra casses suos teneat. uerbi gratia: Martyr, qui pro confessione Domini sanguinem fundit, tentatus quidem est; sed tentationum [Al. tentationis] retibus non ligatur. Qui autem negat, in plagas tentationis incurrit.

Spiritus quidem promptus est, caro autem infirma. Hoc aduersum temerarios, qui quidquid crediderint, putant se posse consequi. Itaque quantum de ardore mentis confidimus, tantum de carnis fragilitate timeamus. Sed tamen iuxta Apostolum, in spiritu carnis opera mortificantur .

  Iterum secundo abiit et orauit, dicens: Pater mi, si non potest hic calix transire nisi bibam illum, fiat uoluntas tua. Secundo orat, ut si Niniue aliter saluari non potest, nisi aruerit cucurbita, fiat uoluntas Patris, que non est contraria Filii uoluntati, dicente ipso per prophetam: Ut facerem uoluntatem tuam, Deus meus, uolui .

 Et uenit iterum, et inuenit eos dormientes. Erant enim oculi eorum grauati. Et relictis illis, iterum abiit, et orauit tertio, eumdem sermonem dicens. Solus orat pro omnibus, sicut et solus patitur 221 pro uniuersis. Languescebant autem et opprimebantur apostolorum oculi negatione uicina.

 Tunc uenit ad discipulos suos, et dicit illis: Dormite iam, et requiescite: ecce appropinquauit  hora, et Filius hominis tradetur in manus peccatorum . Postquam tertio orauerat, ut in ore duorum uel trium testium staret omne uerbum, et apostolorum timorem sequenti penitentia impetrauerat corrigendum, securus de passione sua pergit ad persecutores, et ultro se interficiendum prebet, dicitque discipulis suis:

 Surgite, eamus, ecce appropinquauit qui me tradet. Adhuc eo loquente, ecce Iudas unus de duodecim uenit, et cum eo turba multa cum gladiis et fustibus, missi a principibus sacerdotum, et senioribus populi. Ne nos inueniant quasi timentes et [a 1Kb] retrahentes, ultro pergamus ad mortem, ut confidentiam et gaudium passuri uideant.

 Qui autem tradidit eum, dedit illis signum,  dicens: Quemcumque osculatus fuero, ipse est, tenete eum. Miser Iudas, et tamen non miserabilis, eadem infidelitate, qua magistrum et Dominum tradidit, putabat signa, que Saluatorem uiderat facientem, non maiestate diuina, sed magicis artibus facta. Et quia eum forte audierat in monte transfiguratum, timebat ne simili transformatione elaberetur e manibus ministrorum. Dat ergo signum, ut sciant ipsum esse, quem osculo demonstraret.

  Et confestim accedens ad Iesum, dixit: Aue, Rabbi. Et osculatus est eum. Impudens quidem et scelerata confidentia, magistrum uocare, et osculum ei ingerere, quem tradebat. Tamen adhuc aliquid habet de uerecundia discipuli, cum non eum palam tradit persecutoribus, sed per signum osculi. Hoc est signum, quod posuit Deus in Cain, ne quicumque inuenisset, interficeret eum .

 Dixitque illi iehsu: Amice, ad quid uenisti? Tunc accesserunt et manus iniecerunt in Iesum, et tenuerunt eum. uerbum, Amice, uel intelligendum, uel certe iuxta illud quod supra legimus: Amice, quomodo huc intrasti, non habens uestem nuptialem ?

 Et ecce unus ex his, qui erant cum Iesu,  222 extendens manum exemit gladium suum, et percutiens seruum principis sacerdotum, amputauit auriculam eius. In alio euangelista [Al. Euangelio] scriptum est, quod Petrus hoc fecerit, eodem mentis ardore quo cetera. Seruus quoque principis sacerdotum Malchus appellatur [Al. appellabatur]: auricula que amputatur, dextera est. Transitorie dicendum, quod Malchus, id est, rex quondam populus Iudeorum, seruus factus sit impietatis et deuorationis sacerdotum. Dexteramque perdiderit auriculam, ut [b 1Kb] totam littere uilitatem audiat in sinistra: sed Dominus in his, qui ex Iudeis credere uoluerunt, reddidit aurem dextram, et fecit seruum genus regale et sacerdotale.

 Tunc ait illi iehsu: Conuerte gladium  tuum in locum suum. Omnes enim qui acceperint gladium, gladio peribunt. Et si non frustra portat gladium, qui ultor Dominice ire positus est in eum, qui malum operatur: attamen quicumque gladium sumpserit, gladio peribit. Quo gladio? illo nempe qui igneus uertitur ante paradisum : et gladio spiritus, qui in Dei describitur armatura .

 An putas quia non possum rogare Patrem meum, et exhibebit mihi modo plus quam duodecim legiones angelorum? Quomodo ergo implebuntur Scripture: quia sic oportet fieri? Non indigeo duodecim apostolorum auxilio, etiamsi omnes me defenderent, qui possum habere duodecim legiones angelici exercitus. Una legio apud ueteres sex  millibus complebatur hominum. Pro breuitate temporis [c 1Kb] numerum non occurrimus explicare, typos tantum dixisse sufficiat: septuaginta duo millia angelorum, in quot gentes hominum lingua diuisa est, duodecim legionibus fieri. Sequens sententia promptum ad patiendum demonstrat animum, quod frustra prophete cecinerint, nisi Dominus eos uere dixisse, passione sua asseruerit.

 In illa hora dixit iehsu turbis: Tamquam  ad latronem existis cum gladiis et fustibus comprehendere me: quotidie apud uos sedebam, docens in templo, et non me tenuistis. Stultum est, inquit, eum cum gladiis et fustibus querere, qui ultro se tradat uestris manibus, et in nocte 223 quasi latitantem, et a uestris oculis declinantem per proditorem inuestigare, qui quotidie in templo doceat. Sed ideo aduersum me in tenebris congregamini, quia potestas uestra in tenebris est.

 Hoc autem totum factum est, ut adimplerentur Scripture prophetarum. Tunc discipuli omnes, relicto eo, fugerunt. Que sunt Scripture prophetarum? Foderunt manus meas, et pedes meos ; et alibi: Sicut ouis ad uictimam ductus est . Et in alio [Al. eodem] loco: Ab iniquitatibus  populi mei ductus est ad mortem .

 At illi tenentes Iesum, duxerunt ad Caipham principem sacerdotum, ubi Scribe et seniores conuenerant. Moyses, Deo iubente, preceperat, ut pontifices patribus succederent, et generationis in sacerdotibus series texeretur . Refert Iosephus istum Caipham unius tantum anni [a 1Kb] Pontificatum ab Herode pretio redemisse. Non ergo mirum est, si nequam pontifex inique [Al. iniquus] iudicet.

 Petrus autem sequebatur eum a longe usque in atrium principis sacerdotum. A longe sequebatur, qui Dominum erat negaturus.

 Et ingressus intro, sedebat cum  ministris, ut uideret finem. Principes autem sacerdotum et omne concilium querebant falsum testimonium contra Iesum, ut morti eum traderent. Et non inuenerunt, cum multi falsi testes accessissent. uel amore discipuli, uel humana curiositate scire cupiebat, quid iudicaret de Domino pontifex: utrum eum neci addiceret, an flagellis cesum dimitteret. Et in hoc diuersitas decem apostolorum et Petri. Illi fugiunt, iste, quamquam procul, sequitur tamen Saluatorem.

 Nouissime autem uenerunt duo falsi testes, et dixerunt: Hic dixit: Possum destruere templum Dei, et post triduum reedificare illud. Quomodo falsi testes sunt, si ea dicunt, que Dominum supra dixisse legimus? Sed falsus testis est, qui non in  eodem sensu dicta intelligit quo dicuntur. Dominus enim dixerat de templo corporis sui. Sed et in ipsis uerbis calumniantur, et paucis additis uel mutatis, quasi iustam calumniam faciunt. Saluator dixerat: Soluite Templum 224 hoc; isti commutant, et aiunt: Possum destruere templum Dei. uos, inquit,  soluite, non ego: quia illicitum est, ut ipsi nobis inferamus manus. Deinde illi uertunt: et post triduum reedificare illud; ut proprie de templo Iudaico dixisse uideatur. Dominus autem, ut ostenderet animale et spirans templum, dixerat: Et ego in triduo suscitabo illud. Aliud est edificare, aliud suscitare.

 Et surgens princeps sacerdotum, ait illi: Nihil respondes ad ea que isti aduersum te testificantur? iehsu autem tacebat. Ira preceps et [b 1Kb] impatiens non inueniens calumnie locum, excutit de solio pontificem, ut uesaniam mentis motu corporis demonstraret. Quanto iehsu tacebat ad indignos responsione sua, falsos testes et sacerdotes impios, tanto magis pontifex furore superatus, eum ad  respondendum prouocat: ut ex qualibet occasione sermonis locum inueniat accusandi. Nihilominus iehsu tacebat. Sciebat enim, quasi Deus, quidquid respondisset torquendum ad calumniam.

 Et princeps sacerdotum ait illi: Adiuro te per Deum uiuum, ut dicas nobis si tu es Christus Filius Dei? Quid adiuras, impiissime sacerdotum, ut accuses, an ut credas? Si ut accuses, arguunt alii: [c 1Kb] condemnate tacentem. Si ut credas, quare confitenti credere noluisti?

 Dixit illi iehsu: Tu dixisti. uerumtamen dico uobis: amodo uidebitis Filium hominis sedentem a dextris uirtutis Dei, et uenientem in nubibus celi? Et aduersum Pilatum, et aduersum Caipham similis responsio, ut propria sententia condemnentur.

  Tunc princeps sacerdotum scidit uestimenta sua, dicens: Blasphemauit. Quid adhuc egemus testibus? Ecce nunc audistis blasphemiam. Quid uobis uidetur? At illi respondentes, dixerunt: Reus est mortis. Quem de solio sacerdotali furor excusserat, eadem rabies ad scindendas uestes prouocat. Scidit autem uestimenta sua, ut ostendat Iudeos sacerdotii gloriam perdidisse, et uacuam sedem habere [d 1Kb] pontifices. Sed et consuetudinis Iudaice est, cum aliquid blasphemie et quasi contra Deum audierint, 225 scindere uestimenta sua. Quod Paulum quoque et Barnabam, quando in Lycaonia deorum cultu honorabantur, fecisse legimus. Herodes autem, quia non dedit honorem Deo, sed acquieuit immoderato fauori populi, statim ab angelo percussus  est.

 Tunc exspuerunt in faciem eius, et colaphis eum ceciderunt. Ut adimpleretur quod dictum est: Dedi maxillas meas [Al. maxillam meam] alapis, et faciem meam non auerti a confusione sputorum .

  Alii autem palmas in faciem eius dederunt, dicentes: Prophetiza nobis, Christe, quis est qui te percussit? Stultum erat uerberantibus respondere, et prophetizare [a 1Kb] cedentem, cum palam percutientis uideretur insania. Sed sicut hoc uobis non prophetauit, sic illud manifestissime uaticinatus est, quod circumdaretur Ierusalem ab exercitu, et non relinqueretur lapis super lapidem in templo.

 Petrus uero sedebat foris in atrio. Foris sedebat, ut uideret exitum rei. Et non appropinquabat Iesu, ne ministris aliqua suspicio nasceretur.

 Et iterum negauit cum iuramento, quia non noui hominem. Et post pusillum accesserunt qui stabant, et dixerunt Petro. Scio [b 1Kb] quosdam pii affectus [Al. pio affectu] erga Apostolum Petrum, locum  hunc ita interpretatos, ut dicerent Petrum non Deum negasse, sed hominem, et esse sensum: Nescio hominem, quia scio Deum. Hoc quam friuolum sit, prudens lector intelligit; sic [Al. si] defendunt Apostolum, ut Deum mendacii reum faciant. Si enim iste non negauit, ergo mentitus est Dominus, qui dixerat: Amen dico tibi, quia hac nocte, antequam gallus cantet, ter me negabis. Cerne quid dicat, me negabis, non hominem.

 uere et tu ex illis es: nam et loquela tua te manifestum facit. Non quod alterius sermonis esset Petrus, aut gentis extere. Omnes quippe Hebrei erant, et qui arguebant, et qui arguebatur [Al. arguebantur]; sed quod unaqueque prouincia et regio habeat proprietates suas, et [Al. ut] uernaculum  loquendi sonum uitare non possit. Unde et [c 22Kb] Ephrathei in Iudicum libro  non possunt dicere.

 Tunc cepit detestari et iurare, quia non 226 nouisset hominem. Et continuo gallus cantauit. Et recordatus est Petrus uerbi Iesu, quod dixerat: Priusquam gallus cantet, ter me negabis. In alio Euangelio legimus: quia post negationem Petri, et cantum galli, respexerit Saluator Petrum, et intuitu suo eum ad amaras lacrymas prouocarit. Nec fieri poterat, ut in negationis tenebris permaneret, quem lux respexerat mundi.

Et egressus foras, fleuit amare. In atrio Caiphe sedens, non poterat agere penitentiam. Egreditur foras de impiorum concilio, ut pauide negationis  sordes amaris fletibus lauet.

 Mane autem facto,  consilium inierunt omnes principes sacerdotum et seniores populi aduersus Iesum, ut eum morti traderent. Et uinctum adduxerunt, et tradiderunt eum Pontio Pilato presidi. Non solum ad Pilatum, sed etiam ad Herodem ductus est, ut uterque Domino illuderet. Et cerne sollicitudinem sacerdotum in malum. Tota nocte uigilauerunt, ut homicidium facerent. Et uinctum tradiderunt Pilato. Habebant enim hunc morem, ut quem adiudicassent morti, ligatum iudici traderent.

Tunc uidens Iudas, qui eum tradidit, quod damnatus esset, penitentia ductus, retulit triginta argenteos principibus sacerdotum et senioribus, dicens: Peccaui, tradens sanguinem iustum. Auaritie magnitudinem [Al. magnitudine] impietatis pondus exclusit.  uidens Iudas Dominum adiudicatum morti, pretium retulit sacerdotibus, quasi in potestate sua esset persecutorum mutare sententiam. Itaque licet mutauerit uoluntatem suam, tamen uoluntatis prime exitum non mutauit. Si autem peccauit ille qui tradidit sanguinem iustum, quanto magis Iudei peccauerunt, qui emerunt sanguinem iustum, et offerendo pretium, ad proditionem discipulum prouocarunt? Qui diuersas naturas conantur introducere, et dicunt Iudam proditorem male fuisse nature, nec electione [Al. electionem et seruare] apostolatus potuisse seruari, respondeant quomodo natura mala egerit penitentiam.

 At illi dixerunt: Quid ad nos? Tu uideris. Et proiectis argenteis in templo, 227 recessit:  et abiens, laqueo se suspendit. Nihil profuit [d 1Kb] egisse penitentiam, per quam scelus corrigere non potuit. Si quando sic frater peccat in fratrem, ut emendare ualeat quod peccauit, potest ei dimitti. Sin autem permanent opera, frustra uoce assumitur penitentia. Hoc est quod in psalmo de eodem infelicissimo Iuda dicitur: Et oratio eius fiat in peccatum ; ut non solum emendare nequiuerit proditionis nefas, sed ad prius scelus etiam proprii homicidii crimen addiderit. Tale quid et Apostolus in secunda ad Corinthios Epistola loquitur: Ne abundantiori tristitia absorbeatur frater [e 1Kb] .

 Principes autem sacerdotum, acceptis argenteis, dixerunt: Non licet eos mittere in corbonam [Al. corbonam], quia pretium sanguinis est.  uere culicem liquantes, et camelum glutientes. Si enim ideo non mittunt pecuniam in corbonam, hoc  est, in gazophylacium et dona Dei, quia pretium sanguinis est, cur [a 1Kb] ipse sanguis effunditur?

 Consilio autem inito, emerunt ex illis agrum figuli, in sepulturam peregrinorum, propter hoc uocatus est ager ille Acheldemach, hoc est ager sanguinis, usque in hodiernum diem. Illi quidem fecerunt alia uoluntate, ut eternum impietatis sue relinquerent ex agri emptione monimentum. Ceterum nos, qui peregrini eramus a Lege et prophetis, praua eorum studia suscepimus in salutem: et in pretio sanguinis eius requiescimus. Figuli autem ager appellatur, quia figulus noster est Christus.

 Tunc impletum est quod dictum est per Ieremiam prophetam, dicentem: Et acceperunt triginta argenteos, pretium appretiati, [b 12Kb] quem appretiauerunt  a filiis Isrel, et dederunt eos in agrum figuli, sicut constituit mihi Dominus. Hoc testimonium 228 in Ieremia non inuenitur. In Zacaria uero, [c 170Kb] qui pene ultimus est duodecim prophetarum, quedam similitudo fertur : et quamquam sensus non multum discrepet, tamen et ordo et uerba diuersa sunt. Legi nuper in quodam Hebraico uolumine, quod Nazarene secte mihi Hebreus obtulit, Ieremie apocryphum, in quo hec ad uerbum scripta reperi. Sed tamen mihi uidetur magis de Zacaria sumptum testimonium: Euangelistarum et Apostolorum more uulgato, qui uerborum ordine pretermisso, sensus tantum de ueteri Testamento proferunt in exemplum.

 iehsu autem stetit ante presidem, et  interrogauit eum preses, dicens: Tu es rex Iudeorum? Pilato nichil aliud interrogante criminis, nisi utrum rex Iudeorum sit, arguuntur impietatis Iudei, quod ne falso quidem inuenire potuerint quod obiicerent Saluatori.

Dixit illi iehsu: Tu dicis. Sic respondit ut et uerum diceret, et sermo eius calumnie non pateret. Et attende quod Pilato, qui inuitus promebat sententiam, aliqua ex parte responderit: Sacerdotibus autem et principibus respondere noluerit, indignos suo sermone iudicans.

  Tunc dicit illi Pilatus: Non audis quanta aduersum te dicunt [Al. dicant] testimonia? [d 1Kb] Et non respondit ei ad ullum uerbum: ita ut miraretur preses uehementer. Per diem autem solemnem consueuerat preses populo dimittere unum uinctum, quem uoluissent. Ethnicus quidem est, qui condemnat Iesum: sed causam refert in populum Iudeorum. Non audis quanta aduersum te dicunt testimonia? iehsu autem nichil respondere uoluit, ne crimen diluens a preside dimitteretur, et crucis utilitas differretur.

 Habebat autem tunc uinctum insignem, qui dicebatur Barrabbas. Congregatis ergo illis, dixit Pilatus: Quem uultis dimittam uobis, Barrabbam, an Iesum, qui dicitur Christus? Sciebat enim  quod per inuidiam tradidissent eum. Iste in Euangelio, quod scribitur iuxta Hebreos, filius magistri eorum interpretatur, qui propter seditionem et homicidium fuerat condemnatus. Offert autem eis optionem Pilatus dimittendi quem uelint, latronem, an Iesum: non dubitans, Iesum potius eligendum, sciens eum propter inuidiam traditum. Igitur causa crucis manifeste inuidia est.

 Sedente autem illo pro tribunali, misit ad eum uxor eius, dicens: Nihil tibi [e 1Kb] et iusto illi: multa enim passa sum hodie per uisum propter eum. Principes autem sacerdotum et seniores persuaserunt populis ut peterent Barrabbam, Iesum uero perderent. Respondens autem preses, ait illis: Quem uultis uobis de duobus dimitti? At illi dixerunt: Barrabbam.  Nota quod gentibus sepe a Deo somnia reuelentur; et quod in Pilato et uxore eius iustum Dominum confitentibus Gentilis, populi testimonium sit.

 Dicit illis Pilatus: Quid igitur faciam de Iesu, qui dicitur Christus? Dicunt omnes: Crucifigatur. Ait illis preses: Quid enim mali fecit? At illi magis clamabant, dicentes: Crucifigatur. Multas liberandi Saluatoris Pilatus occasiones dedit. Primum, latronem iusto conferens. Deinde inferens: Quid igitur faciam de Iesu, qui dicitur Christus? hoc  est, qui rex uester est. Cumque responderent, Crucifigatur, non statim acquieuit; sed iuxta suggestionem uxoris, que mandauerat: Nihil tibi et iusto illi, ipse quoque respondit: Quid enim mali fecit? Hoc dicendo, Pilatus absoluit Iesum. At illi magis clamabant, dicentes: Crucifigatur. Ut impleretur quod in uigesimo primo psalmo dixerat: Circumdederunt me canes multi: et congregatio malignantium obsedit me . Et illud Ieremie: Facta est mihi hereditas mea sicut leo in silua: dederunt super me uocem suam . Isaia quoque in hac sententia congruente: Exspectaui ut facerent iudicium, fecerunt autem iniquitatem, et non iustitiam, sed clamorem .

 uidens autem Pilatus quia nichil proficeret,  sed magis tumultus fieret, accepta 230 aqua, lauit manus coram populo, dicens: Innocens ego sum a sanguine huius iusti: uos uideritis. Pilatus accepit aquam, iuxta illud propheticum: Lauabo inter innocentes manus meas ; ut in lauacro manuum eius Gentilium opera purgarentur, et ab impietate Iudeorum, qui clamauerunt, crucifige eum, nos alienos faceret, quodammodo hoc contestans, et dicens: Ego quidem innocentem uolui liberare; sed quoniam [Al. etiam] seditio oritur, et perduellionis mihi contra Cesarem crimen impingitur: Innocens ego sum a sanguine iusti huius. Iudex qui cogitur contra Christum sententiam ferre, non damnat oblatum; sed arguit offerentes, iustum esse pronuntians qui crucifigendus est. uos, inquit, uideritis.  Ego minister sum legum: uestra uox sanguinem fundit.

 Et respondens uniuersus populus, dixit: Sanguis eius super nos et super filios nostros. Perseuerat usque in presentem diem hec imprecatio super Iudeos, et sanguis Domini non aufertur ab eis. Unde per Isaiam loquitur: Si leuaueritis ad me manus, non exaudiam uos. Manus enim uestre plene sunt sanguine . Optimam hereditatem Iudei filiis relinquunt [Al. reliquerunt], dicentes: Sanguis eius super nos, et super filios nostros.

 Tunc dimisit illis Barrabbam, Iesum autem flagellatum tradidit eis ut crucifigeretur. Barrabbas latro, qui seditiones faciebat in turbis, qui homicidiorum auctor erat, dimissus est populo Iudeorum, id  est, diabolus, qui usque hodie regnat in eis, et idcirco pacem habere non possunt. iehsu autem a Iudeis traditus, absoluitur ab uxore Pilati, et ab ipso preside iustus appellatur. Et centurio confitetur quod uere Dei Filius sit. Querat eruditus lector, quomodo sibi conueniat Pilatum lauisse manus suas, et dixisse: Innocens  ego sum a sanguine iusti huius, et postea flagellatum tradidisse Iesum ut crucifigeretur? Sed sciendum est Romanis eum legibus ministrasse, quibus sancitum est, ut qui crucifigitur, prius flagellis uerberetur. Traditus est itaque iehsu militibus uerberandus, et illud sacratissimum corpus, pectusque Dei capax, flagella secuerunt. Hoc autem factum est, ut quia scriptum erat: Multa flagella peccatorum , illo flagellato, nos a uerberibus liberaremur, 231 [a 1Kb] dicente Scriptura ad uirum iustum: Flagellum non appropinquabit tabernaculo tuo .

 Tunc milites presidis suscipientes Iesum in [b 15Kb] pretorio, congregauerunt ad eum uniuersam cohortem, et exuentes eum, chlamydem coccineam  circumdederunt ei. Et plectentes coronam de spinis, posuerunt super caput eius, et arundinem in dextera eius: et genu flexo ante eum, illudebant ei, dicentes: Aue, rex Iudeorum. Milites quidem, quia rex Iudeorum fuerat appellatus, et hoc ei Scribe et sacerdotes crimen obiecerant, quod sibi in populo Isrel usurparet imperium, illudentes hoc faciunt, ut nudatum pristinis uestibus, induant chlamyden coccineam pro [c 1Kb] rufo limbo, quo reges ueteres utebantur: et pro diademate ponant ei coronam spineam: pro sceptro regali dent calamum, et adorent quasi regem. Nos autem hec omnia intelligamus mystice. Quomodo enim Caiphas dixit: Oportet unum hominem mori pro omnibus , nesciens quid diceret: sic et isti quecumque fecerunt, licet alia mente  fecerint, tamen nobis, qui credimus, sacramenta tribuerunt. In chlamyde coccinea, opera gentium cruenta sustentat: in corona spinea, maledictum soluit antiquum: in calamo, uenenata occidit animalia. Siue calamum tenebat in manu, ut sacrilegium scriberet Iudeorum.

 Et exspuentes in eum, acceperunt arundinem, et percutiebant caput eius. Eo tempore completum est; Non auerti faciem meam a confusione sputorum , et tamen cum caput eius percutiant arundine, sustinet cuncta patienter, ut 232 Isaie uerum ostendat uaticinium, dicentis: Arundinem quassatam non confringet .

 Et postquam illuserunt ei, exuerunt eum chlamyde, et induerunt eum uestimentis eius, et duxerunt  eum, ut crucifigerent. Quando flagellatur iehsu, et conspuitur, et irridetur, non habet propria uestimenta: sed ea que propter nostra peccata sumpserat. Cum autem crucifigitur, et illusionis atque irrisionis pompa preterierit, tunc pristinas uestes recipit, et proprium assumit ornatum: statimque  elementa turbantur, et testimonium Creatori dat creatura.

 Exeuntes autem, inuenerunt hominem Cyreneum, nomine Simonem: hunc angariauerunt, ut tolleret crucem eius. Ne quis putet huic loco Ioannis Euangeliste historiam esse contrariam. Ille enim dixit, exeuntem Dominum de pretorio portasse crucem suam; Mattheus autem refert quod inuenerunt hominem Cyreneum, nomine Simonem, quem angariantes imposuerunt ei crucem Iesu. Sed hoc intelligendum est quod egrediens de pretorio iehsu, ipse portauerit crucem suam: postea obuium habuerint Simonem, cui portandam crucem imposuerint. Iuxta anagogen uero, crucem Iesu suscipiunt nationes, et peregrinus obediens portat ignominiam  Saluatoris.

 Et uenerunt in locum qui dicitur Golgotha, quod est Caluarie locus. Audiui quemdam [a 28Kb] exposuisse Caluarie locum, in quo sepultus est Adam, et ideo sic appellatum esse, quia ibi antiqui hominis sit conditum caput, et hoc esse quod Apostolus dicat: Surge qui dormis, et exsurge a mortuis, et illuminabit te 233 Christus. Fauorabilis interpretatio et mulcens aurem populi, nec tamen uera. Extra urbem enim et foras portam, loca sunt in quibus truncantur capita damnatorum, et Caluarie, id est, decollatorum sumpsere nomen. Propterea autem ibi crucifixus est Dominus, ut ubi prius erat area damnatorum, ibi erigerentur uexilla martyrii. Et quomodo pro nobis maledictum crucis factus est, et flagellatus  est, et crucifixus: sic pro omnium salute quasi noxius inter noxios crucifigeretur. Sin autem quispiam contendere uoluerit, ideo ibi Dominum crucifixum, ut sanguis ipsius super Ade tumulum distillaret, interrogemus eum, quare et alii latrones in eodem loco crucifixi sint? Ex quo apparet Caluariam non sepulcrum primi hominis, sed locum significare decollatorum, ut ubi abundauit peccatum, superabundaret gratia . Adam uero sepultum iuxta [b 1Kb] Hebron et Arbee, in Iesu filii Naue uolumine legimus .

 Et dederunt ei [c 9Kb] acetum bibere cum felle  mixtum, et cum gustasset, noluit bibere. Deus loquitur ad Ierusalem: Ego te plantaui uineam ueram, quomodo facta es in amaritudinem uitis aliene [Al. aliena] ? Amara uitis amarum uinum facit, quod propinat Domino Iesu, ut impleatur quod scriptum est: Dederunt in escam meam fel, et in siti mea potauerunt me aceto . Quod autem dicitur: Et cum gustasset, noluit bibere, hoc indicat, quod gustauerit quidem pro nobis mortis amaritudinem, sed tertia die resurrexerit.

 Postquam autem crucifixerunt eum, diuiserunt uestimenta eius, sortem mittentes, ut impleretur quod dictum est per prophetam, dicentem: Diuiserunt sibi uestimenta mea, et super uestem meam miserunt sortem. Et hoc in eodem psalmo fuerat  prophetatum: Diuiserunt sibi uestimenta mea, et super uestem meam miserunt sortem .

 Et sedentes seruabant eum. Diligentia militum et sacerdotum nobis proficit, ut maior et apertior resurgentis uirtus appareat.

 Et imposuerunt super caput eius causam ipsius scriptam, Hic est iehsu, rex Iudeorum. Non possum digne admirari pro 234 rei magnitudine, quod [d 1Kb] redemptis pretio falsis testibus, et ad seditionem clamoremque infelici populo concitato, nullam aliam inuenerint causam interfectionis eius, nisi quod rex Iudeorum esset. Et illi forsitan illudentes ridentesque hoc fecerint. Ceterum Pilatus etiam nolentibus respondit: Quod scripsi, scripsi. uelitis,  nolitis, Iudei, omnis uobis gentium turba respondet: iehsu rex Iudeorum est, hoc est, imperator credentium et confitentium.

 Tunc crucifixi sunt cum eo duo latrones, unus a dextris, et unus a sinistris. Si Golgotha tumulus est Adam, et non damnatorum locus, et ideo Dominus ibi crucifigitur, ut suscitet Adam, duo latrones quare in loco isto eodem crucifiguntur?

 Pretereuntes autem blasphemabant eum mouentes capita sua, et dicentes: uah! qui destruis templum Dei, et in triduo illud reedificas, salua temetipsum; si Filius Dei es, descende de cruce. Similiter  et principes sacerdotum, illudentes cum scribis et senioribus, dicebant. Blasphemabant, quia pretergrediebantur uiam, et in uero itinere Scripturarum ambulare nolebant. Mouebant capita sua, quia iam antea mouerant pedes, et non stabant super petram. Idipsum autem insultans, dicit fatuus populus, quod falsi testes confinxerant.

 Alios saluos fecit, seipsum non potest saluum facere. Etiam nolentes, confitentur Scribe et Pharisei, quod alios saluos fecerit. Itaque uos uestra condemnat sententia. Qui enim alios saluos fecit, utique si uellet, seipsum saluare poterat.

 Si rex Isrel est, descendat [a 1Kb] de cruce, et credimus ei. Confidit in Deo; liberet eum nunc si uult. Dixit enim, quia Filius Dei sum. Fraudulenta  promissio. Quid est plus de cruce adhuc descendere uiuentem, an de sepulcro mortuum resurgere? Resurrexit, et non credidistis. Ergo si etiam de cruce descenderet, similiter non crederetis. Sed mihi hoc uidentur demones immittere. Statim enim ut crucifixus est Dominus, senserunt uirtutem crucis, et intellexerunt fractas esse uires suas, et hoc agunt, ut de cruce descendat, 235 sed Dominus sciens aduersariorum insidias, permanet in patibulo, ut diabolum destruat.

 Idipsum autem et latrones, qui crucifixi erant cum eo, improperabant ei. Hic per tropum, qui appellatur [b 23Kb] , pro uno latrone uterque inducitur blasphemasse. Lucas uero asserit, quod altero blasphemante, alter confessus sit, et econtrario  increpauerit blasphemantem . Non quod discrepent Euangelia; sed quod primum uterque blasphemauerit, dehinc sole fugiente, terra commota, saxisque disruptis, et ingruentibus tenebris, unus crediderit in Iesum, et priorem negationem sequenti confessione emendauerit. In duobus latronibus uterque populus, et Gentilium, et Iudeorum primum Dominum blasphemauit. Postea signorum magnitudine alter exterritus egit penitentiam, et usque hodie Iudeos increpat [Al. increpuerit] blasphemantes.

 A sexta autem hora, tenebre facte sunt super uniuersam terram usque ad horam nonam. Qui scripserunt contra Euangelia, suspicantur deliquium solis, quod certis statutisque temporibus accidere solet,  discipulos Christi ob imperitiam super resurrectione Domini interpretatos: cum defectus solis numquam nisi ortu lune fieri soleat. Nulli autem dubium est pasche tempore lunam fuisse plenissimam. Et ne forsitan uideretur umbra terre, uel orbis lune  soli oppositus, breues et ferrugineas fecisse tenebras, trium horarum spatium ponitur, ut omnis causantium occasio tolleretur. Et hoc factum reor, ut compleretur [Al. compleatur] prophetia, dicens: Occumbet sol meridie, et contenebrabitur super terram in die lux ; et in alio loco: Occubuit sol cum adhuc media esset dies . uideturque mihi clarissimum lumen mundi, hoc est, luminare maius retraxisse radios suos, ne aut pendentem uideret Dominum, aut impii blasphemantes sua luce fruerentur.

 Et circa horam nonam, clamauit iehsu uoce magna, dicens: Eli, Eli, [c 1Kb] lammasabacthani, Hoc est, Deus meus, Deus meus, ut quid dereliquisti me? Principio 236 uicesimi [d 1Kb] primi psalmi abusus est,  illudque quod in medio uersiculo legitur: Respice in me, superfluum est. Legitur enim in Hebreo: Deus meus, Deus meus, quare me dereliquisti? Ergo [e 1Kb] impii sunt qui psalmum istum ex persona Dauid, siue Esther et Mardochei dictum putant, cum etiam euangeliste testimonia ex eo sumpta super Saluatore intelligant: ut est illud: Diuiserunt sibi uestimenta mea, et super uestem meam miserunt sortem. Et aliud: Foderunt manus meas et pedes meos. Ne mireris uerborum humilitatem et querimonias derelicti, cum formam serui sciens, scandalum crucis uideas.

 Quidam autem illic stantes et audientes, dicebant: Eliam uocat iste. Non omnes, sed quidam quos arbitror milites fuisse Romanos, non intelligentes sermonis Hebraici proprietatem, sed ex eo quod  dixit: Eli, Eli, putantes Eliam ab eo inuocatum. Sin autem Iudeos qui hoc dixerint, intelligere uoluerimus, et hoc more sibi solito faciunt, ut Dominum imbecillitatis infament, qui Elie auxilium deprecetur.

 Et continuo currens unus ex eis, acceptam spongiam impleuit aceto: et imposuit arundini, et dabat ei bibere. Et hec facta sunt ut compleretur prophetia: In siti mea potauerunt me aceto . Usque hodie Iudei et omnes increduli Dominice resurrectionis aceto et felle potant Iesum; et dant ei uinum myrrhatum ut eum consopiant, et mala eorum non uideat.

 iehsu autem iterum clamans uoce magna, emisit spiritum. Diuine potestatis indicium est emittere  spiritum, ut ipse quoque dixerat: Nemo potest tollere animam meam a me; sed ego pono eam a me ipso, et rursum accipiam eam .

 Et ecce uelum Templi scissum est in duas partes a summo usque deorsum. uelum templi  scissum est, et omnia Legis sacramenta que prius tegebantur, prodita sunt, atque ad Gentium populum transierunt. In Euangelio, cuius sepe facimus mentionem, superliminare templi infinite magnitudinis fractum 237 esse atque diuisum legimus [Al. legi]. Iosephus quoque refert uirtutes Angelicas, presides quondam templi, [a 179Kb] tunc pariter conclamasse: Transeamus ex his sedibus.

 Et terra mota est, et petre scisse sunt, et monumenta aperta sunt. Nulli dubium est, quin [Al. quid] significet iuxta litteram magnitudo signorum, ut crucifixum Dominum suum et celum et terra et omnia demonstrarent. Sed mihi uidetur terremotus et reliqua typum ferre credentium, quod pristinis errorum uitiis derelictis, et cordis emollita  duritia, qui prius similes erant tumulis mortuorum, postea agnouerint Creatorem.

 Et multa corpora sanctorum qui dormierant, surrexerunt. Et exeuntes de monumentis post resurrectionem eius, uenerunt in sanctam ciuitatem, et apparuerunt multis. Quomodo Lazarus mortuus resurrexit, sic et multa corpora sanctorum resurrexerunt, ut Dominum ostenderent resurgentem . Et tamen cum monumenta aperta sint, non antea resurrexerunt, quam Dominus resurgeret, ut esset primogenitus resurrectionis ex mortuis. Sanctam autem ciuitatem in qua uisi sunt resurgentes, aut Ierosolymam celestem intelligamus, aut hanc terrenam, que ante sancta fuerat. Sicut et Mattheus appellatur publicanus, non quod et Apostolus adhuc  permaneat publicanus, sed quod pristinum uocabulum teneat. Sancta appellabatur ciuitas Ierusalem propter templum et sancta sanctorum, et ob distinctionem aliarum urbium, in quibus idola colebantur. Quando uero dicitur, apparuerunt multis, ostenditur non generalis fuisse resurrectio, que omnibus appareret: sed specialis ad plurimos, ut hi 238 uiderent qui cernere merebantur.

 Centurio autem et qui cum eo erant, custodientes Iesum, uiso terremotu et his que fiebant, timuerunt ualde, dicentes: uere Filius Dei erat iste.  In alio Euangelio post terremotum manifestior causa miraculi centurionis exponitur: quod cum uidisset eum spiritum dimisisse, dixerit: uere Filius Dei erat iste. Nullus enim habet potestatem dimittendi spiritum, nisi ille qui animarum conditor est. Spiritum autem in hoc loco pro anima intelligamus, seu quod spirituale et uitale corpus faciat, seu quod anime ipsius substantia spiritus sit, iuxta illud quod scriptum est: Auferes spiritum eorum, et deficient . Et hoc considerandum, quod centurio ante crucem in ipso scandalo passionis uere Dei Filium confiteatur: et Arius in Ecclesia predicet creaturam.

 Erant autem ibi mulieres multe a longe que secute fuerant Iesum a Galilea, ministrantes  ei: inter quas erat Maria Magdalene, et Maria Iacobi, et Ioseph mater, et mater filiorum Zebedei. Consuetudinis Iudaice fuit, nec ducebatur in culpam more gentis antiquo, ut mulieres de substantia sua uictum atque uestitum preceptoribus ministrarent. Hoc quia scandalum facere poterat in nationibus, Paulus abiecisse se memorat. Dicit enim ipse: Numquid non habemus potestatem sorores mulieres circumducendi, sicut et ceteri Apostoli faciunt ? Ministrabant autem Domino de substantia sua, ut meteret earum carnalia, cuius ille metebant spiritualia. Non quod indigeret cibis Dominus creaturarum, sed ut typum ostenderet magistrorum, quod uictu atque uestitu ex discipulis deberent esse contenti. Sed uideamus quales comites habuerit: Mariam  Magdalenam, a qua 239 septem demonia eiecerat, et Mariam Iacobi, et Ioseph matrem, materteram suam, sororem Marie, matris Domini, et matrem filiorum Zebedei, que paulo ante regnum liberis postulauerat, et alias quas in ceteris Euangeliis legimus .

 Cum autem sero factum esset, uenit quidam homo diues ab Arimathia, nomine Ioseph, qui et ipse discipulus erat Iesu. Hic accessit ad Pilatum, et petiit corpus Iesu. Tunc Pilatus iussit reddi corpus. Diues refertur non de iactantia scriptoris, quo uirum  nobilem atque ditissimum referat iehsu fuisse discipulum; sed ut ostendat causam quare a Pilato corpus Iesu potuerit impetrare. Pauperis enim et ignoti non erat ad Pilatum presidem Romane potestatis accedere, et crucifixi corpus impetrare. In alio Euangelista  Ioseph iste [a 7Kb] appellatus, id est, consiliarius, et de ipso quidam putant primum psalmum esse compositum: Beatus uir qui non abiit in consilio impiorum, et reliqua.

 Et accepto corpore, [b 1Kb] Ioseph inuoluit illud in sindone munda. Ex simplici sepultura Domini, ambitio diuitum condemnatur, qui ne in tumulis quidem possunt carere diuitiis. Possumus autem iuxta intelligentiam spiritualem et hoc sentire, quod corpus Domini non auro, gemmis et serico, sed lenteamine  puro obuoluendum sit, quamquam et hoc significet, quod ille in sindone munda inuoluit Iesum, qui pura mente eum susceperit.

 Et posuit illud in monumento suo nouo, quod exciderat in petra, et aduoluit saxum magnum ad ostium monumenti, et abiit. In nouo ponitur monumento, ne post resurrectionem, ceteris corporibus remanentibus, resurrexisse alius fingeretur. Potest autem et nouum sepulcrum Marie uirginalem uterum demonstrare: saxumque ostio appositum, et saxum magnum ostendere absque auxilio plurimorum sepulcrum non potuisse reserari.

 Erat autem ibi Maria Magdalene et altera Maria, sedentes contra sepulcrum. Altera autem die que est post parasceuen, conuenerunt principes  sacerdotum et Pharisei 240 ad Pilatum, dicentes: Domine, recordati sumus, quia seductor ille dixit adhuc uiuens: Post tres dies resurgam. Ceteris relinquentibus Dominum, mulieres in officio perseuerant, exspectantes quod promiserat iehsu, et ideo meruerunt prime uidere resurgentem, quia qui perseuerauerit usque in finem, hic saluus erit .

 Iube ergo custodiri sepulcrum usque in diem tertium, ne forte ueniant discipuli eius, et furentur eum, et dicant plebi, surrexit a mortuis, et erit nouissimus error peior priore. Ait illis Pilatus: Habetis custodiam. Ite, custodite sicut scitis. Illi autem abeuntes, munierunt sepulcrum, signantes lapidem cum custodibus. Non suffecerat principibus sacerdotum, et  Scribis ac Phariseis crucifixisse Dominum Saluatorem, nisi sepulcrum custodirent, cohortem acciperent, signarent lapidem, quantum in illis est, manum opponerent resurgenti, ut diligentia eorum nostre fidei proficeret: Quanto enim amplius reseruatur, tanto magis resurrectionis uirtus ostenditur. Unde et in monumento nouo, quod excisum fuerat in petra, conditus est: ne si ex multis lapidibus edificatum esset, suffossis tumuli fundamentis, ablatus furto  diceretur. Quod autem in sepulcro ponendus esset, prophete testimonium est, dicentis: Hic habitabit in excisa spelunca petre fortissime . Statimque post duos uersiculos sequitur: Regem cum gloria uidebitis .

 uespere autem sabbati que lucescit in prima sabbati, uenit Maria Magdalene et altera Maria uidere sepulcrum. Quod diuersa tempora istarum mulierum in Euangeliis describuntur, non mendacii signum est, ut impii obiiciunt, sed sedule uisitationis officium, dum crebro abeunt ac recurrunt, et non patiuntur a sepulcro Domini diu abesse uel longius.

 Et ecce terremotus factus est magnus. Angelus enim Domini descendit de celo, et accedens,  reuoluit lapidem, et sedebat super eum. Erat autem aspectus eius sicut fulgur [Al. fulgor], et uestimentum eius sicut nix. Dominus noster unus atque idem Filius Dei et Filius hominis, iuxta utramque naturam, diuinitatis et carnis, 241 nunc magnitudinis sue, nunc humilitatis signa demonstrat. Unde et in presenti loco, quamquam homo sit qui crucifixus est, qui sepultus est, qui clausus tumulo, quem lapis oppositus cohibet, tamen que foris aguntur, ostendunt Filium Dei, sol fugiens, tenebre ingruentes, terra commota, uelum scissum, saxa dirupta, mortui suscitati, angelorum ministeria, que ab initio natiuitatis eius Deum probabant. Ad Mariam Gabriel uenit, cum Ioseph angelus loquitur; idem pastoribus nuntiat, angelorum postea auditur chorus dicentium: Gloria  in excelsis Deo, et in terra pax hominibus bone uoluntatis . Tentatur in solitudine, et post uictoriam statim seruiunt angeli. Nunc quoque Angelus uenit custos sepulcri Dominici, et in uestitu candido signat gloriam triumphantis. Necnon ascendente ad celos Domino, duo angeli in Oliueti monte cernuntur, pollicentes apostolis secundum Saluatoris aduentum .

 Pre timore autem eius, exterriti sunt custodes, et facti sunt uelut mortui. Respondens autem angelus, dixit mulieribus: Nolite timere uos. Scio enim quod Iesum, qui crucifixus est, queritis: Non est hic, surrexit enim sicut dixit. Custodes, timore perterriti, instar mortuorum stupefacti iacent, et tamen angelus non illos, sed mulieres consolatur. Nolite timere uos.  Illi, inquit, timeant: in his perseueret pauor, in quibus permanet incredulitas. Ceterum uos quia Iesum queritis crucifixum, audite quod resurrexerit et promissa perfecerit.

 uenite, et uidete [c 1Kb] locum ubi positus erat Dominus. Et cito euntes, dicite discipulis eius. Ut si meis uerbis non creditis, uacuo credatis sepulcro, et gradu concito pergite ac nuntiate discipulis eius.

Quia surrexit, et [d 1Kb] ecce precedit uos in Galileam:  ibi eum uidebitis: ecce predixi uobis. Hoc est in uolutabrum gentium, ubi ante error erat et lubricum, et firmo ac stabili pede uestigium non ponebat.

 Et exierunt cito de monumento cum timore et gaudio magno, currentes nuntiare discipulis eius. Duplex mentes mulierum tenebat affectus, timoris et gaudii: alter de miraculi magnitudine, 242 alter ex desiderio resurgentis; et tamen uterque femineum concitabat gradum. Pergebant ad apostolos, ut per illos fidei seminarium spargeretur.

 Et ecce iehsu occurrit illis, dicens: Auete. Que sic querebant, que ita currebant, merebantur obuium habere Dominum resurgentem, et primum audire, Auete: ut maledictum Eue mulieris in mulieribus subuerteretur.

 Ille autem accesserunt, et tenuerunt pedes eius, et adorauerunt eum. Iste accedunt et tenent pedes eius, quia adorauerunt eum. Ceterum illa, que querebat uiuentem cum mortuis, et nesciebat adhuc Filium Dei surrexisse, merito audit: Ne tangas me, nondum enim ascendi ad Patrem meum .

 Tunc ait illis iehsu: Nolite timere. Et in ueteri et in nouo Testamento, hoc semper obseruandum est: quod quando augustior [Al. angustior] aliqua apparuerit uisio, primum timor pellitur, ut, sic mente placata, possint que dicuntur [Al. dicunt], audiri.

Ite, nuntiate fratribus meis, ut eant in Galileam, ibi me uidebunt. Que cum abiissent, ecce quidam de custodibus uenerunt in ciuitatem, et nuntiauerunt principibus sacerdotum omnia que facta fuerant. His fratribus  de quibus in alio loco dixit: Annuntiabo nomen tuum fratribus meis : qui Saluatorem nequaquam in Iudea conspiciunt, sed in gentium multitudine.

 Et congregati cum senioribus, consilio accepto, pecuniam copiosam dederunt militibus, dicentes: Dicite, quia discipuli eius nocte uenerunt, et furati sunt eum, nobis dormientibus. Et si hoc auditum fuerit a preside, nos suadebimus ei, et securos uos faciemus. At illi accepta pecunia, fecerunt sicut erant edocti. Et diuulgatum est uerbum istud apud Iudeos usque in hodiernum diem. Custodes miraculum confitentur: ad urbem conciti redeunt: nuntiant principibus sacerdotum que uiderint, que facta conspexerint. Illi qui debuerant conuerti ad penitentiam,  et Iesum querere resurgentem, perseuerant in malitia, et pecuniam que ad usus templi data fuerat,  uertunt in redemptionem mendacii, sicut antea triginta argenteos dederant Iude proditori. Omnes igitur qui stipe templi, et his que conferuntur ad usus Ecclesie abutuntur in aliis rebus, 243 quibus suam expleant uoluntatem, similes sunt scribarum et sacerdotum, redimentium mendacium, et Saluatoris sanguinem.

 Undecim autem discipuli abierunt in Galileam, in montem ubi constituerat illis iehsu. Et uidentes eum, adorauerunt; quidam autem dubitauerunt. Post resurrectionem iehsu in monte Galilee conspicitur, ibique adoratur: licet quidam dubitent, et dubitatio eorum nostram augeat fidem. Tunc manifestius ostenditur Thome, et latus lancea uulneratum, et manus fixas demonstrat clauis.

  Et accedens iehsu locutus est eis, dicens: Data est mihi omnis potestas in celo et in terra. Illi potestas data est, qui paulo ante crucifixus, qui sepultus in tumulo, qui mortuus iacuerat, qui postea resurrexit. In celo autem et in terra potestas data est, ut qui ante regnabat in celo, per fidem credentium regnet in terris.

 Euntes ergo, docete omnes gentes, baptizantes eos in nomine Patris, et Filii, et Spiritus sancti. Primum docent omnes gentes, deinde doctas intingunt aqua. Non enim potest fieri ut corpus 244 baptismi recipiat sacramentum, nisi ante anima fidei susceperit ueritatem. Baptizantur autem in nomine Patris, et Filii, et Spiritus sancti, ut quorum una est diuinitas, una sit largitio: nomenque Trinitatis,  unus Deus est.

 Docentes eos seruare omnia quecumque mandaui uobis. Ordo precipuus: Iussit apostolis ut primum docerent uniuersas gentes, deinde fidei intingerent sacramento, [a 2Kb] et post fidem ac baptisma, que essent obseruanda preciperent. Ac ne putemus leuia esse que iussa sunt et pauca, addidit: Omnia quecumque mandaui uobis. Ut quicumque crediderint, qui in Trinitate fuerint baptizati, omnia faciant que precepta sunt.

Et ecce ego uobiscum sum omnibus diebus, usque ad consummationem seculi. Qui usque ad consummationem seculi cum discipulis se futurum esse promittit, et illos ostendit semper esse uicturos, et se numquam a credentibus recessurum. Qui autem usque ad consummationem  mundi sui presentiam pollicetur, non ignorat eam diem in qua se scit futurum cum apostolis.





S. EUSEBII HIERONYMI STRIDONENSIS PRESBYTERI TRANSLATIO HOMILIARUM XXXIX ORIGENIS IN EuANGELIUM LUCAE, AD PAULAM ET EUSTOCHIUM. 



[a 1Kb] Prologus.

 245-246 Ante paucos dies quorumdam in Mattheum et in Lucam Commentarios uos legisse dixistis, e quibus alter et sensibus hebes esset, et uerbis; alter in uerbis luderet, in sententiis dormitaret. Quamobrem petistis, ut contemptis istiusmodi nugis, saltem [b 1Kb] triginta et nouem Adamantii nostri in Lucam homilias, sicut in Greco habentur, interpreter: molestam rem et tormento similem, alieno, ut ait Tullius, stomacho et non suo scribere: quam tamen idcirco nunc faciam, quia sublimiora non poscitis. Siquidem illud quod olim Rome sancta Blesilla flagitauerat, ut [c 1Kb] uiginti quinque tomos illius in Mattheum, et quinque alios in Lucam, et [d 1Kb] triginta duos in Ioannem, nostre lingue traderem, nec uirium mearum, nec otii, nec laboris est. Perspicitis  enim, quantum apud me et auctoritas uestra, et uoluntas ualet. Pretermisi paululum Hebraicarum Questionum libros, ut ad arbitrium uestrum lucratiuis operis hec, qualiacumque sunt, non mea, sed  aliena dictarem: presertim 247 248 cum a sinistro oscinem [e 1Kb] coruum audiam crocitantem, et mirum in modum de cunctarum auium ridere coloribus, cum totus ipse tenebrosus sit. Fateor itaque antequam ille obiiciat, in his Origenem tractatibus quasi [f 1Kb] puerum talis ludere: alia sunt uirilia eius, et alia senectutis seria. Que si libuerit, si potuero, si Dominus, ut in Latinum sermonem uertam, dederit commeatum, et pretermissum opus prius expleuero, tunc uidere poteritis, immo per uos Romana lingua cognoscet, quantum boni et ante nescierit, et scire nunc ceperit. Preterea Commentarios uiri eloquentissimi Hilarii et beati martyris uictorini, quos in Mattheum diuerso sermone, sed una gratia spiritus ediderunt, post paucos dies ad  uos mittere disposui; ne ignoretis quantum nostris quoque hominibus sanctarum Scripturarum quondam studium fuerit.


 INCIPIUNT XXXIX HOMILIAE IN LUCAM DICTAE IN DIEBUS DOMINICIS.



HOMILIA I. In proemium Luce usque ad eum locum ubi ait: Scribere tibi, optime Theophile.


Sicut olim in populo Iudeorum multi prophetiam pollicebantur, et quidam erant pseudoprophete, e quibus unus fuit Ananias filius Agot: alii uero prophete; et erat gratia in populo discernendorum spirituum, per quem alii inter prophetas recipiebantur, nonnulli quasi ab exercitatissimis trapezitis reprobabantur: ita et nunc in nouo Testamento multi conati sunt scribere Euangelia; sed non omnes recepti. Et ut sciatis, non solum quatuor Euangelia, sed plurima esse conscripta, e quibus hec, que habemus, electa sunt, et tradita Ecclesiis, ex ipso  proemio Luce, quod ita contexitur, cognoscamus: Quoniam quidem multi conati sunt ordinare narrationem . Hoc quod ait: Conati sunt, latentem habet accusationem eorum, qui absque gratia Spiritus sancti ad scribenda Euangelia prosilierunt. Mattheus quippe, et Marcus, et Ioannes, et Lucas non sunt conati scribere; sed Spiritu sancto pleni scripserunt Euangelia. Multi igitur conati sunt ordinare narrationem de his rebus, que manifestissime cognite sunt in nobis. Ecclesia quatuor habet Euangelia, hereses [a 1Kb] plurima: e quibus quoddam scribitur secundum Aegyptios, aliud iuxta duodecim Apostolos. Ausus fuit et Basilides scribere Euangelium, et suo illud nomine titulare. Multi conati sunt scribere: sed et multi conati sunt ordinare. Quatuor  tantum Euangelia sunt probata, e quibus sub persona Domini et Saluatoris nostri proferenda sunt dogmata. Scio quoddam Euangelium, quod appellatur secundum Thomam, et iuxta Matthiam, et alia plura legimus, ne quid ignorare uideremur, propter eos qui se putant aliquid scire, si ista cognouerint. Sed in his omnibus nichil aliud probamus, nisi quod Ecclesia, id est quatuor tantum Euangelia recipienda. Hec idcirco, quia 249 250 in principio lectum est: Multi conati sunt ordinare narrationem de his rebus, que confirmate sunt in nobis. Illi tentauerunt atque conati sunt de his rebus scribere, que in nobis manifestissime sunt comperte. Effectum suum Lucas indicat ex sermone, quo ait: In nobis manifestissime sunt ostense, id est, [b 1Kb] . Certa enim fide et ratione  cognouerat, neque in aliquo fluctuabat, utrum ita esset, an aliter. Hoc autem illis euenit, qui fidelissime crediderunt, et id quod propheta obsecrat, consecuti sunt, et dicunt: Confirma me in sermonibus tuis ; unde et Apostolus de his qui erant firmi, atque robusti, ait: Ut sitis radicati et fundati in fide . Si quis enim radicatus in fide est, atque fundatus, licet tempestas fuerit exorta, licet uenti flauerint, licet se imber effuderit, non conuelletur, nec corruet, quia super petram edificium solida mole fundatum est . Nec putemus oculis istis carnalibus firmitatem fidei dari, quam mens et ratio tribuit. Infideles quique credant signis, atque portentis, que humana acies contuetur. Fidelis uero magis prudens atque robustus rationem  sequatur et uerbum, et sic diiudicet quid uerum, quidue falsum sit. Sicut tradiderunt nobis, qui ab initio ipsi uiderunt, et ministri fuerunt sermonis. In Exodo scriptum: Populus uidebat uocem Dei . Et certe uox auditur prius quam uidetur; sed propterea scriptum est, ut ostenderetur nobis aliis oculis uidere uocem Dei, quibus illam aspiciunt qui merentur. Porro in Euangelio non uox cernitur, sed sermo, qui uoce prestantior est. Unde nunc dicitur: Sicut ab initio tradiderunt nobis, qui a principio ipsi uiderunt, et ministri fuerunt sermonis. Igitur Apostoli ipsi uiderunt sermonem: non quia aspexerant corpus Domini Saluatoris; sed quia uerbum uiderunt Si enim iuxta corpus uidissent Iesum, hoc est, Dei uidissent sermonem, ergo et Pilatus qui condemnauit,  sermonem Dei uidit, et Iudas proditor, et omnes qui clamauerunt: Crucifige, crucifige eum , tolle de terra, talem Dei uiderunt sermonem. Sed absit ut quisquam incredulus sermonem Dei uiderit. uidere sermonem Dei, tale est quale Saluator ait: Qui uidet me, uidet et Patrem qui misit me. Sicut tradiderunt nobis qui a principio ipsi uiderunt, et ministri fuerunt sermonis . Clam Luce sermonibus edocemur, quod cuiusdam doctrine finis sit ipsa doctrina, alterius uero doctrine finis in opere computetur. uerbi gratia: Scientia geometrie finem habet ipsam tantum scientiam atque doctrinam. Alia uero scientia est, cuius finis opus exigit: uelut in medicina oportet me rationem et dogmata scire medicine, non ut tantummodo nouerim quid debeam facere, sed ut  faciam, id est, ut secem uulnera, uictum moderatum,  castigatumque disponam, estus febrium in pulsum uenarum sentiam, ut curationibus cyclicis humorum abundantiam siccem, temperem, atque restringam. Que si quis tantum scierit, et non opere fuerit subsecutus, cassa erit eius scientia. Simile quid scientie medicine et operi, etiam in notitia ministerioque sermonis est: Sicut tradiderunt nobis qui a principio ipsi uiderunt, et ministri fuerunt sermonis. Ut ex eo quod dixit: Ipsi uiderunt, doctrinam et scientiam significari, et ex eo quod dixit: Ministri fuerunt sermonis, demonstrari opera cognoscamus. Assecuto a principio: uisum est et mihi assecuto ab initio: inculcat, ac replicat, quoniam ea que scripturus est, non rumore cognouerit, sed ab initio ipse fuerit consecutus. Unde et ab Apostolo merito collaudatur,  dicente: Cuius laus in Euangelio est per omnes Ecclesias . Hoc enim de nullo alio dicitur, et nisi de Luca dictum traditur: uisum est et mihi assecuto a principio omnia diligenter ex ordine tibi scribere, optime Theophile. Putat aliquis, quod ad Theophilum quempiam Euangelium scripserit: omnes qui nos auditis loquentes, si tales fueritis ut diligamini a Deo, et uos Theophili estis, et ad uos Euangelium scribitur. Si quis Theophilus est, iste optimus et fortissimus est, hoc [a 9Kb] quippe significantius Greco sermone dicitur . Nemo Theophilus infirmus est. Et quomodo scriptum est 251-252 de populo Isrel, quando egrediebatur ex Aegypto , quod non fuerit in tribubus eorum infirmus: sic, ut audacter loquar, dicam quod omnis qui Theophilus  est, sit robustus, habens fortitudinem robustam a Deo, tamquam a sermone eius, ut cognoscere possit eorum uerborum, quibus conditus est, ueritatem, intelligens sermonem Euangelii in Christo, cui gloria in secula seculorum, Amen.



HOMILIA II. De eo quod scriptum est: Erant autem iusti ambo in conspectu Dei, ambulantes in omnibus mandatis et iustificationibus Domini sine querela. Cap. I.

Qui uolunt peccatis suis obtendere aliquam excusationem, existimant nullum esse absque peccato, et utuntur testimonio quod in Iob scriptum est: Nemo mundus a sorde, ne si unius quidem diei fuerit uita eius super terram. Numerabiles autem menses eius . Cuius sonum tantummodo proferunt, interpretationem  penitus ignorantes. Aduersus quos breuiter respondebimus, quoniam absque peccato esse in Scripturis dupliciter intelligitur: ut sit alterum, numquam omnino peccasse: alterum, peccare desisse. Si igitur aiunt eum absque peccato dici, qui numquam peccauerit, et nos assentimus, nullum esse absque peccato, quia omnes [b 1Kb] homines aliquando peccauimus, licet postea uirtutem secuti sumus. Si uero sic intelligunt hominem non esse  absque peccato, ut negent quempiam post uitia ita se ad uirtutes referre, ut numquam omnino peccet, falsa eorum sententia est. Potest enim fieri, ut qui ante peccauerit, et peccare desiuerit, sine peccato esse dicatur. Sic et Dominus noster iehsu Christus exhibuit sibi gloriosam Ecclesiam, non habentem maculam : non quia ecclesiasticus uir numquam habuerit maculam; sed quia nequaquam ultra maculetur: non habentem rugam, non quod ruga ueteris hominis in eo aliquando non fuerit; sed quod eam habere desierit. In hunc modum et illud quod sequitur, est intelligendum, ut sit sancta et immaculata, non quod a principio immaculata fuerit: hoc enim suspicari quidem de homine non potest, quod anima eius maculosa non fuerit; sed quod reputetur  pura atque sincera, que maculari ultra desierit. Hec idcirco diximus, ut doceremus posse hominem ob id quod peccare desiuit, uocari absque peccato, et immaculatum. Unde et manifestissime de Zacaria et Elisabeth scribitur: Erant iusti ambo in conspectu Dei ambulantes. In omnibus autem erant iusti ambo ante Dominum, incedentes in mandatis et iustificationibus Domini sine querela. Diligentius laudes Zacarie et Elizabeth, quas sanctus Lucas in sua scribit historia, contemplemur: non tantum ut sciamus illos fuisse laudabiles; sed ut sanctum zelum assumentes, etiam ipsi laude digni efficiamur. Potuerat simpliciter scribere, erant iusti ambo, ambulantes in omnibus mandatis; nunc autem necessario additur, iusti ambo in conspectu Dei. Potest quippe  fieri, ut sit aliquis iustus in conspectu hominum, sed in conspectu Dei non. uerbi gratia, quando non habet homo quod de me male loquatur, et in me uniuersa considerans nichil cui detrahat, reperit, iustus sum in conspectu hominum. Finge omnes de me equalem habere sententiam, et querere quid detrahant mihi, et tamen inuenire non posse, sed consono me ore laudare: iustus sum in conspectu hominum plurimorum; uerum hominum non est certum iudicium. Nesciunt enim utrum in abscondito cordis mei aliquando peccauerim, utrum uiderim mulierem ad concupiscendum eam , et adulterium mihi in corde sit natum. Ignorant 253-254 homines cum me uiderint secundum uires meas eleemosynam facere, utrum propter mandatum Dei fecerim, an  hominum laudem fauoremque quesierim. Difficilis res est in conspectu Dei iustum esse, ut non ob aliam causam quid boni facias nisi propter ipsum bonum, et Deum tantum queras boni operis retributorem. Tale quid et Apostolus loquitur: Quorum laus non ex hominibus, sed ex Deo est . Beatus qui in conspectu Dei iustus est, atque laudabilis. Homines enim, quamuis certum iudicium habere uideantur, tamen non possunt ad liquidum pronuntiare.  Euenit quippe interdum, ut laudent eum qui non est laudabilis, et ei detrahant qui minime detractione dignus est. Solus Deus et in laude et in uituperatione iustus est iudex. Unde digne et nunc additur in laude iustorum: Erant iusti ambo in conspectu Dei. Tale quid et Salomon in Prouerbiis cohortatur, dicens: Fili, prouide bona in conspectu Dei et hominum . Sequitur Zacarie et Elizabeth alia laudatio. Ambulantes in omnibus mandatis et iustificationibus Domini. Quando bene et recte de aliquibus iudicamus, in iustificationibus Domini gradimur. Quando hoc aut illud facimus, in mandatis illius ambulamus. Unde puto et sanctum Lucam, uolentem eos predicare laude perfecta, dixisse: Erant iusti ambo, ambulantes in omnibus mandatis et iustificationibus  Domini. Dicat mihi quispiam: Si laus ista perfecta est, quid sibi uult hoc quod dicitur, sine querela? Sufficiebat enim dicere, ambulantes in omnibus uiis et iustificationibus Domini: nisi posset fieri ut ambulet quis in omnibus mandatis Dei, et tamen sine querela non ambulet. Et quomodo potest euenire, ut in omnibus mandatis et iustificationibus Dei ambulans sub querela sit? Cui breuiter dicam: Nisi hoc ita esset, numquam in alio loco nosceremus scriptum referri: Iuste id quod iustum est, sequere . Nisi enim esset iustum aliquid, quod non iuste sequeremur, nequaquam nobis preciperetur, ut iuste id quod iustum est, sequeremur. Quando enim facimus mandatum Dei, et in conscientia nostra uane glorie sordes respergimus, ut placeamus  hominibus, aut alia quecumque non placet Deo, boni operis causa precedit, quamuis faciamus preceptum Dei, tamen illud absque querela non facimus, et iniuste id quod iustum est, sequimur. Difficile ergo est ambulare in omnibus mandatis et iustificationibus Domini sine querela, secundum testimonium et laudem Dei in Christo Iesu. Que laus reddenda est in die iudicii ab eo, cui omnes nos manifestari oportet ante tribunal eius, ut recipiat unusquisque que per corpus gessit, siue bona, siue mala . Omnes enim stabimus ante tribunal Dei, ut recipiamus quod meremur in Christo Iesu. Cui est gloria et imperium in secula seculorum, Amen.



HOMILIA III. De eo quod scriptum est: Apparuit ei Angelus Domini, stans a dextris altaris incensi [Al. accensi]. Cap. I.


Que corporalia sunt, et sensu carent, ut uideantur ab alio, ipsa nichil efficiunt; sed tantummodo oculus alterius intentus in ea, siue uoluerint illa, siue  noluerint, uidet, quando in ea contemplationem direxerit. Quid enim potest homo, aut alia res que circumdatur corpore crasso, cum in presenti fuerit, facere ne cernatur? Econtrario ea que sunt superna et diuina, ea cum in presenti fuerint, non uidentur nisi ipsa uoluerint: et in uoluntate eorum est uideri, uel non uideri. Gratia Dei fuit ut appareret Abraham, uel ceteris prophetis: non quod oculus tantum cordis Abraham in causa fuerit ut cerneret Deum; sed quod gratia Dei ultro se aspiciendam prebuerit uiro iusto. Hoc autem non solum [a 19Kb] super Deo Patre intelligas; sed etiam 255-256 super Domino Saluatore, et super Spiritu sancto, et ut ad minora perueniam, super Cherubim et Seraphim. Fieri enim potest, ut et nunc nobis loquentibus assistat  angelus, et tamen quia non meremur, eum uidere nequeamus. Quamuis enim oculus siue corporis, siue anime nostre ad contemplandum intendat, nisi sponte apparuerit angelus, et se [Al. si] uidendum prebuerit, et ille qui uere desiderat, non uidebit. Itaque ubicumque scriptum fuerit, apparuit Deus illi, uel illi, ut et nunc: Apparuit ei Angelus Domini, stans a dextris altaris incensi, ita ut dixi, intellige. Siue Deus, siue angelus Abrahe uel Zacarie, cum uoluerit uel noluerit, aut non uidebitur, aut uidebitur. Et hoc non tantum in presenti seculo dicimus, sed etiam in futuro, cum migrauerimus e mundo, quod non omnibus uel Deus, uel angeli appareant, quod scilicet et angelos, et Spiritum sanctum, et Dominum Saluatorem, et ipsum Deum Patrem, is  qui de corpore exierit, statim mereatur uidere: et ille tantum uidebit, qui mundum habuerit cor , et talem se prebuerit, ut dignus Dei sit aspectu. Et quamuis in eodem loco sit, qui mundo corde est, et is qui adhuc aliqua sorde respergitur, unus locus nec nocere quempiam poterit, nec iuuare: quia qui mundum cor habuerit, Deum uidebit, qui autem talis fuerit, id quod alii cernunt, non uidebit. Tale quid mihi intelligendum et de Christo, qui quondam in corpore uidebatur, quod non quicumque eum uidebant, poterant uidere. uidebant quippe tantum corpus illius: secundum uero hoc quod Christus erat, eum uidere non poterant. Porro discipuli eum uidebant, et magnitudinem diuinitatis illius contemplabantur. Propter quod puto  et ad Philippum deprecantem atque dicentem: Ostende nobis Patrem, et sufficit nobis, respondisse Saluatorem: Tanto tempore uobiscum sum, et non cognouistis me? Philippe, qui uidet me, uidet et Patrem . Neque enim Pilatus, qui uidebat Iesum,  intuebatur Patrem, nec proditor Iudas: quia nec ipse Pilatus, nec Iudas Christum secundum hoc quod erat Christus uidebant, nec multitudo que coarctabat eum. Illi tantum uidebant Iesum, quos aspectu suo dignos esse sciebat. Laboremus ergo et nos, ut et impresentiarum nobis Deus appareat. Sanctus quippe Scripturarum sermo promisit, quod inuenietur ab his qui non tentant eum: apparet autem his qui non sunt increduli in eum: et in futuro non abscondatur a nobis; sed uideamus eum facie ad faciem, et habeamus fiduciam bone uite, fruamurque conspectu omnipotentis Dei in Christo Iesu, et Spiritu sancto, cui est gloria et imperium in secula seculorum, Amen.



HOMILIA Iu. De eo quod scriptum est: Ne timeas, Zacaria, usque ad eum locum ubi ait de Ioanne: Precedet coram ipso in spiritu et uirtute Elie. Cap. I.


Zacarias, cum angelum uidisset, expauit. Noua quippe facies humanis obtutibus se prebens turbat mentem, animumque consternat. Unde angelus, sciens hanc esse humanam naturam, primum perturbationi medetur dicens: Noli timere, Zacaria: et trepidantem refocillat, nouoque letificat nuntio inferens: Exaudita est oratio tua, et uxor tua Elizabeth pariet filium, et uocabis nomen eius Ioannem, et erit tibi gaudium et exsultatio. Quando iustus 257-258 quis oritur mundo, et stadium huius uite ingreditur, ministri natiuitatis eius letantur, et se efferunt in sublime. Quando uero ille nascitur, qui  male uite preparatus est, et quasi ob penas [a 1Kb] in ergastulum relegatus, minister consternatur, et concidit. uis exemplum accipere sancti uiri, cuius omnis fructus in laude sit? uide Iacob duodecim genuisse mares, qui omnes populi Dei et partis illius patriarche et principes exstiterunt: in his omnibus Iacob letabatur pater, sicut et nunc de Ioannis natiuitate cunctis gaudium nuntiatur: et qui semel ob utilitatem aliorum ad liberorum opera descenderit, et se uoluerit huic ministerio mancipare, obsecret Deum, ut talis ei filius ingrediatur seculum, super cuius natiuitate letior sit. Scribitur ergo de Ioanne: Erit magnus in conspectu Domini . Magnitudinem anime Ioannis ostendit, que oculis  Dei pateat: et aliquid minus, quod proprie in anime uirtute conspicitur. Ego ita intelligo et illud, quod in Euangelio dicitur, Nolite contemnere unum de minimis istis, qui in Ecclesia sunt. Minimus ibi ad distinctionem maioris intelligitur. Non mihi precipitur, ut eum qui grandis est contemnam, quia non potest contemni ille qui grandis est; sed dicitur mihi, ne contemnas unum ex minimis. Ut autem  scias, quod minimus et paruus non fortuitu dicatur; sed cum ea ratione, quam posuimus, scriptum est: Quicumque scandalizauerit unum de minimis istis . Minimus scandalizatur, grandis non potest scandalum sustinere. Sequitur de Ioanne: Et Spiritu sancto replebitur adhuc de utero matris sue. Et natiuitas Ioannis plena miraculo est. Quomodo enim Domini nostri ac Saluatoris aduentum archangelus nuntiauit: ita et Ioannis ortum archangelus nuntiat: Spiritu sancto replebitur adhuc de utero matris sue. Populus Iudeorum facientem Dominum nostrum signa atque portenta, et curantem infirmitates eorum, nequaquam uidebat: Ioannes uero adhuc in utero matris constitutus exsultat, etenim non potest, et ad aduentum Matris Iesu de  utero gestit erumpere. Ecce enim, ait Elizabeth, ut facta est salutatio tua in aures meas, exsultauit in gaudio infans in utero meo. Adhuc in matris utero erat Ioannes, et iam Spiritum sanctum acceperat. Non enim illud principium erat substantie eius, atque nature, de qua Scriptura loquitur, quod plurimos filiorum Isrel conuertet ad Dominum Deum ipsorum . Ioannes plurimos conuertit, Dominus autem non plures, sed omnes. Hoc opus illius, ut omnes conuertat ad Deum Patrem. Et precedet coram ipso in spiritu et uirtute Elie. Non ait in anima Elie, sed in spiritu et uirtute Elie. Fuit in Elia uirtus, et spiritus sicut in omnibus prophetis, et secundum dispensationem corporis in ipso quoque Domino Saluatore: de quo post paululum ad Mariam  dicitur: Spiritus sanctus superueniet in te, et uirtus Altissimi obumbrabit tibi. Spiritus ergo qui fuerat in Ioanne, et uirtus que in illo erat, in hoc quoque apparuit. Ille translatus est: hic uero Precursor Domini fuit, et mortuus est ante eum, ut ad inferna descendens illius predicaret aduentum. Ego puto, quod sacramentum Ioannis usque hodie expleatur in mundo. Quicumque crediturus est in Christum Iesum, precurrit ante spiritus et uirtus Ioannis ad animam illius, et preparat Domino populum perfectum, et in cordis asperitatibus planas facit uias, et dirigit semitas, parare Domino plebem perfectam . Non illo tantum tempore preparate sunt uie, et directe semite, sed usque hodie aduentum Domini Saluatoris spiritus Ioannis uirtusque precedit.  O magna mysteria Domini, et dispensationis eius. Angeli precurrunt Iesum: angeli quotidie aut ascendunt, aut descendunt super salutem hominum, in Christo Iesu , cui est gloria et imperium in secula seculorum, Amen.



259-260 HOMILIA u. De eo quod Zacarias obmutuit. Cap. I.

Zacarias sacerdos, cum in templo offerret incensum,  silentio condemnatur, et retinetur, immo tantum nutibus loquitur, et mutus usque ad ortum Ioannis filii perseuerat. Quo hec tendit historia? Silentium Zacarie silentium prophetarum est in populo Isrel. Nequaquam loquitur eis Deus: et sermo qui a principio erat apud Patrem Deus, ad nos transiit, nobisque non tacet Christus: apud illos usque hodie silet; quamobrem et Zacarias propheta tacuit. Manifestissime ex sermonibus ipsius comprobatur, quod et propheta fuerit et sacerdos. Quid [Al. Qui] uult autem hoc quod sequitur: Annuebat eis, et damnum uocis nutibus compensabat? Ego puto talia esse opera absque sermone, que ratione nichil nutibus differunt. Ubi uero ratio et sermo precesserit, et ita opus fuerit subsecutum, non debent existimari  simplices nutus, qui ornantur sermone, aut ratione. Si igitur uideris conuersationem Iudeorum sine ratione atque sermone, ita ut non queant eorum que agunt, rationem reddere, intellige quod tunc in Zacaria precessit, in imagine ipsius hucusque compleri. Circumcisio eorum nutibus similis est. Nisi enim circumcisionis ratio reddatur, nutus est circumcisio et opus mutum. Pascha et alie solemnitates nutus magis sunt quam ueritas. Usque hodie populus Isrel surdus et mutus est: neque poterat fieri, ut non surdus esset et mutus, qui a se sermonem abiecerat. Et olim quidem Moyses loquebatur: Ego autem alogos sum : quod licet [a 15Kb] Latinus aliter expresserit, tamen proprie transferri potest, absque sermone, siue ratione; et  postquam hoc ait, accepit rationem et sermonem, quem confessus fuerat se antea non habere. Populus autem Isrel, priusquam legem acciperet, absque ratione et sermone quodam modo mutus erat: deinde accepit sermonem, cuius imago fuit Moyses. Iste igitur non confitetur modo, quod tunc confessus est Moyses, eo quod sit mutus et alogos; sed nutibus et silentio indicat se non habere sermonem, et non habere rationem. Nonne tibi uidetur confessio esse stultitie, quando nullus eorum potest legalium preceptorum et prophetici uaticinii rationem reddere? Cessauit Christus esse in eis, reliquit eos sermo, completum est illud quod in Isaia scribitur: Relinquetur filia Sion sicut tabernaculum in uinea, et sicut custodia in cucumerario, ut ciuitas que expugnatur  . Quibus relictis, salus translata est ad nationes, ut illi concitentur ad zelum. Intuentes ergo dispensationem et arcanum Dei, quomodo Isrel abiectus sit in salute nostra, cauere debemus, ne forte et illi nostri causa eiecti sint, et nos maiori supplicio digni simus, propter quos et alii derelicti sunt, et nos nichil dignum adoptione Dei et eius clementia  fecerimus, qua adoptauit nos, et in suos filios reputauit, in Christo Iesu : cui est gloria et imperium in secula seculorum, Amen.



HOMILIA uI. De eo quod scriptum est: Cum autem concepisset Elizabeth, absconderat se: usque ad eum locum ubi ait: Hic erit magnus. Cap. I.

Quando concepit Elizabeth, abscondebat se mensibus quinque, dicens: Quia sic mihi fecit Dominus in diebus, quibus respexit auferre opprobrium meum in hominibus. Quero quam ob causam postquam intellexit se esse pregnantem 261-262, publicum declinarit? Ni fallor, hoc est etiam quod hi qui nuptiis copulati sunt, non omne tempus coitus liberum inter se habent; sed est tempus quando recedunt ab  opere nuptiarum. Si enim uir senex fuerit et mulier anus, pudoris est maximi seruire eos libidini, seruire coniugio, que uel cure corporis et senecte esse Dei uidentur uoluntate sublata. Hec autem, que ad sermonem angeli et dispensationem Dei rursum fuerat uiro copulata, erubescat [F. erubescebat] quod anus et pene decrepita ad opus iuuenum reuertisset. Unde et abscondebat se mensibus quinque: non usque ad nonum mensem, donec partus ingrueret; sed usquequo conciperet Maria. Quando enim illa concepit, et uenit ad eam, et facta est salutatio in aures eius, exsultauit in gaudio infans in utero Elizabeth, et prophetauit Spiritu sancto plena, et locuta est que euangelicus sermo  describit: Et diffamata sunt super omnem montanam uerba hec. Quando enim in populo rumor egressus est habere eam in utero prophetam, et aliquid maius esse homine qui gestabatur a uirgine, tunc non absconditur, sed tota libertate se prodit, et exsultat se habere Precursorem in utero Saluatoris. Deinde Scriptura commemorat, quod mense sexto conceptus Elizabeth missus sit angelus Gabriel a Deo in ciuitatem Galilee, cuius nomen Nazareth, ad uirginem desponsatam uiro, cui nomen Ioseph de domo Dauid, et nomen uirginis, Maria. Rursum in mea mente uoluens quero, quare Deus, cum semel Saluatorem iudicaret nasci ex uirgine, non elegit puellam absque sponso, sed eam potissimum que iam fuerat desponsata. Et nisi fallor, hec causa est. Debuit de ea uirgine nasci, que non solum sponsum haberet;  sed, ut Mattheus scribit, iam uiro tradita fuerat, licet eam uir necdum nosset , ne turpitudinem uirginis habitus ipse monstraret, si uirgo uideretur utero tumenti. Unde eleganter in cuiusdam martyris [b 1Kb] epistola scriptum reperi, Ignatium dico episcopum Antioche post Petrum secundum,  qui in persecutione Rome pugnauit ad bestias: Principem seculi huius latuit uirginitas Marie: latuit propter Ioseph: latuit propter nuptias: latuit quia uirum habere putabatur. Si enim non habuisset sponsum, et ut putabatur, uirum, nequaquam potuisset principi mundi huius abscondi. Statim enim cogitatio diaboli tacita subrepsisset: quomodo ista, que non concubuit cum uiro, pregnans est? Debet iste conceptus esse diuinus, debet aliquid humana natura esse sublimius. Econtrario disposuerat Saluator, dispensationem suam et assumptionem corporis ignorare diabolum: unde et in generatione sua celauit eam; et discipulis postea precipiebat, ne manifestum eum facerent. Et cum ab ipso diabolo tentaretur, nusquam confessus  est Dei se esse Filium, sed tantummodo respondebat: Non oportet ut adorem te, nec ut lapides istos panes faciam, ut me de alto precipitem . Et cum ista diceret, tacuit semper se esse Filium Dei. Quere et in alia Scriptura, et reperies uoluntatis Christi fuisse, ut aduentum Filii Dei diabolus ignoraret. Apostolus enim passionem eius asserens nescisse contrarias fortitudines, ait: Sapientiam loquimur inter perfectos. Sapientiam autem non seculi huius, neque principum seculi huius qui destruuntur; sed loquimur Dei sapientiam in mysterio absconditam, quam nullus principum huius seculi cognouit. Si enim cognouissent, numquam Dominum glorie crucifixissent . Absconditum igitur fuit a principibus seculi mysterium Saluatoris. Quod autem econtrario obiici  potest, soluendum mihi uidetur antequam ab alio preponatur, qua ratione quod principes huius seculi latuit, demonem non latuit, eum presertim qui in Euangelio loquebatur: uenisti ante tempus torquere nos, scimus te qui sis Filius Dei . Sed considera, quia minor in malitia nouerit Saluatorem: qui uero maior est in scelere, et uersipellis, et nequam, ex eo ipso, quod in malo maior est, impeditur nosse Filium Dei. Nos quoque ipsi, si minus habuerimus mali, facilius possumus ad uirtutem procedere. Si uero magis in nobis fuerit mali, ingenti 263-264 labore sudandum est, ut maiori malitia liberemur. Hec de eo quod sponsum habuerit Maria.

Quia uero angelus nouo sermone Mariam salutauit,  quem in omni Scriptura inuenire non potui, et de hoc pauca dicenda sunt. Id enim quod ait: Aue, gratia plena, quod [a 12Kb] Grece dicitur, , ubi in Scripturis alibi legerim non recordor; sed neque ad uirum istiusmodi sermo est, Salue, gratia plena. Soli Marie hec salutatio seruatur. Si enim scisset Maria et ad alium quempiam similem factum esse sermonem, habebat quippe legis scientiam, et erat sancta, et prophetarum uaticinia quotidiana  meditatione cognouerat, numquam quasi peregrina eam salutatio terruisset. Propter quod loquitur ei angelus: Ne timeas, Maria, inuenisti enim gratiam coram Domino. Ecce concipies in utero, et paries filium, et uocabis nomen eius Iesum. Is erit magnus, et Filius Altissimi uocabitur. Dicitur et de Ioanne, erit magnus: et hoc ipsum Gabriel angelus contestatur; sed quando uenit iehsu uere magnus, uere sublimis, ille qui prius magnus fuerat, minor effectus est. Ille enim, inquit, fuit lucerna ardens et lucens, et uos uoluistis ad horam exsultare in lumine eius . Magnitudo Saluatoris nostri non tunc apparuit quando natus est; sed nunc postquam oppressa ab aduersariis uidebatur, emicuit. uide magnitudinem Domini: In omnem terram  exiuit sonus doctrine eius, et in fines orbis terrarum uerba illius . Dominus noster iehsu, [b 1Kb] qui uirtus est Dei , in omnem diffusus est orbem, et impresentiarum nobiscum est, iuxta illud quod in apostolo legitur: Congregatis uobis et Spiritu meo cum uirtute Domini nostri Iesu Christi . uirtus Domini Saluatoris et cum his est, qui ab orbe nostro in Britannia diuiduntur, et cum his qui in Mauritania, et cum uniuersis qui sub sole in nomine eius crediderunt. uide ergo magnitudinem Saluatoris, quomodo in toto orbe diffusa sit, et certe necdum eius ueram magnitudinem exposui. Ascende in celos, et uide eum, quomodo celestia repleuerit. Apparuit siquidem angelis. Descende cogitatione in abyssos, et uidebis eum  etiam illuc descendisse. Qui enim descendit, ipse est et qui ascendit, ut impleret omnia, ut in nomine Iesu omne genu flectatur, celestium, terrestrium, et infernorum . Considera uirtutem Domini, quod impleuerit mundum, id est, celestia, terrestria, et infernalia, quomodo et celum ipsum penetrauit, et in superna ascenderit. Legimus enim, quod pertransierit celos Filius Dei . Si hec uideris, pariter intueberis non transitorie dictum: Magnus erit; sed uerbum opere completum. Magnus est Dominus noster iehsu, et presens, et absens, tribuitque consortium fortitudinis sue huic cetui nostro atque conuentui: quod ut et singuli mereamur accipere; deprecemur Dominum Deum, cui est gloria  et imperium in secula seculorum, Amen.



HOMILIA uII. De eo quod scriptum est: Exsurgens autem Maria cum festinatione uenit in montana, usque ad eum locum ubi ait; Erit consummatio eorum que dicta sunt. Cap. I.

Meliores ad deteriores ueniunt, ut eis ex aduentu suo aliquid tribuant emolumenti. Sic et Saluator uenit ad Ioannem, ut sanctificaret baptisma illius:  et Maria statim ut audiuit angelum nuntiantem, quod conceperit Saluatorem, et quod cognata illius Elizabeth haberet in utero, consurgens cum festinatione uenit in montana, et ingressa est domum Elizabeth. 265-266 iehsu uero, qui in utero illius erat, festinabat adhuc in uentre matris Ioannem positum sanctificare. Denique antequam ueniret Maria, et salutaret Elizabeth, non exsultauit infans in utero: sed statim ut Maria locuta est uerbum, quod Filius Dei in uentre matris suggesserat, exsultauit infans in gaudio, et tunc primum precursorem suum prophetam fecit iehsu. Oportebat quoque Mariam cum Dei prole dignissima, post alloquium Dei, ad montana conscendere, et in sublimioribus commorari. Unde et scriptum est: Consurgens Maria in  diebus illis, uenit in montana. Debuerat etiam, cum esset sollicita, non pigra, properare sollicitudine, et Spiritu sancto plena ad sublimiora perduci, et uirtute Dei protegi, a qua fuerat obumbrata. uenit ergo in ciuitatem Iude, et in domum Zacarie, et salutauit Elizabeth. Factum est cum audisset salutationem Marie Elizabeth, exsultauit infans in utero eius, et repleta est Spiritu sancto. Non est itaque dubium quin que tunc repleta est Spiritu sancto, propter filium sit repleta. Neque enim mater primum Spiritum sanctum meruit, sed cum Ioannes adhuc clausus in utero Spiritum sanctum recepisset, tunc et illa post sanctificationem filii repleta est Spiritu sancto. Poteris hoc credere, si simile quid etiam de Saluatore cognoueris. Inuenitur beata  Maria, sicut in aliquantis [a 36Kb] exemplaribus reperimus, prophetare. Non enim ignoramus, quod secundum alios codices et hec uerba Elizabeth uaticinetur. Spiritu itaque sancto tunc repleta est Maria, quando cepit in utero habere Saluatorem. Statim enim ut Spiritum sanctum accepit, Dominici corporis conditorem, et Filius Dei esse cepit in utero, etiam ipsa completa est Spiritu sancto. Exsultauit ergo infans in utero Elizabeth, et repleta est Spiritu sancto, et clamauit uoce magna et dixit:

Benedicta tu inter mulieres. Debemus in hoc loco, ne simplices quique decipiantur, ea que solent opponere heretici, confutare. In tantam quippe nescio quis prorupit insaniam, ut assereret negatam fuisse Mariam a Saluatore, eo quod post natiuitatem illius  iuncta fuerit [b 1Kb] Ioseph: et locutus est, que quali mente dixerit ipse nouerit qui locutus est: Si quando igitur heretici uobis tale quid obiecerint, respondete eis, et dicite: Certe Spiritu sancto plena Elizabeth ait: Benedicta tu inter mulieres. Si sancto Spiritu benedicta canitur Maria, quomodo eam Saluator negauit? Porro quod asserunt eam nupsisse post partum, unde approbent non habent. Hi enim  filii, qui Ioseph dicebantur, non erant orti de Maria, neque est ulla Scriptura que ista commemoret. Benedicta tu inter mulieres, et benedictus fructus uentris tui. Et unde mihi hoc, ut ueniat Mater Domini mei ad me? Quod ait: Unde mihi hoc, non ignorans dicit: et maxime Spiritu sancto plena, quasi nesciat quod iuxta Dei uoluntatem Mater Domini uenerit ad eam; sed isto sensu loquitur: Quid boni feci? que opera mea tanta sunt, ut Mater Domini ad me ueniat? per quam iustitiam, ex quibus bonis, de qua fidelitate mentis hoc merui, ut Mater Domini mei ueniat ad me? Ecce enim ut facta est salutatio tua in aures meas, exsultauit in exsultatione infans in utero meo. Sancta erat anima beati Ioannis, et adhuc in matris utero clausa, uenturaque in mundum, quasi  per experientie sensum, sciebat que Isrel ignorabat. Unde exsiliuit: et non simpliciter exsiliuit, sed in gaudio. Senserat enim uenisse Dominum suum, ut sanctificaret seruum suum, antequam de matris utero procederet. Utinam mihi eueniat, ut ab infidelibus stultus dicar, qui talibus credidi. Ipsum opus ostendit et ueritas, non me stultitie, sed sapientie credidisse; et quia hoc quod stultum apud illos putatur, mihi salutis occasio sit. Nisi enim fuisset celestis, et beata natiuitas Saluatoris, nisi habuisset diuini aliquid, et humanitatem hominum superegrediens, numquam totum orbem illius doctrina penetrasset. Si tantummodo fuisset in Marie utero, et non 267-268 Dei Filius, quomodo poterat fieri, ut et illo tempore et nunc, non solum  corporum, sed etiam animarum morbi multiplices curarentur? Quis nostrum non insipiens fuit, qui nunc propter misericordiam Dei habemus intelligentiam, et sitimus Deum? Quis nostrum non incredulus iustitie, qui nunc propter Christum iustitiam habemus, sequimurque iustitiam? Quis nostrum non errabundus et uagus, qui nunc propter aduentum Saluatoris non fluctuamus, atque turbamur, sed sumus in uia, in illo uidelicet qui ait: Ego sum uia ? Possumus et reliqua congregantes uidere, quoniam omnia que scripta sunt de eo, diuina admiratione digna referuntur: quod et natiuitas illius, et nutrimenta, et uirtus, et passio, et resurrectio non solum illo tempore, sed etiam nunc operentur in nobis. Quis uos, o catechumeni, in Ecclesia  congregauit? qui stimulus impulit, ut, relictis domibus, in hunc cetum ceatis? Neque enim nos domus uestras singillatim circuiuimus; sed omnipotens Pater uirtute inuisibili subiicit cordibus uestris, quos scit esse dignos, hunc ardorem, ut quasi inuiti, et retrectantes ueniatis ad fidem, maxime in exordio religionis, cum ueluti trepidi et pauentes salutis fidem cum timore suscipitis. Obsecro uos, o  catechumeni, nolite retrectare: nemo uestrum formidet et paueat, sed sequimini preeuntem Iesum. Ille uos trahit ad salutem, congregat in Ecclesiam, nunc quidem super terram: si autem dignos fructus feceritis, in Ecclesiam primitiuorum qui scripti sunt in celestibus. Beata que credidit, quia erit perfectio his que dicta sunt ei a Domino. Super quibus et beata Maria magnificat Dominum Iesum. Magnificat autem anima Dominum, spiritus Deum. Que quam habeant interpretationem, si concesserit Dominus, ut rursus in Ecclesiam congregemur, ut festiui ueniatis ad domum Dei, et diuine lectioni prebeatis aures, queremus, uentilabimus, disseremus, in Christo Iesu, cui est gloria et imperium in secula seculorum. Amen.



HOMILIA uIII. De eo quod scriptum est; Magnificat anima mea Dominum, usque ad illum locum ubi ait; Timentibus efficit uirtutem. Cap. I.


Ante Ioannem prophetat Elizabeth, ante ortum Domini Saluatoris prophetat Maria. Et quomodo peccatum cepit a muliere, et deinceps ad uirum usque peruenit: sic et principium salutis a mulieribus habuit exordium, ut cetere quoque mulieres, sexus fragilitate deposita, imitarentur uitam, conuersationemque sanctarum earum, que uel maxime nunc in Euangelio describuntur. uideamus ergo uaticinium uirginale. Magnificat, ait, anima mea Dominum, et exsultauit spiritus meus in Deo salutari  meo. Due res, anima scilicet et spiritus, duplici laude funguntur. Anima Dominum predicat, spiritus Deum. Non quod alia laus Domini, alia Dei sit; sed quia qui Deus est, idem et Dominus est: et qui Dominus est, idem et Deus sit. Queritur quomodo magnificet Dominum. Si enim Dominus nec augmentum, nec decrementum, recipere potest, et quod est, est: qua ratione nunc Maria loquitur: Magnificat anima mea Dominum? Si considerem Dominum Saluatorem imaginem esse inuisibilis Dei , et uideam animam meam factam ad imaginem conditoris, ut imago esset imaginis, neque enim anima mea specialiter imago est Dei; sed ad similitudinem imaginis prioris effecta est: tunc uidebo quoniam in exemplum eorum, qui solent imagines pingere, et  uno  uultu regis accepto ad principalem similitudinem exprimendam artis industriam commendare, unusquisque nostrum ad imaginem Christi formans animam suam, aut maiorem ei, aut minorem ponit imaginem, uel obsoletam, uel sordidam, aut claram, atque lucentem, et splendentem ad effigiem imaginis principalis. Quando igitur grandem fecero imaginem imaginis, id est, animam meam, et magnificauero eam opere, 269-270 cogitatione, sermone, tunc imago Dei grandis efficitur, et ipse Dominus, cuius imago est in nostra anima, magnificatur. Et quomodo crescit Dominus in nostra imagine,  sic si peccatores fuerimus, minuitur atque decrescit. Sed nos pro imagine Saluatoris alias nobis imagines induimus: pro imagine uerbi sapientie, iustitie, ceterarumque uirtutum, diaboli formam assumimus, ut dicatur de nobis: Serpentes, generatio uiperarum . Et leonis personam induimus, et draconis, et uulpium, quando uenenati, crudeles, callidi sumus: necnon et hirci, uel porci, quando ad libidinem promptiores. Memini quondam Deuteronomium disserentem in eo loco ubi scriptum est: Ne faciatis omnem similitudinem omnis animalis , dixisse me quoniam spiritalis est in alios facere imaginem masculi, in alios femine: illum similitudinem habere uolucrum, illum reptilium, atque serpentium, et alium facere similitudinem Dei. Hec  quomodo intelligantur sciet qui illa [a 1Kb] legerit. Anima itaque Marie primum magnificat Dominum, et postea exsultat in Deo. Nisi enim antea crederemus, exsultare non possemus. Quia respexit, inquit, in humilitatem ancille sue. In quam humilitatem Marie respexit Dominus? Quid habebat Mater Saluatoris humile atque deiectum, que Dei Filium gestabat in utero? Quod ergo dicit: Respexit in humilitatem ancille sue, tale est quasi dixerit: Respexit in iustitiam ancille sue, respexit in temperantiam, respexit in fortitudinem atque sapientiam. Dignum quippe est, ut uirtutes respiciat. Respondeat aliquis, et dicat: Intelligo quomodo Deus iustitiam ancille sue, sapientiamque respiciat: quomodo autem intendat humilitatem, non satis liquet. Consideret qui querit  talia, quoniam proprie in Scripturis una de uirtutibus humilitas predicetur. Ait quippe Saluator: Discite a me quia mansuetus sum, et humilis corde, et inuenietis requiem animabus uestris . Quod si uis nomen huius audire uirtutis, quomodo etiam a philosophis appellatur, ausculta eamdem esse humilitatem quam respiciat Deus, que ab illis , siue , dicitur. Sed et nos quodam eam possumus appellare circuitu, cum aliquis non est inflatus, sed ipse se deiicit. Qui enim inflatur, cadit, secundum Apostolum, in iudicium diaboli: siquidem et ille ab inflatione cepit atque superbia. Ut non, inquit, inflatus in iudicium incidat diaboli . Respexit super humilitatem ancille sue. Humilem me, inquit, et mansuetudinis sectantem deiectionisque  uirtutem respexit Deus. Ecce enim amodo beatam me dicunt omnes generationes. Si simpliciter intelligam omnes generationes, super credentibus illud interpretor. Si autem altius aliquid fuero scrutatus, animaduertam quanti profectus sit dicere: Quia fecit mihi magna qui est potens: quoniam omnis qui se humiliat exaltabitur . Respexit autem Deus in humilitatem beate Marie, propterea fecit illi magna qui potens est, et sanctum nomen eius. Et misericordia eius in generationes generationum. Misericordia Dei non in unam generationem, nec in duas, neque in tres, sed nec in quinque,  uerum in sempiternum extenditur in generationes generationum, timentibus potentiam eius. Fecit uirtutem in brachio suo. Licet infirmus ad Dominum accesseris, si timueris eum, audire poteris repromissionem quam tibi ob timorem tuum Dominus pollicetur. Que est ista repromissio? Timentibus, inquit, se fecit uirtutem. uirtus, siue imperium, potestas est regia. Et enim , [a 1Kb] quod nos imperium possumus appellare, ab eo dicitur quod imperet, siue sub se uniuersa contineat. Si ergo timueris Dominum, dat tibi fortitudinem, siue imperium, dat regnum, ut factus sub Rege regum, possideas regnum celorum, in Christo Iesu, cui est gloria et imperium in secula seculorum. Amen.



271-272 HOMILIA IX. De eo quod scriptum est: Manebat cum ea mensibus tribus, usque ad cum locum ubi ait: Et loquebatur benedicens Dominum. Cap. I.


Tam eorum que dicta sunt, quam illorum que facta referuntur, debet ratio esse sancto Spiritu digna, et Christi fide, ad quam credentes uocamur. Unde et nunc causa querenda est, quare Maria post conceptum uenerit ad Elizabeth, et manserit cum ea mensibus tribus, aut quid cause fuerit, ut Lucas, qui Euangelii scribebat historiam, etiam hoc scriberet, quod manserit cum ea mensibus tribus, et postea regressa sit in domum suam. Utique debet aliqua esse ratio, quam si Dominus aperuerit cor nostrum, sequens sermo monstrabit. Si enim eo quod tantum uenit Maria ad Elizabeth, et salutauit eam, exsultauit  infans in gaudio, et Spiritu sancto plena Elizabeth prophetauit ea que in Euangelio scripta sunt, et in una hora tantos profectus habuit, nostre coniecture relinquitur, quid in tribus mensibus Ioannes profecit, assistente Maria Elizabeth. ualde quippe indignum est in puncto hore atque momento exsultare infantem, et quodammodo gaudio lasciuisse, repletamque esse Spiritu sancto Elizabeth: per tres uero menses, nec Ioannem, nec Elizabeth, ex uicina Matris Domini et ipsius Saluatoris presentia profecisse. Exercebatur ergo, et quodammodo in athletico sancta matre, per tres menses urgebatur Ioannes, et preparabatur in matris utero, ut mirabiliter natus, mirabilius nutriretur. Quod enim extra consuetudinem nutritus est, non refertur scriptum,  quomodo matris fuerit lactatus uberibus, quomodo in sinu gerule constitutus, sed statim sequitur: Et erat in desertis, usque ad diem ostensionis sue ad Isrel. Deinde legimus: Elizabeth autem completum est tempus ut pareret, et peperit filium. Multi putant superflue dici: Elizabeth autem completum est tempus ut pareret, et peperit filium . Que enim mulier potest parere, nisi tempus pariendi ante compleuerit? Sed qui Scripturas diligentissime contemplatur, et audit populum loquentem, attendat lectioni, obseruans tam in ueteri, quam in nouo Testamento, sicubi scriptum in ortu peccatoris inueniat:  Completum est tempus ut pareret, numquam omnino reperiet. Sed ubicumque iustus nascitur, ibi completur dies, illic in mundum completur aduentus sui. Ortus iusti, plenitudinem habet: peccatoris natiuitas, ut ita dicamus, uacuitatem atque inanitatem. Hec de eo quod scriptum est: Completum est tempus ut pareret. Congratulabantur matri eius uicini, et cognati, et uolebant in honorem patris puero nomen ponere, ut uocaretur Zacarias. Porro Elizabeth, sancto Spiritu suggerente, aiebat: Ioannes est nomen eius. Deinde cum illi causas iustas quererent cur Ioannes potissimum uocaretur, cum in genere ipsius nullus haberet hoc nomen, interrogant patrem, qui non ualens respondere . Scripsit enim in pugillari, Ioannes est nomen eius: statimque ut stylus impressus  est cere, lingua, que prius fuerat uincta, laxata est. Recepit eloquium, non humanum, quoniam ligata fuit lingua eius; humana tamen non fuit. uinxerat enim eam incredulitas. Statim ut soluta est, humana esse desinit, et loquebatur benedicens Deum, et prophetauit ea que scripta sunt in Euangelio, de quibus, prebente Domino Iesu Christo, cum tempus fuerit, disseremus: cui est gloria et imperium in secula seculorum. Amen.



273-274 HOMILIA X. De eo quod scriptum est: Plenus Spiritu sancto prophetauit, usque ad eum locum ubi ait: Antecedet enim coram Domino parare uias eius. Cap. I.

Plenus Spiritu sancto Zacarias, duas prophetias  generaliter nuntiat, primam de Christo, alteram de Ioanne. Quod manifeste de uerbis ipsius approbatur, in quibus quasi de presentia, et qui uersaretur in mundo loquitur Saluatoris, ac dein de Ioanne: Repletus enim Spiritu sancto prophetauit dicens: Benedictus Dominus Deus Isrel, quia uisitauit et fecit redemptionem plebis sue. uisitante enim et Deo uolente redimere populum suum, mansit Maria cum Elizabeth, postquam ei locutus est angelus, mensibus tribus, ut per ineffabilem quamdam uirtutem, non solum Ioannem, sicut dudum diximus, sed etiam Zacariam, ut nunc Euangelicus sermo declarat, presens Saluator instrueret. Paulatim quippe et hic per tres menses sancti Spiritus augmenta capiebat, et cum nesciret erudiebatur, et de Christo prophetauit  dicens: Qui dedit redemptionem populo suo, et suscitauit cornu salutis nobis in domo Dauid, in qua secundum carnem natus est Christus. Et uere quia fuit cornu salutis, in domo Dauid prophetia ista concinitur. uinea enim facta est in cornu . In quo cornu? In Christo Iesu, in illo in quo nunc scribitur: Suscitauit cornu salutis nobis in domo Dauid pueri sui, sicut locutus est per os sanctorum suorum prophetarum: salutem ex inimicis nostris. Non putemus nunc de corporalibus inimicis dici, sed de spiritalibus. uenit enim Dominus iehsu fortis in prelio, destruere omnes inimicos nostros, ut nos de insidiis  eorum liberaret. De manu inimicorum nostrorum et de manu eorum qui nos oderunt. Facere misericordiam cum patribus nostris. Ego puto quod, in aduentu Domini Saluatoris, et Abraham, et Isaac, et Iacob fruiti sint misericordia Dei. Neque enim credibile est, ut qui prius uiderent diem illius, et letati sunt, postea in aduentu ipsius, et natiuitate de uirgine, nichil utilitatis acceperint. Et quid de patriarchis loquor? Ad altiora Scripturarum auctoritatem sequens audacter ascendam, quoniam presentia Domini Iesu et dispensatio illius non solum terrena, sed etiam [a 1Kb] celestia iuuerit. Unde et Apostolus ait: Pacem faciens per sanguinem crucis sue, siue super terram, siue in celis . Si autem in celis et in terra presentia Domini profuit, cur paueas dicere  quod aduentus illius etiam maioribus profuit, ut impleatur quod dicitur: Facere misericordiam cum patribus nostris, et recordari testamenti sancti sui, iuramenti quod iurauit ad Abraham patrem nostrum, ut daret nobis absque timore de manu inimicorum liberari? Crebro de hostium manu aliqui liberantur, sed non absque timore. Cum enim metus discrimen ante precesserint, et ita de inimicorum manu quis fuerit erutus, liberatur quidem, sed non sine timore. Porro aduentus Domini Iesu de manu inimicorum absque timore nos eruit. Non enim sensimus inimicos nostros, nec eos uidimus repugnantes; sed nescimus quomodo repente de faucibus eorum et insidiis erepti sumus, in puncto atque momento, et transtulit nos in hereditatem partemque iustorum.  Et liberati sumus de manu inimicorum sine metu, ut seruiamus Deo in sanctitate et iustitia coram eo omnibus diebus nostris. Et tu, puer, propheta Altissimi uocaberis. Apud memetipsum querens rationem quare non quasi de Ioanne, sed ad Ioannem ipsum dicat [Al. dicens]: Et tu, puer, propheta Altissimi uocaberis, et reliqua, superfluum enim fuit ad non audientem loqui, et ad paruulum atque lactantem apostropham facere: hanc puto posse me reperire, quod quomodo mirabiliter Ioannes natus est, et angelo 275-276 predicante, uenit in mundum, et tribus mensibus Maria iuxta Elizabeth commorante, fusus est in terram, sic etiam cuncta que super eo scripta sunt, mirabiliter facta referuntur. Quod si dubitas statim de utero matris effusum posse uerba  patris audire, et scire quid sit hoc quod ad se dicitur: Et tu, puer, propheta Altissimi uocaberis, considera multo fuisse mirabilius quod precessit: Ecce ut facta est uox salutationis tue in aures meas, exsultauit infans in gaudio in utero meo. Si enim adhuc in uentre matris conclusus audit Iesum, et audiens exsiliuit, atque letatus est, quare non credas eum iam genitum prophetiam patris audire et intelligere  potuisse, dicentem ad se: Et tu, puer, propheta Excelsi uocaberis, antecedes enim coram Domino parare uias eius? Ideo reor Zacariam festinasse, ut loqueretur ad paruulum, quia sciebat eum post paululum in eremo moraturum, nec se eius posse presentiam habere. Puer enim erat in desertis usque ad diem ostensionis sue ad Isrel . Et Moyses in desertis moratus est; sed post, et expletis iam etatis sue annis, fugit ex Aegypto, et per alios annos pecora custodiuit: Ioannes uero statim ut natus est, transiit ad deserta, et qui maior fuit inter natos mulierum, maiori nutrimento dignus apparuit. De quo propheta loquitur: Ecce mitto angelum meum ante faciem tuam . Recte angelus dicitur qui missus fuerat coram Domino,  et prophetantem patrem statim ut natus est, audire potuit, et intelligere. Quamobrem nos qui tantis mirabilibus credimus, credamus pariter resurrectioni, credamus et repromissionibus que uenture sunt, regnoque celorum quod nobis quotidie spiritus pollicetur. Que omnia ut scripta sunt, mirabiliter plusquam sentire possumus, accipiamus in Christo Iesu, cui est gloria et imperium in secula seculorum. Amen.



HOMILIA XI. De eo quod scriptum est: Puer autem crescebat, et confortabatur spiritu, usque ad eum locum ubi ait: Hec est descriptio prima que facta est sub preside Syrie Cyrino. Cap. I et II.

Bifarie in Scripturis sanctis crescere quid dicitur:  unum corporaliter, ubi uoluntas humana nichil prodest, alterum spiritaliter, ubi causa crescendi in studio consistit humano. De hoc ergo quod secundum posuimus, id est, spiritali, nunc Euangelista narrat: Puer autem crescebat, et confortabatur spiritu. Quod dicit, tale est: crescebat spiritu, nec in eadem permanebat mensura qua ceperat; sed semper crescebat in eo spiritus, et per singulas horas atque momenta spiritu succrescente, anima quoque sua incrementa capiebat, et non solum anima, sed etiam sensus et mens augmenta spiritus sequebatur. Illud quod precepit Deus: Crescite et multiplicamini , qui simpliciter et iuxta litteram accipiunt, quomodo exponere potuerint nescio. Esto enim multiplicamini referatur ad numerum, et dum plures  fiunt quam prius fuerant, multiplicatio habet locum: hoc uero quod sequitur, Crescite, non est in nostra potestate. Quis enim hominum non uelit ad staturam suam adiicere , ut longior fiat? Si ergo propterea quid precipitur ut fiat, stultum est quippe precipere, quod is cui precipias, facere non possit: et precipitur nobis ut crescamus, utique id precipitur quod facere non possumus. uis scire quomodo  intelligitur, Crescite? ausculta quid Isaac fecerit, de quo dicitur: Isaac proficiebat, et maior fiebat, donec factus est magnus, uel uehementer nimis . Semper enim uoluntas illius ad meliora se tendens, habebat profectus suos, et mens diuinius aliquid contemplabatur, et exercebat se memoria, ut plura in thesauro suo conderet, ut firmius retineret. Atque in hunc modum euenit, ut qui omnes uirtutes suas in anime agro excoluerit, impleret mandatum precipiens, Crescite. Quamobrem et Ioannes adhuc paruulus crescebat, et multiplicabatur. Difficillimum autem est paruulum 277-278 spiritu crescere, et inter mortales petrarum. Puer autem crescebat, et confortabatur spiritu . Aliud est crescebat, aliud confortabatur. Infirma est humana natura,  et ut fieri possit fortior, diuino auxilio indiget. Legimus, Caro infirma. Quo igitur auxilio confirmanda est? Utique spiritu. Spiritus enim promptus, caro autem infirma. Qui uult fortior fieri, non debet nisi in Spiritu confortari. Multi confortantur carne, corpore roborantur; athleta autem Dei spiritu roborandus est, et cum sic fuerit confortatus, sapientiam carnis elidet, et spiritalis effectus, subdet corpus animi imperio. Non putemus ergo simplicem de Ioanne historiam esse conscriptam, et que nichil ad nos pertineat, in eo quod dicitur, crescebat et confortabatur spiritu: sed ad imitationem nostram, ut multiplicati spiritaliter iuxta eum quem diximus sensum, incrementa capiamus. Et erat in desertis usque ad diem ostensionis sue ad Isrel. [a 1Kb] Dixit nuper quod et conceptus  Ioannes stupendum quid habuerit, quando exsultauit infans in utero, et suum necdum genitus Dominum recognouit: et natiuitas non impar miraculum, quando ad eum uelut audientem Zacarie prophetantis sermo conuertitur, dicens: Et tu, puer, propheta Altissimi uocaberis. Digne igitur qui sic conceptus fuerat, et natus, non exspectauit, ut a patre nutriretur usque ad diem ostensionis sue ad Isrel, sed recessit, fugiens tumultum urbium, populi frequentiam, uiciniam ciuitatum, et abiit in deserta, ubi purior er erat et celum apertius, et familiarior Deus, ut quia necdum sacramentum baptismi, nec predicationis tempus aduenerat, uacaret orationibus, et cum angelis conuersaretur, appellaretque Dominum, et illum audiret respondentem atque dicentem:  Ecce adsum . Sicut enim Moyses loquebatur, et Deus respondebat ei: sic puto quod Ioannes locutus fuerit in deserto, et Dominus responderit ei. Hoc arbitror, certa de Scripturis ratione commotus. Si enim maior in natis mulierum Ioanne Baptista fuit nemo, Moysi autem respondit Deus, consequenter respondit et Ioanni qui maior Moyse fuit, qui est nutritus in eremo, cuius natiuitatem idem archangelus qui et Domini nuntiauit, cuius pater qui eum nasci non credebat, obmutuit. Erat igitur in deserto Ioannes, et nutriebatur nouo et extra humanam naturam modo, id ipsum Mattheo  memorante: Cibus autem eius erant locuste, et mel siluestre . Quia enim minister fuit primi Saluatoris aduentus, et tantummodo de dispensatione carnis Dominice loquebatur, ac prophetia illius eum qui natus fuerat ex uirgine, precinebat, non habuit domesticum mel, et humana diligentia percolatum, sed siluestre mel, et uolucre non grande, non in sublime se eleuans, uerum uolucre paruum, et uix a terra consurgens, et saliens potius quam uolans. Quid plura? manifestissime dicitur quod locuste fuerint cibus eius, paruulum animal et mundum. Considerate ergo, fratres karissimi, quod qui noue natus fuerat, noue nutritus est. Post que Scriptura subiicit; Factum est autem in diebus illis, exiuit edictum a Cesare Augusto, ut describeretur omnis orbis.  Hec fuit descriptio prima a preside Syrie Cyrino . Dicat aliquis: O euangelica narratio! Quoniam prima descriptio uniuersi orbis sub Cesare Augusto fuerit, et inter omnes etiam Ioseph cum Maria desponsata sibi atque pregnante nomen retulerit in censum, ac priusquam descriptio compleretur, ortus fuerit iehsu, diligentius intuenti sacramentum quoddam uidetur significare, quod in totius orbis professione describi oportuerit et Christum, ut cum omnibus scriptus sanctificaret omnes, et cum orbe relatus in censum, communionem sui preberet orbi, ut post hanc descriptionem, describeret quosque ex orbe secum in libro uiuentium: ut quicumque credidissent in eo, postea cum sanctis illius scriberentur in celis, cui est gloria et imperium in secula seculorum.  Amen.



279-280 HOMILIA XII. De eo quod scriptum est, angelum uenisse de celo, et ortum Domini nuntiasse pastoribus. Cap. II.

Natus est Dominus meus iehsu, et angelus descendit de celo annuntians natiuitatem eius. uideamus itaque quem quesierit, ut eis nuntiaret aduentum. Non uenit Ierosolymam, non quesiuit Scribas et Phariseos, non synagogam ingressus est Iudeorum, sed pastores reperit super greges suos uigilias excubantes, eisque loquitur: Natus est hodie Saluator, qui est Christus Dominus. Putasne nichil aliud diuinus Scripturarum sermo significat, sed tantum hoc quod ad pastores uenerit angelus, et eis locutus  sit? Audite, pastores Ecclesiarum, pastores Dei, quod semper angelus eius descendat e celo, et annuntiet uobis quoniam natus est uobis hodie Saluator, qui est Christus Dominus. Etenim pastores Ecclesiarum, nisi ille pastor uenerit, per se bene gregem seruare non poterunt, infirma est eorum custodia, nisi Christus cum eis pauerit atque seruauerit. Dudum in Apostolo lectum est, Dei cooperatores sumus . Pastor bonus, qui imitatur pastorem bonum , cooperator est Dei et Christi. Et propterea pastor bonus est, qui habet secum pastorem optimum compascentem sibi. Posuit  enim Deus in Ecclesia apostolos, prophetas, euangelistas, pastores, doctores, omnia in perfectione sanctorum . Et hec quidem sunt dicta simplicius. Ceterum si ad sacratiorem oportet ascendere intelligentiam, dicam quosdam fuisse pastores angelos qui res humanas regerent. Et cum horum unusquisque suam custodiam conseruaret, et diebus ac noctibus uigilans iam laborem ferre non posset, et hoc ageret industrie, ut gentes que sibi credite fuerant, gubernaret, uenisse angelum nato Domino, et annuntiasse pastoribus, quod uerus esset pastor exortus. uerbi gratia, ut ad exemplum ueniam, erat quidam pastor Macedonie, hic necessarium habebat auxilium Domini: propterea apparuit in somnis uir Macedo Paulo, dicens: Transiens  in Macedoniam, adiuua nos . Quid de Paulo loquar? cum hec non Paulo, sed qui in Paulo erat, locutus sit iehsu? Indigent itaque pastores presentia Christi. Quamobrem angelus descendit de celo, et ait: Nolite timere. Ecce enim annuntio uobis gaudium magnum. uere gaudium magnum, his quibus hominum fuerat, et prouinciarum cura permissa, Christum uenisse in mundum. Multum utilitatis accepit angelus, qui dispensabat Aegyptias res, postquam Dominus descendit e celo, ut Aegyptii Christiani fierent. Profuit et cunctis, qui diuersas prouincias obtinebant. uerbi causa, presidi Macedonie, presidi Achaie, reliquarumque regionum. Neque enim fas est credere malos angelos suis preesse prouinciis, et bonos non easdem prouincias  habere permissas. Hoc autem quod de singulis prouinciis dicit, puto etiam de uniuersis hominibus generaliter debere credere. Unicuique duo assistunt [a 1Kb] Angeli, alter iustitie, alter iniquitatis. Si bone cogitationes in corde nostro fuerint, et in animo iustitia pullularit, haud dubium quin nobis loquatur angelus Domini. Si uero mala fuerint in nostro corde uersata, loquitur nobis angelus diaboli. Quomodo igitur per singulos homines bini sunt angeli, sic opinor et in singulis dispares esse prouinciis, ut sint et boni, sint et mali. uerbi gratia, in Epheso propter eos qui in illa urbe peccatores erant, pessimi angeli presidebant. Rursus quia multi erant credentes in ea, erat et angelus Ecclesie Ephesiorum, utique bonus. Hoc autem quod de Epheso  diximus, super omnibus prouinciis cognoscendum. Ante aduentum Domini Saluatoris, isti angeli parum poterant creditis sibi utilitatis afferre, et conatus eorum sequi 281-282 non ualebat effectus. Quoddam est signum, quam parum prodesse poterant subiectis. Ausculta quod dicimus: Quando angelus Aegyptiorum Aegyptios adiuuabat, uix unus proselytus credebat in Deum, et hoc fiebat, Aegyptios angelo dispensante. Denique quia plerique de Aegyptiis et Idumeis proselyti accipiebant fidem Christi, propterea Scriptura dicit: Non abominaberis  Aegyptium, quoniam aduene eratis in terra Aegypti, et Idumeum, quia frater tuus est. Filii si nati fuerint eis, in generatione tertia intrabunt in Ecclesiam Dei . Atque ita fiebat, ut de omnibus gentibus nonnulli proselyti fierent, et hoc ipsum angelis, qui gentes habebant subditas, adnitentibus. Nunc autem populi credentium accedunt ad fidem Iesu, et angeli quibus credite fuerint Ecclesie, roborati presentia Saluatoris, multos adducunt proselytos, ut congregentur in omni orbe conuenticula Christianorum. Quapropter consurgentes laudemus Dominum, et fiamus pro carnali Isrel, spiritalis Isrel. Benedicamus omnipotenti Deo opere, cogitatione, sermone, in Christo Iesu, cui est gloria et imperium in secula seculorum. Amen.



HOMILIA XIII. De eo quod scriptum est: Et facta est multitudo exercitus celestis, usque ad eum locum ubi ait: Inuenerunt Mariam et Iesum positum in presepe. Cap. II.


Dominus noster, atque Saluator in Bethleem, et multitudo celestis exercitus laudat Deum, et dicit: Gloria in excelsis Deo, et super terram pax hominibus bone uoluntatis. Hec autem loquitur multitudo celestis exercitus, quia iam defecerat prebere hominibus auxilium, et uidebat se opus quod sibi creditum fuerat, implere non posse absque eo qui uere saluare poterat, et presules quoque ipsos iuuare, ut homines saluarentur. Quomodo igitur scriptum est  in Euangelio, quod quidam remis sulcantes mare aduersus contrarios uentos iam fessi erant, et uiginti quinque, siue triginta stadiis laborantes, portum tenere non poterant, et postea Dominus superuenit, et quiescere fecit fluctus tumentes, nauemque cuius hinc inde latera tundebantur, ab imminenti discrimine liberauit : sic intellige quoniam et angeli uolebant quidem hominibus prebere auxilium, et eis ab egrotationibus suis tribuere sanitatem, quia omnes sunt apparitores spiritus in ministerium missi propter eos qui consecuti sunt salutem : qui quantum in suis uiribus erat, adiuuabant homines. uidebant autem multo inferiorem suam esse medicinam, quam illorum cura poscebat. Porro ut de exemplo possis intelligere quod dicimus,  uide mihi urbem in qua egrotent plurimi, et medicorum frequens adhibeatur manus: sint diuersa uulnera, quotidie in emortuam carnem serpens putredo penetret: et tamen medici qui adhibiti sunt ad curandum, nequeant alia ultra inuenire medicamina, et artis sue scientia magnitudinem mali uincere; cum hec in talibus nacti sint, eueniat aliquis archiater qui habeat summam in arte notitiam, et illi qui prius sanare nequiuerant cernentes magistri manu putredines cessare uulnerum, non inuideant, non liuore crucientur, sed in laudes erumpant archiatri,  et predicent Deum qui et sibi et egrotantibus tante scientie hominem miserit. In hanc ergo similitudinem et multitudo exercitus angelorum audita est dicens: Gloria in excelsis Deo, et super terram pax in hominibus bone uoluntatis. Postquam enim Dominus uenit ad terram, pacem fecit per sanguinem crucis sue, siue eorum que in terra erant, siue eorum que in celis . Siquidem uolentes angeli ut recordarentur homines creatoris sui, cum fecissent omnia que in suis uiribus erant, ut sanarentur, et noluissent illi respicere sanitatem, cernunt eum qui sanare potuit, et glorificantes dicunt: Gloria in excelsis Deo et super terram pax. Diligens Scripture lector inquirat quomodo Saluator loquitur: Non ueni pacem mittere super terram,  sed gladium , 283-284 et nunc angeli in eius natiuitate decantant, super terram pax. Siquidem et in alio loco ex persona ipsius dicitur: Pacem meam do uobis, pacem relinquo uobis. Non sicut mundus iste dat pacem, ego do pacem . uideat ergo quod inferimus, an possit soluere questionem. Si scriptum esset, super terram pax, et hucusque esset finita sententia, recte questio nasceretur. Nunc uero in eo quod additum est, hoc est, quod post pacem dicitur, in hominibus bone [a 1Kb] uoluntatis, soluit questionem. Pax enim quam non dat Dominus super terram, non est pax bone uoluntatis. Neque enim ait simpliciter, Non ueni pacem mittere, sed cum additamento, super terram: neque econtrario dixit, Non ueni pacem mittere super terram hominibus  bone uoluntatis. Hec locuti sunt angeli ad pastores, qui non solum eo tempore loquebantur, sed usque hodie nisi locuti fuerint ad pastores, et sua eis opera copularint, dicitur ad eos: Nisi Dominus edificauerit domum, in uanum laborauerunt qai edificant eam. Nisi Dominus custodierit ciuitatem, in uanum laborabit qui custodit eam . Si audacter expedit loqui Scripturarum sensum sequenti, per singulas Ecclesias [b 1Kb] bini sunt episcopi, alius uisibilis, alius inuisibilis: ille uisui carnis, hic sensui patens. Et quomodo homo si commissam sibi dispensationem bene egerit, laudatur a Domino: si male, culpe et uitio subiacet; sic et angelus. Scriptum est enim in Apocalypsi Ioannis: Sed habes ibi nomina pauca que polluerunt illud, uel illud. Et  rursus: Habes ibi qui doctrinam Nicolaitarum doceant : ac deinde habes illa uel illa peccata facientes, et accusantur angeli, quibus credite sunt Ecclesie. Si autem angelis sollicitudo est, quomodo Ecclesie gubernentur, quid necesse est de hominibus dicere, quantum metum habeant, ut possint cum angelis laborantibus laborantes salutem  consequi? Ego puto inueniri simul posse et angelum et hominem bonos Ecclesie episcopos, et quodammodo unius operis esse participes. Quod cum ita sit, petamus omnipotentem Deum, ut angeli et homines, Ecclesiarum episcopi, adiumento sint nobis, et sciamus quoniam utrique pro nobis a Domino iudicentur. Quod si illi fuerint iudicati, et uitium atque peccatum non in eorum incuria, sed in nostra negligentia fuerit inuentum, nos arguemur, atque plectemur. Illis enim uniuersa facientibus, et pro nostra salute nitentibus, nos nichilominus a peccatis uacabimus. Porro frequenter euenit, ut nobis laborantibus, illi suum officium non expleant, et in culpis sint. Et factum est, inquit, cum abiissent ab eis angeli in celos, pastores dixerunt ad inuicem.  Transeamus usque Bethleem, et uideamus hoc uerbum quod factum est, quod Dominus ostendit nobis. uenerunt festinantes, et inuenerunt Mariam et Ioseph et puerum. Quia festinantes uenerant, et non pedetentim, neque fesso gradu, ideo inuenerunt Ioseph dispensatorem ortus Dominici, et Mariam que Iesum fudit in partum, et ipsum Saluatorem iacentem in presepio. Illud erat, de quo propheta uaticinatus est dicens: Cognouit bos possessorem suum, et asinus presepe Domini sui: Bos animal mundum est, asinus animal immundum. Cognouit asinus presepe Domini sui. Non populus Isrel cognouit presepe Domini sui, sed immundum animal ex gentibus. Isrel uero me non cognouit, et populus meus me non intellexit . Intelligentes hoc presepe,  nitamur cognoscere Dominum, et digni fieri scientia eius, assumere quoque natiuitatem et resurrectionem carnis eius, sed et inclytum ac secundum maiestatis eius aduentum, cui est gloria et imperium in secula seculorum. Amen.



285-286 HOMILIA XIu. De eo quod scriptum est: Cum autem impleti essent dies circumcisionis eius, usque ad eum locum ubi ait: Par turturum et duos pullos columbarum. Cap. II.

Quod mortuus est Christus, pro peccato mortuus est. Non quia ipse peccauerit, neque enim peccatum fecit, nec inuentus est dolus in ore eius; sed mortuus est, ut nos qui mortui sumus, illo moriente peccatis, nequaquam peccato et uitiis uiueremus . Unde scribitur: Sicut igitur commortui sumus  tunc illo moriente, et consurreximus resurgenti: sic cum eo circumcisi sumus, et post circumcisionem solemni purgatione mundati. Unde non iam indigemus circumcisione carnali. Et ut scias propter nos fuisse illum circumcisum, audi Paulum manifestissime predicantem. In quo habitat, inquit, omnis plenitudo diuinitatis corporaliter, et estis in illo repleti,  qui est caput omnis principatus et potestatis, in quo et circumcisi estis circumcisione sine manibus in exspoliatione corporis carnis, in circumcisione Christi, consepulti ei in baptismate, in quo et consurreximus per fidem operationis Dei, qui suscitauit eum a mortuis . Et mors igitur, et resurrectio, et circumcisio eius, pro nobis facte sunt. Cum impleti, inquit, essent dies circumcidendi puerum, uocatum fuerat nomen eius iehsu, quod uocatum est ab angelo antequam conciperetur. uocabulum Iesu gloriosum omni adoratu, cultuque appellari, neque ab eis efferri in mundum, sed ab excellentiori quadam maiorique natura. Unde signanter euangelista addidit dicens: Et uocatum est nomen eius iehsu, quod uocatum fuerat ab angelo antequam in utero conciperetur.  Dehinc sequitur: Cum iam impleti essent dies purgationis eorum secundum legem Moysi, duxerunt eum Ierosolymam. Propter purgationem, inquit, eorum. Quorum eorum? Si scriptum esset propter purgationem eius, id est, Marie que pepererat, nichil questionis oriretur, et audacter diceremus, Mariam, [a 2Kb] que homo erat, purgatione indiguisse post partum. Nunc uero in eo quod ait, dies purgationis [b 16Kb] eorum, non uidetur unum significare, sed alterum, siue plures. Ergo iehsu purgatione indiguit, et immundus fuit, aut aliqua sorde pollutus. Temerarie forsitan uideor dicere, sed Scripturarum auctoritate commotus. uide quid in Iob scriptum est: Nemo mundus a sorde, nec si unius quidem diei fuerit uita eius . Non dixit, nemo mundus a peccato, sed  nemo mundus a sorde. Neque enim idipsum significant sordes 287-288 atque peccata. Et ut scias aliud sordem, aliud sonare peccatum, Isaias manifeste docet dicens: Lauabit Dominus sordem filiorum et filiarum Sion, et sanguinem mundabit de medio eorum, spiritu iudicii sordem, et spiritu combustionis sanguinem . Omnis anima que humano corpore fuerit induta, habet sordes suas. Ut autem scias Iesum quoque sordidatum sentiendum secundum ignominiam crucis, non secundum ipsam quam assumpsit sanctam carnem, de qua Apostolus ait: In similitudinem carnis peccati fuisse propria uoluntate, quia pro salute nostra humanum corpus assumpserat, Zacariam prophetam ausculta dicentem: iehsu erat indutus uestibus sordidis . Quod quidem et  aduersus eos [c 1Kb] facit, qui negant Dominum nostrum humanum habuisse corpus, sed celestibus et spiritalibus fuisse contextum. Si enim de celestibus, et ut illi falso asserunt, de sideribus et alia quadam sublimiori spiritalique natura corpus eius fuerit, respondeant quare potuerit spiritale corpus esse sordidum, aut quomodo hoc interpretentur quod posuimus, iehsu erat indutus uestibus sordidis. Si autem fuerint necessitate compulsi, ut suscipiant, spiritale corpus sordidum intelligi uestimentum, debent consequenter dicere quoniam illud quod in repromissionibus ponitur completum sit, id est: Seminatur corpus animale, surgit corpus spiritale , et quod polluti et sordidi resurgamus, quod etiam cogitare piaculum est maxime eum qui scit scriptum  esse: Seminatur in corruptione, surgit in incorruptione; seminatur in ignobilitate, surgit in gloria; seminatur in infirmitate, surgit in fortitudine; seminatur corpus animale, surgit corpus spiritale. Oportet ergo, ut pro Domino et Saluatore nostro, qui sordidis uestimentis fuerat indutus, et terrenum corpus assumpserat, ea offerrentur que purgare sordes ex Lege consueuerant. Quod frequenter inter fratres queritur, loci occasione commota retracto. Paruuli baptizantur in remissionem peccatorum. Quorum peccatorum, uel quo tempore peccauerunt? aut quomodo potest ulla lauacri in paruulis ratio subsistere, nisi iuxta illum sensum de quo [a 1Kb] paulo ante diximus: Nullus mundus a sorde, nec si unius diei quidem fuerit uita eius super terram? Et quia per baptismi  sacramentum natiuitatis sordes deponuntur, propterea baptizantur, et paruuli. Nisi enim quis renatus fuerit ex aqua et spiritu, non poterit intrare in regnum celorum . Cum, inquit, expleti essent dies purgationis eorum. Explentur dies et iustitie. Neque enim statim ut nata fuerit, anima purgatur, nec potest perfectam in ipso ortu consequi puritatem, sed sicut scriptum est in Lege: Si masculum peperit, septem diebus mater sedebit in sanguine immundo, ac deinde triginta tribus in sanguine puro, et ad extremum et ipse infans sedebit in sanguine purissimo : sic quia lex spiritalis est, et umbram habet futurorum bonorum , possumus intelligere purgationem ueram nobis euenire post tempus. Ego puto quod et post resurrectionem  ex mortuis indigeamus sacramento eluente nos atque purgante, nemo enim absque [b 2Kb] sordibus resurgere poterit, nec ullam posse animam reperiri que uniuersis statim uitiis careat. Unde in regeneratione baptismi assumitur sacramentum, ut quomodo iehsu secundum dispensationem carnis oblatione  purgatus est, ita etiam nos spiritali regeneratione purgemur. Duxerunt illum secundum legem Moysi in Ierosolymam, offerre 289-290 ante conspectum Domini. Ubi sunt qui Deum Legis negant, qui aiunt non istum, sed alium a Christo fuisse in Euangelio predicatum? Misit Deus Filium suum factum ex muliere, factum sub Lege. Ergo putandum est, ut Filium suum bonus Deus sub Lege fecerit Creatoris, et sub inimici iure quod ipse dederat? Quin potius ideo sub Lege factus est, ut redimeret eos qui sub Lege erant , et alie legi subiiceret, de qua dudum lectum est, Attendite, popule meus, legem meam, et reliqua. Adduxerunt ergo eum, et statuerunt ante conspectum Domini. Cuius Scripture precepta complentes? Nempe illius. Sicut scriptum  est, inquit, in Lege Moysi, quia omne masculinum quod aperit uuluam, sanctum Domino uocabitur, et ter per annum apparebit omne masculinum in conspectu Domini Dei. Masculina que ex eo quod uuluam matris aperuerunt sancta erant, offerebantur ante altare Domini. Omne, inquit, masculinum quod aperit uuluam. Sacratum quippiam sonat. Quemcumque enim de utero effusum marem dixeris, non sic aperit uuluam matris sue, ut Dominus iehsu, quia omnium mulierum non partus infantis, sed uiri coitus uuluam reserat . Matris uero Domini eo tempore uulua reserata [c 2Kb] est, quo et partus editus, quia sanctum uterum et omni dignatione uenerationis uenerandum ante natiuitatem Christi masculus omnino non tetigit. Audeo quid loqui, quia et in  eo quod scriptum est: Spiritus Dei ueniet super te, et uirtus Altissimi obumbrabit te , principium seminis et conceptus fuerit, et sine uulue reseratione nouus in utero fetus adoleuerit. Unde et Saluator loquitur: Ego sum uermis et non homo, opprobrium hominum, et abiectio plebis . uidebat in matris  utero immunditiam corporum, uisceribus eius hinc inde uallatus, terrene fecis patiebatur angustias, unde assimilat se uermi, et dicit: Ego sum uermis, et non homo. Ex mare quippe ac femina homo nasci solet, ego uero non ex masculo et femina secundum ritum humanum atque naturam, sed in exemplum uermis natus sum, cuius non est aliunde semen, sed in ipsis, et ex ipsis in quibus coalescit corporibus origo est. Propter quod quia omne masculinum quod aperit uuluam, sanctum Domino uocabitur, ductus est in Ierosolymam, ut appareret ante conspectum Dei, et propter illud quod sequitur, Ut daretur munus pro eo quod in Lege Domini scriptum est: Par turturum aut duos pullos columbarum . Turturum par, et duos pullos columbarum,  pro Saluatore uidemus oblatos. Ego et aues istas beatas puto que pro ortu Domini oblate sunt, et quomodo asinam Balaam miror, et felicitate accumulo, quia digna fuerit non solum uidere angelum Dei, sed etiam ore reserato in humanum sermonem erumpere: sic multo amplius has uolucres predico, easque sustollo, quod pro Domino nostro et Saluatore oblate sunt. Ut offerrent pro eo par turturum, aut duos pullos columbarum. Nouum quid forsitan uidear inferre, sed pro maiestate parum dignum. Sicut noua fuit generatio Saluatoris, non ex uiro et muliere, sed ex sola tantum uirgine: sic et par turturum et duo pulli columbarum non fuerunt tales quales oculis carnis aspicimus; sed quales Spiritus sanctus est, qui in specie columbe descendit et uenit super  Saluatorem, quando in Iordane baptizatus est . Tale fuit et par turturum: non erant ille uolucres [a 1Kb] ut iste que per erem uolitant, sed diuinum quiddam et humana contemplatione augustius, sub specie columbe et turturis apparebat, ut non talibus uictimis qualibus omnes homines, ille qui pro toto mundo nascebatur, et pati habebat, coram Domino mundaretur, 291-292, sed ut dispensatio eius noua omnia, ita nouas quoque haberet hostias, secundum uoluntatem omnipotentis Dei in Christo Iesu, cui est gloria et imperium in secula seculorum. Amen.



HOMILIA Xu. De Simeone, quod in spiritu ad templum uenerit, usque ad eum locum, ubi ait: Nunc dimittis seruum tuum, Domine, in pace. Cap. II.

 Digna Dei munere querenda est ratio. Simeon uir sanctus et Domino placens, sicut in Euangelio scriptum est, exspectans consolationem Isrel, responsum acceperat a Spiritu sancto, non se prius mortem obiturum quam uideret Christum Domini. Quid ei profuit, ut uideret Christum? Utrum hoc tantum in promissione habuit, ut uideret illum, nichilque ex uisu eius consequeretur utilitatis? an latet aliquod donum dignum Dei, quod beatus Simeon et meruit, et accepit?  Fimbriam uestimenti Iesu mulier tetigit et sanata est . Si illa ad extremam partem uestimenti tantum emolumenti habuit, quid putandum est de Simeone, qui in suas ulnas accepit infantem, et brachiis tenens letabatur atque gaudebat uidens paruulum a se gestari, qui ad uinctos uenerat resoluendos, seque ipsum nodis corporis liberandum: sciens neminem posse de claustro corporis quempiam emittere cum spe future uite, nisi eum quem in brachiis continebat. Unde ad eum loquitur: Nunc dimittis, Domine, seruum tuum in pace. Quamdiu enim Christum non tenebam, quamdiu illum meis brachiis non arctabam, clausus eram, et de uinculis exire non poteram. Hoc autem non solum de Simeone, sed de omni humano genere sciendum est. Si quis  egreditur e mundo, si quis e carcere uinctorum domo dimittitur, ut ad regnandum uadat, sumat Iesum in manibus suis, et circumdet eum brachiis suis, totum habeat in sinu, et tunc exsultans ire poterit, quo desiderat. Considerate quanta dispensatio precesserit, ut Filium Dei Simeon mereretur tenere. Primum responsum a sancto Spiritu acceperat, non eum uidere mortem, nisi prius uidisset Christum Domini. Deinde non fortuitu ac simpliciter ingressus est templum, sed uenit in templum in Spiritu Dei. Quotquot enim Spiritu Dei aguntur, hi filii sunt Dei . Spiritus igitur sanctus eum duxit in templum. Tu quoque si uis tenere Iesum, et amplexare manibus, et dignus fieri exire de carcere, omni labore nitere, ut ducem habeas Spiritum, ueniasque  ad templum Dei. Ecce nunc stas in templo Domini Iesu, hoc est, in Ecclesia eius, hoc est templum de uiuis lapidibus exstructum. Stas autem in templo Domini, quando uita tua, et conuersatio Ecclesie fuerit appellatione dignissima. Si ueneris spiritu ad templum, inuenies paruulum Iesum, leuabis illum brachiis tuis et dices: Nunc dimittis seruum tuum, Domine, in pace, secundum uerbum tuum. Simulque attende quod solutioni, et dimissioni pax addita sit. Non enim ait, Dimitti uolo, sed cum additamento, in pace dimitti. Nam et beato Abrahe hoc idem promissum est: Tu autem uades ad patres tuos in pace, nutritus in senecta bona. Quis est qui moriatur in pace, nisi qui habet pacem Dei, que omnem sensum superat, custoditque cor possessoris sui? Quis est qui  de seculo isto recedit in pace, nisi is qui intelligit quod Deus erat in Christo mundum reconcilians sibi, nichilque inimicum habet aduersarium Dei, sed omnem pacem atque concordiam bonis in se operibus assumpsit, et sic in pace dimittitur pergere ad sanctos Patres, ad quos et sanctus Abraham profectus est ? Quid de Patribus loquar? ad ipsum quoque qui patriarcharum princeps et Dominus est, ire Iesum, de quo dicitur: Melius est resolui et esse cum Christo. Ille habet Iesum, qui audet loqui: uiuo iam  non ego, uiuit uero in me Christus . Ut igitur et nos stantes in templo, et tenentes Dei Filium, amplexantesque eum, digni remissione, 293-294 et profectione ad meliora simus, oremus omnipotentem Deum, oremus et [a 1Kb] ipsum paruulum Iesum, quem alloqui, et tenere desideramus in brachiis: cui est gloria et imperium in secula seculorum. Amen.



HOMILIA XuI. De eo quod scriptum est: Erant pater eius et mater mirantes super his que dicebantur de eo, usque ad locum ubi ait: Ecce iste positus est in ruinam et resurrectionem multorum in Isrel. Cap. II.

Et erant, inquit, pater illius et mater admirantes super his que dicebantur de eo. Congregemus in unum  ea que in ortu Iesu dicta scriptaque sunt de eo, et nunc scire poterimus singula queque digna esse miraculo. Quamobrem mirabatur et pater , mirabatur et mater super omnibus que dicebantur de eo. Quenam ergo sunt, que de paruulo Iesu fama disperserat? Pastores erant in regione illa, uigilantes et obseruantes custodias noctis supra gregem suum. uenit angelus sub ipsa hora natiuitatis Iesu, et ait ad eos: Annuntio uobis gaudium magnum. Ite, et inuenietis infantem inuolutum pannis, et positum in presepio. Necdum angelus uerba finierat, et ecce multitudo celestis exercitus laudare cepit et benedicere Deum. Cum hoc pastores trepidi perspexissent, et angelus recessisset ab eis, dixerunt ad inuicem: Eamus  Bethleem, et uideamus factum quod Dominus ostendit nobis. uenerunt et inuenerunt paruulum. Tam illi quam parentes, uidentes que facta fuerant, admirabantur super hoc. Et de Simeone scribitur, quod rumorem auxerit miraculi, uel magna pars fuerit, tenuitque puerum in brachiis suis, et ait: Nunc dimittis, Domine, seruum tuum in pace, secundum uerbum tuum, quia uiderunt oculi mei salutare tuum. Fastigium et, ut ita dicam, culmen super his que iactabantur de Iesu, et pater et mater illius mirabantur, sermo Simeonis fuit. Non enim sufficit ei tenere paruulum, et ea que de semetipso scripta sunt proloqui, sed benedixit patri illius et matri: et de ipso quoque prophetauit infante, dicens: Ecce hic positus est in ruinam et resurrectionem multorum in Isrel, et  in signum cui contradicetur. Tuam quoque ipsius animam pertransibit gladius, ut reuelentur de multis cordibus cogitationes. Quid sibi uult quod ait, Ecce hic positus est in ruinam et resurrectionem multorum in Isrel? Huic quid simile in Euangelio secundum  Ioannem reperi scriptum: In iudicium ego in mundum istum ueni, ut qui non uident uideant, et qui uident ceci fiant . Quomodo ergo in iudicium uenit, ut non uidentes de nationibus uiderent, et qui prius uidebant de Isrel ceci fierent: sic uenit in ruinam et resurrectionem multorum. In aduentu enim Domini Saluatoris, qui prius steterant, corruerunt, et qui ceciderant, surrexerunt. Una hec est interpretatio de eo quod dictum est: Ecce hic positus est in ruinam et resurrectionem multorum in Isrel. Est autem et altius quid intelligendum aduersus eos uel maxime, qui contra Conditorem latrant, et hinc inde de ueteri Testamento, que non intelligunt, testimonia congregantes, simplicium corda decipiunt. Aiunt enim: Ecce Deus Legis et prophetarum,  uidete qualis sit: Ego, inquit, occidam, uiuere faciam: percutiam, et ego sanabo: et non est qui eruat de manibus meis . Audiunt, occidam, et non audiunt, uiuificabo: audiunt, percutiam, et audire contemnunt, et ego sanabo. Istiusmodi occasionibus Creatorem calumniantur. Igitur antequam interpretetur quem sensum habeat: Ego interficiam et uiuificabo, percutiam et sanabo, opponam eis testimonium Euangelii, dicamque aduersum 295-296 hereticos. Innumerabiles quippe hereses sunt, que Euangelium secundum Lucam recipiunt. Si propterea cruentus, et in tantum seuus et crudelis est Conditor, quia dicit: Ego interficiam, et uiuificabo: percutiam, et sanabo, manifestissime est et Iesum ipsius esse Filium; eadem  siquidem de eo scripta sunt: Ecce hic positus est in ruinam et resurrectionem multorum in Isrel. Non in resurrectionem tantum, sed et in ruinam. Si malum est interficere, malum sit et in ruinam uenire. Quid respondebunt? Utrumne recedent a cultu eius, an querent aliquam interpretationem, et ad tropologias confugient, ut quod in ruinam uenerit, benignitatem magis quam austeritatem sonet? Et quomodo iustum erit quando quid in Euangelio tale reperitur, ad allegorias et nouas intelligentias confugere: quando uero in ueteri Instrumento, statim accusare, et nullam explanationem, quamuis probabilis sit, recipere? Sed et hoc quod sequitur: In iudicium ego ueni in mundum istum, ut non uidentes uideant, et qui uident ceci fiant, quamuis querant ut  edisserant, implere non poterunt. Ego uero quia opto esse [b 1Kb] Ecclesiasticus, et non ab heresiarcha aliquo, sed a Christi uocabulo nuncupari, et habere nomen quod benedicitur super terram, et cupio tam opere quam sensu et esse et dici Christianus, equalem  et in ueteri et in noua Lege quero rationem. Loquitur Deus: Ego interficiam: libenter habeo ut interficiat me Deus. Quando enim uetus in me homo est, et uiuo adhuc quasi homo, cupio ut occidat in me Deus ueterem hominem, et uiuificet me ex mortuis. Primus enim, ait, homo de terra terrenus, secundus homo de celo celestis. Sicut portauimus imaginem terreni, portemus et imaginem celestis . Secundum hunc sensum intelligitur et illud: In iudicium ego ueni in mundum istum, ut qui non uident, uideant: et qui uident, ceci fiant. Habemus in nobis omnes homines, et aspectum et cecitatem. Adam et uidebat, et non uidebat. Eua quoque, antequam aperirentur oculi eius, uidisse describitur. uidit, inquit, mulier lignum, quia bonum ad comedendum,  et optimum oculis ad uidendum, et tollens de fructu ligni, comedit, et dedit uiro suo, et comederunt . Igitur non erant ceci, sed uidebant. Deinde sequitur: Et aperti sunt oculi eorum. Ergo ceci fuerant, nec uidebant, quorum oculi postea sunt aperti. Sed qui bene ante uiderant, postquam Domini mandatum pretergressi sunt, ceperunt uidere male et aspectum obedientie subripiente delicto, postea perdiderunt. Ego sic intelligo et illud quod dicit Deus: Quis fecit mutum et surdum, uidentem et cecum? Nonne ego Dominus Deus ? Est oculus corporis, quo terrena ista conspicimus, oculus secundum sensum carnis, de quo Scriptura dicit: Frustra incedis inflatus sensu carnis . Cui habemus alium contrarium meliorem, et diuina  sapientem: qui quia cecus in nobis erat, uenit iehsu ut faceret eum uidere, ut qui non uidebant, uiderent, qui autem uidebant, ceci fierent. Iuxta hunc ergo sensum, et hoc quod nunc habemus in manibus est intelligendum: Ecce iste positus est in ruinam, et in resurrectionem multorum in Isrel. Habeo aliquid in me quod male stat, et peccati superbia se erigit: hoc cadat, hoc subruatur. Quod si ceciderit, quod ante ruerat, surgens stabit. Interior homo meus quondam iacebat elisus, et exterior stabat erectus. Antequam crederem in Iesum, bonum in me iacebat, malum stabat. Postquam ille uenit, tunc quod in me malum fuit, corruit, et expletum est illud: Semper mortificationem Iesu in corpore circumferentes. Et illud: Mortificate membra uestra  super terram, fornicationem, immunditiam, luxuriam, idololatriam, ueneficia , et cetera. Horum omnium utilis ruina facta est. Et de hac ruina dicitur: Ubicumque erit cadauer, illic congregabuntur aquile . Cadauer [a 39Kb] quippe a casu nomen accepit. Una est hec ruina, ad quam primum 297-298 uenit iehsu; nec potest facere resurrectionem, nisi ruina precesserit. uenit ante destruere  quod in me malum fuit, ut, illo destructo et mortificato, consurgat in me et uiuificetur id quod bonum est, ut consequamur regnum celorum per Dominum nostrum Iesum Christum, cui est gloria et imperium in secula seculorum. Amen.



HOMILIA XuII. De eo quod scriptum est: Erant pater eius et mater admirantes super his que dicebantur de eo, et rursum usque ad eum locum ubi de Anna scribitur. Cap. II.

Lucas qui scripsit: Spiritus sanctus ueniet super te, et uirtus Altissimi obumbrabit tibi, propter hoc et quod natum fuerit sanctum, uocabitur Filius Dei: et qui manifeste nobis tradidit, quoniam uirginis filius iehsu est, nec de humano conceptus est semine: iste patrem eius Ioseph testatus est, dicens:  Erant pater illius et mater admirantes super his que dicebantur de eo. Que igitur causa exstitit, ut eum qui pater non fuit, patrem esse memoraret? Qui simplici expositione contentus est, dicit: Honorauit eum Spiritus sanctus Patris uocabulo, quia nutrierat Saluatorem. Qui autem altius aliquid inquirit, potest dicere: quia generationis ordo a Dauid usque ad Ioseph deducitur , et ne uideretur frustra Ioseph nominari, qui pater non fuerat Saluatoris, ut generationis ordo haberet locum: pater appellatus est Domini . Admirabantur igitur pater illius et mater super his que dicebantur de eo, tam ab angelo, quam a multitudine celestis exercitus, nec non a pastoribus. Omnia quippe hec audientes, uehementissime mirabantur.  Dehinc Scriptura ait: Benedixit ei Simeon, et dixit ad Mariam matrem eius: Ecce iste positus est in ruinam et in resurrectionem multorum in Isrel, et in signum cui contradicitur. Et tuam ipsius animam pertransibit gladius, ut reuelentur ex multis cordibus cogitationes. Quomodo Saluator in ruinam et in resurrectionem multorum uenerit, est contemplandum.

Qui [Al. Quid] simpliciter exponit, potest dicere, in ruinam eum uenisse infidelium, et in resurrectionem credentium. Qui uero curiosus interpres est, dicit, nequaquam eum cadere qui ante non steterit. Da mihi igitur, qui fuerit ille qui steterit, et in cuius ruinam Saluator aduenerit, necnon et eum qui consurgat. Nam utique ille consurgit, qui antea corruerat. uidendum est utique, ne forte Saluator non  aliis atque aliis in ruinam uenerit et resurrectionem multorum, sed iisdem et in ruinam et in resurrectionem uenerit. In iudicium, ait, ego ueni, ut qui non uidebant uideant, et qui uidebant ceci fiant . Est enim in nobis quod uidebat prius, et postea uidere desiuit: et aliud quod non uidebat, et postea cepit uidere. uerbi gratia: uolo uidere illis oculis, quibus antea non uidebam, et qui mihi postea reserati sunt, quoniam  post inobedientiam et Adam et Eue oculi sunt aperti, de quibus superiori sermone tractauimus. Nunc autem interpretandum, quid sibi uelit hoc quod ait: Ecce hic positus est in ruinam, et in resurrectionem multorum in Isrel. Me oportet primum cadere, et cum cecidero, postea bene resurgere, ne Saluator causa fuerit male ruine; sed propterea cadere me fecit, ut consurgam, et multo mihi ruina utilior fuerit, quam illud tempus quo uidebar stare. Stabam enim in peccato eo tempore, quo peccato uiuebam: et quia peccato stabam, prima mihi utilitas fuit ut caderem, et peccato morerer. Denique et sancti prophete, quando augustius aliquid contemplabantur, cadebant in faciem suam. Propterea autem cadebant, ut peccata per ruinam plenius  purgarentur. Hoc ipsum et Saluator tibi primum concedit, ut corruas. Ethnicus eras, cadat in te ethnicus: diligebas scortum, primum in te scortum intereat: peccator eras, cadat in te peccator, ut possis dehinc resurgere et dicere: Si commortui sumus, et conuiuemus: et si mortis conformes, simul et resurrectionis erimus . 297-298 Iste igitur in ruinam et in resurrectionem multorum positus est in Isrel, hoc est, in his qui plena possunt acie, et ratione conspicere. Et in signum cui contradicetur. Omnibus que narrat historia de Saluatore, contradicitur. uirgo mater est, cui contradicitur. Marcionite contradicunt huic signo, et aiunt, penitus eum de muliere non esse generatum. Ebionite contradicunt signo, dicentes ex uiro  et muliere ita natum esse, ut nos quoque nascimur. Habuit corpus humanum, et hoc signum est cui contradicitur. Alii enim dicunt, eum uenisse de celis: alii, tale [a 2Kb] quale nos corpus habuisse, ut per similitudinem corporis etiam nostra corpora redimeret a peccatis, et daret nobis spem resurrectionis. Resurrexit a mortuis: et hoc signum est cui contradicitur, quomodo resurrexit, et utrum ipse, et talis qualis mortuus est, an certe in melioris substantie corpus resurrexerit. Et est infinita contentio: aliis dicentibus, fixuram clauorum Thome  ostendit in manibus suis : aliis e regione tractantibus, si idem corpus habuit, quomodo clausis ingressus est ostiis, et stetit? uides igitur quemadmodum argumentis uariis etiam resurrectioni eius questio concitetur, et fit signum cui contradicitur. Ego et hoc quod prophetarum ore predictum est, puto signum esse cui contradicitur. Sunt enim plures heretici, qui asserunt eum a prophetis penitus non fuisse predicatum. Et quid me necesse est multa prosequi? Omnia que de eo narrat historia, signum est cui contradicitur. Non quod contradicant hi qui credunt in eum: nos quippe omna scimus uera esse que scripta sunt; sed quia apud incredulos uniuersa, que de eo scripta sunt, signum sit cui contradicitur. Deinde Simeon ait: Et tuam ipsius  animam pertransibit gladius. Quis est iste gladius, qui non aliorum tantum, sed etiam Marie cor pertransit? Aperte scribitur, quod in tempore passionis omnes sint apostoli scandalizati, ipso quoque Domino dicente: Omnes uos scandalizabimini in nocte hac . Ergo scandalizati sunt uniuersi, in tantum ut Petrus quoque apostolorum princeps tertio denegarit. Quid? putamus quod, scandalizatis apostolis, [b 2Kb] Mater Domini a scandalo fuerit immunis? Si scandalum in Domini passione non passa est, non est mortuus iehsu pro peccatis eius. Si autem omnes peccauerunt, et egent gloria Dei, iustificati gratia eius et redempti, utique et Maria illo tempore scandalizata est. Et hoc est quod nunc Simeon prophetat, dicens: Et tuam ipsius animam,  que scis absque uiro peperisse te uirginem, que audisti a Gabriele: Spiritus sanctus ueniet super te, et uirtus Altissimi obumbrabit tibi, pertransibit infidelitatis gladius, et ambiguitatis mucrone ferieris, et cogitationes tue te in diuersa lacerabunt, cum uideris illum, quem Filium Dei audieras, et sciebas absque semine uiri esse generatum, crucifigi et mori, et suppliciis humanis esse subiectum, et ad postremum lacrymabiliter conquerentem atque dicentem: Pater, si possibile est, pertranseat calix iste a me . Et tuam ergo animam pertransibit  gladius, ut reuelentur ex multorum cordibus cogitationes. Cogitationes erant male in hominibus, que propterea reuelate sunt, ut prolate in medium perderentur, et interfecte atque emortue esse desinerent, et occideret 301-302 eas ille qui pro nobis mortuus est: quamdiu enim abscondite erant cogitationes, nec prolate in medium, impossibile erat eas penitus interfici. Unde et nos, si peccauerimus, debemus dicere: Peccatum meum notum feci tibi, et iniquitatem meam non abscondi. Dixi, Annuntiabo iniustitiam meam contra me Domino . Si enim hoc fecerimus, et reuelauerimus peccata nostra non solum Deo, sed et his qui possunt mederi uulneribus nostris atque peccatis, delebuntur peccata nostra ab eo, qui ait: Ecce delebo  ut nubem iniquitates tuas, et sicut caliginem peccata tua . Post Simeonis prophetiam, quia necesse erat ut mulieres etiam saluarentur, uenit prophetes mulier, de qua scribitur: Et erat Anna prophetissa, filia Phanuel de tribu Aser. Quam pulcher ordo! Non uenit ante uirum mulier, sed primum uenit Simeon, qui apprehendit infantem, et tenuit in brachiis suis: deinde mulier, cuius non sunt quidem uerba digesta; sed dictum est generaliter quod confessa sit Domino, et locuta de eo omnibus qui exspectabant redemptionem Isrel. Et iuste sancta mulier spiritum prophetandi meruit accipere, quia longa castitate, longisque ieiuniis ad hoc culmen ascenderat. uidete, mulieres, testimonium Anne, et imitamini illud, si quando uobis euenerit ut  perdatis uiros. Considerate quid de ea scriptum sit: Septem annis uixit a uirginitate sua cum uiro suo, et reliqua, propterea prophetes fuit. Neque enim ut libet et fortuito Spiritus sanctus habitauit in ea. Bonum est et primum, si qua potest uirginitatis gratiam possidere. Si autem hoc non potuerit, sed euenerit ei ut perdat uirum, uidua perseueret. Quod quidem non solum post mortem uiri, sed etiam cum ille uiuit debet habere in animo, ut etiamsi non uenerit uoluntas ipsius et propositum, a Domino coronetur, et dicat: Hoc uoueo atque promitto, si mihi humanum aliquid quod non opto contigerit, nichil aliud faciam quam incontaminata uiduaque perseuerem. Nunc uero et secunde et tertie et quarte nuptie, ut de pluribus taceam, reperiuntur, et non  ignoramus quod tale coniugium [a 1Kb] eiiciet nos de regno Dei. Sicut enim ab ecclesiasticis dignitatibus non solum fornicatio, sed et nuptie repellunt, neque  enim episcopus, nec presbyter, nec diaconus, nec uidua possunt esse digami: sic forsitan et de cetu primitiuorum, immaculatorumque Ecclesie, que non habet maculam, neque rugam, eiicietur digamus: non quo in eternum mittatur incendium, sed quo partem non habeat in regno Dei. Memini, cum interpretarer illud, quod ad Corinthios scribitur: Ecclesie Dei, que est Corinthi, cum omnibus qui inuocant eum, dixisse me diuersitatem Ecclesie, et eorum qui inuocant nomen Domini. Puto enim monogamum, et uirginem, et eum qui in castimonia perseuerat, esse de Ecclesia Dei: eum uero qui sit digamus, licet bonam habeat conuersationem, et ceteris uirtutibus polleat, tamen non esse de Ecclesia et de eo numero, qui non habent rugam aut maculam,  aut aliquid istiusmodi; sed esse de secundo gradu, et de his qui inuocant nomen Domini, et qui saluantur quidem in nomine Iesu Christi, nequaquam tamen coronantur ab eo. Cui est gloria et imperium in secula seculorum. Amen.



303-304 HOMILIA XuIII. De eo quod scriptum est: Puer autem crescebat et confortabatur, usque ad eum locum, ubi ait: An nesciebatis quia in his que Patris mei sunt oportet me esse? Cap. II.

Natus est Dominus meus iehsu, et ascenderunt parentes eius in Ierosolymam, ut complerent ea que fuerant in Lege precepta, et offerrent pro eo par turturum, et duos pullos columbarum. Tenuit eum brachiis suis Simeon, ut dudum lectum  est, et prophetauit de eo que narrat historia: et postquam omnia in more completa sunt, reuertuntur parentes quo iehsu [b 1Kb] tunc agebat: et tamen crescebat et confortabatur sapientia et gratia. Necdum quadraginta dies purgationis impleuerat, necdum Nazareth uenerat, et iam totam sapientiam respiciebat. Potuit Scriptura dicere, crescebat et confortabatur, et accipiebat spiritum; sed qui euacuauerat se formam serui accipiens , statim ut pro mundatione [c 1Kb] eius sacrificium oblatum est, id quod uacuefecerat, adimpleuit: non quod corpus eius illico maius fuerit effectum; sed quod sacratius quippiam demonstraretur, Scriptura referente: Puer autem crescebat et confortabatur, et replebatur sapientia. Queramus sicubi alibi de paruulo scriptum sit, crescebat  et confortabatur, ut ex collatione multorum quid plus in Domino nostro dicatur, intelligere ualeamus. De Ioanne: Puer autem crescebat et conforbatur:  et tamen non additur, et replebatur sapientia, sed, confortabatur spiritu. Hic uero de Domino: Crescebat, inquit, et confortabatur, et replebatur sapientia, et gratia Dei erat super eum . Hec omnia de puero, qui necdum duodecim annos impleuerat, dicta sunt. Cum autem duodecim esset annorum, remanet in Ierusalem. Parentes eius ignorantes, querunt eum sollicite, et non inueniunt. Querunt inter affines, querunt in comitatu, querunt inter notos, et in his omnibus non reperiunt. Queritur ergo iehsu a parentibus suis cum patre, qui nutritius et comes fuerat Aegyptum descendentis: et tamen non statim ut queritur, inuenitur. Non enim inter cognatos et carnis propinquos inuenitur iehsu, non in his qui corporaliter ei iuncti sunt. In multorum comitatu  iehsu meus non potest inueniri. Disce ubi eum querentes reperiant, ut et tu querens cum Ioseph Mariaque reperias. Et querentes, inquit, inuenerunt illum in templo. Non ubicumque in alio loco, sed in templo. Neque in templo simpliciter, sed in medio doctorum, audientem et interrogantem eos. Et tu ergo quere Iesum in templo Dei, quere in Ecclesia: quere cum apud magistros, qui in templo sunt, et non egrediuntur ex eo. Si enim ita quesieris, inuenies cum. Porro si quispiam dicit se magistrum esse, et Iesum non habet, iste nomine tantum magister est, et ideo apud eum non potest inueniri iehsu uerbum Dei et sapientia. Inuentus est, inquit, in medio doctorum. Quomodo in alio loco de prophetis scriptum est, sic et nunc intellige in medio doctorum.  Si, inquit, alteri reuelatum fuerit sedenti, primus tacet . In medio doctorum sedentem inueniunt eum: et non solum sedentem, sed et sciscitantem et audientem eos. Et nunc presens est iehsu, interrogat nos, et audit loquentes. Et mirabantur, inquit, omnes. Super quo mirabantur? Non super interrogationibus eius, licet et ipse mirabiles erant, sed super responsionibus eius. Aliud est enim interrogare, aliud respondere. Interrogabat magistros, et quia respondere non poterant, ipse his, de quibus interrogauerat, respondebat. Quod autem responsio non uicissitudinem sermocinandi, sed doctrinam in Scripturis sanctis sonet, Lex diuina te doceat. Moyses loquebatur, Deus autem respondebat ei uoce. Responsio illa eorum erat, super quibus 305-306  ignorantem Moysen Dominus instruebat. Interdum interrogat iehsu, interdum respondet, sicut supra diximus. Quamquam mirabilis eius interrogatio sit, tamen multo mirabilior est responsio. Ut igitur et nos audiamus eum, et proponat nobis questiones, quas ipse dissoluat, obsecremus illum, et cum labore nimio et dolore queramus, et tunc poterimus inuenire quem querimus. Non enim frustra scriptum est: Ego et pater tuus dolentes querebamus te: oportet enim qui querit Iesum, non negligenter, non dissolute, non transitorie querere, sicut querunt nonnulli, et ideo inuenire non possunt. Nos autem dicamus: Dolentes querimus te. Et cum hoc dixerimus, ad laborantem animam nostram et cum dolore querentem,  respondebit, et dicet: Nescitis quia in his que sunt Patris mei me oportet esse? Ubi sunt heretici impii atque uesani, qui asserunt non esse Patris Iesu Christi legem et prophetas? Certe iehsu in templo erat, quod a Salomone constructum erat, et confitetur templum illud patris sui esse, quem nobis reuelauit, cuius Filium esse se dixit. Respondeant quomodo alter bonus, et alter sit iustus Deus. Quia igitur Saluator Creatoris est Filius, in commune Patrem, Filiumque laudemus, cuius lex, cuius et templum est. Cui est gloria et imperium in secula seculorum, Amen.



HOMILIA XIX. De eo quod scriptum est: Puer autem crescebat et confortabatur, usque ad eum locum ubi ait: Seniores in templo interrogat. Cap. II.


Quia nonnulli qui sancte Scripture uidentur credere, quasi in gloriam omnipotentis Dei diuinitatem Saluatoris negant, iustum mihi uidetur, ut ipsarum Scripturarum auctoritate doceantur in humanum corpus quiddam uenisse diuinum: et non solum in humanum corpus, sed in humanam quoque animam. Quamquam si diligenter sensum intendimus Scripturarum, plus aliquid anima illa habuit, quam cetere hominum anime. Omnis quippe anima hominis, antequam ad uirtutes ueniat, uitiis sordidatur. Porro anima Iesu numquam peccati sorde maculata est. Siquidem antequam ad duodecimum etatis peruenerit annum, Spiritus sanctus de eo in Luce scribit Euangelio: Puer autem crescebat et confortabatur, et replebatur  sapientia. Hoc hominum natura non recipit, ut ante duodecim annos sapientia compleatur. Aliud est partem habere sapientie, aliud sapientia esse completum. Non ambigimus ergo diuinum aliquid in carne Iesu apparuisse: et non solum super hominem, sed super omnem quoque rationalem creaturam. Et crescebat, inquit. Humiliauerat enim se, formam serui accipiens, et eadem uirtute qua se humiliauerat, crescit. Apparuerat infirmus: quia infirmum corpus assumpserat, et ob id iterum confortatur. Euacuauerat se Filius Dei : et propterea rursum completur sapientia: et gratia Dei erat super eum. Non quando uenit ad adolescentiam, non quando manifeste docebat; sed cum adhuc esset paruulus habebat gratiam Dei: et quomodo omnia in illo mirabilia  fuerant, ita et pueritia mirabilis fuit, ut Dei sapientia compleretur. Ibant itaque parentes eius, iuxta consuetudinem, in Ierusalem ad solemnem diem Pasche. Et cum factus fuisset annorum duodecim. Diligenter obserua, quia priusquam duodecim esset annorum, sapientia Dei et ceteris, que de eo scripta sunt, complebatur. Cum ergo, ut diximus, duodecim esset annorum, et iuxta morem dies solemnitatis expleti essent, et reuerterentur parentes cum infantulo Iesu, remansit puer in Ierusalem, et nesciebant parentes eius. Et hic sublimius quiddam quam humana natura patitur, intellige. Non enim simpliciter remansit, et parentes eius ubi esset ignorabant; sed quomodo in Ioannis Euangelio scriptum  est, quoniam insidiabantur ei Iudei, et elapsus est de medio eorum, et non apparuit: sic et nunc 307-308 puto remansisse puerum in Ierusalem, et parentes eius ubi remanserit ignorasse. Nec miremur parentes uocatos, quorum alter ob partum, alter ob obsequium, patris et matris meruerunt uocabula. Sequitur: Dolentes, inquit, querebamus te. Non puto eos idcirco doluisse, quia putarent errasse puerum, uel periisse: nec poterat accidere, ut Maria, que sciebat se de Spiritu sancto concepisse, que et angelum loquentem, et currentes pastores, et Simeonem audierat prophetantem, timeret, ne puerum perderet oberrantem. Amoue hanc opinionem maxime de Ioseph, cui ab angelo preceptum fuerat, ut tolleret puerum, et in Aegyptum pergeret, qui audierat:  Ne timeas tollere Mariam coniugem tuam, quod enim in ea natum est, de Spiritu sancto est . Numquam fieri poterat, ut perditum formidaret infantem, quem diuinum esse cognouerat. Aliud quidquam dolor et questio parentum, quam simplex lector intelligit, sonat. Quomodo enim tu, si quando Scripturas legis, queris in eis sensum cum dolore quodam ac tormento, non quo Scripturas errasse, aut perperam quid habere arbitreris; sed quod ille intrinsecus habeant ueritatis sermonem atque rationem, et tu nequeas inuenire quod uerum est: ita et illi querebant ne forte recessisset ab eis, ne relinquens eos, ad alia transmigrasset, et quod magis puto, [a 1Kb] ne reuertisset ad celos, cum illi placuisset, iterum descensurus. Dolentes ergo querebant Filium  Dei. Et cum quererent, non inuenerunt inter cognatos. Neque enim poterat humana cognatio Dei Filium continere. Non inuenerunt inter cognatos, quia diuina maiora erant notitia scientiaque mortali. Ubi igitur inueniunt eum? In templo. Ibi enim inuenitur Filius Dei. Si quando et tu quesieris Filium Dei, quere primum in templo, illuc propera, ibi Christum, sermonem atque sapientiam, id est, Filium Dei, reperies. Quoniam uero paruulus erat, inuenitur in medio preceptorum, sanctificans et erudiens eos. Quia paruulus erat, inuenitur in medio, non eos docens, sed interrogans, et hoc pro etatis officio, ut nos doceret quid pueris, quamuis sapientes et eruditi sint, conueniret, ut audiant potius magistros, quam docere desiderent, et se uana ostentatione  non iactent. Interrogabat, inquam, magistros, non ut aliquid disceret, sed ut interrogans erudiret. Ex uno quippe doctrine fonte manat et interrogare et respondere sapienter: et eiusdem scientie est, scire quid interroges, quidue respondeas. Oportuit primum Saluatorem erudite interrogationis magistrum fieri, ut postea interrogationibus  responderet iuxta rationem Dei, atque sermonem. Cui est gloria et imperium in secula seculorum. Amen.



HOMILIA XX. De eo quod scriptum est: Quid est quod querebatis me? usque ad eum locum ubi ait: Conseruabat Maria omnia uerba hec in corde suo. Cap. II.

Querebant Maria et Ioseph inter affines Iesum, et non inueniebant: in comitatu, et inuenire non poterant. Quesierunt in templo; sed apud magistros, et in medio preceptorum inueniunt eum. Ubicumque magistri fuerint, in medio magistrorum inuenitur iehsu: si tamen magister sedeat in templo, et numquam egrediatur ex eo. Profuit iehsu magistris suis, et eos quos interrogare uidebatur, docuit in medio eorum loquens, et quodammodo concitabat  eos ad querenda, que usque ad id locorum, utrum scirent, an ignorarent, nosse non poterant. Inuenitur iehsu in medio magistrorum, et inuentus dicit quesitoribus suis: Quid est quia querebatis me? Nesciebatis quia in his que sunt Patris mei oportet me esse? Primum simpliciter sentientes armemur aduersus impios hereticos, qui dicunt esse 309-310 conditorem patrem Christi Iesu, neque Deum legis, sed nec prophetarum. Ecce pater, Deus templi asseritur. Erubescant ualentiniani audientes Iesum inquientem: In his que sunt Patris mei oportet me esse. Erubescant omnes heretici, qui Euangelium recipiunt secundum Lucam, et que in eo sunt scripta contemnunt. Hec, ut dixi, sint intellecta simplicius. Quoniam uero infertur: Ipsi autem non  intellexerunt sermonem, sensum Scripture diligentius uentilemus, si erant stulti et insipientes, ut nescirent quid diceret, quia hoc quod ait: In his que sunt Patris mei, me esse oportet, significaret in templo, an aliud quiddam altius significet, et quod magis edificet audientes. Unusquisque nostrum si bonus fuerit atque perfectus, possessio Dei Patris est, et habet in medio sui Iesum. Credamus quippe dicenti, Quoniam in his que sunt Patris mei, me oportet esse. Magis rationabile atque uiuens, et uerum templum Dei hoc esse suspicor, quam illud quod typice terreno opere constructum est. Unde illo in templo, ut typice fuit, ita recessit et typice. Egressus est enim de templo terreno dicens: Ecce relinquetur uobis domus uestra deserta , et  relinquens domum illam uenit ad possessionem Dei Patris, ad Ecclesias in toto orbe dispersas, et dicit: In his qui sunt Patris mei, me oportet esse. Tunc ergo non intellexerunt uerbum, quod locutus est eis. Simul et illud attendite, quod quamdiu in possessione Patris sui fuit sursum erat, quia necdum plenam fidem Ioseph et [b 1Kb] Maria habebant, propterea sursum  cum eo manere non poterant: sed dicitur descendisse cum eis. Crebro iehsu descendit cum discipulis suis, nec semper uersatur in monte, nec absque fine sublimia tenet. In monte cum Petro est, cum Iacobo, cum Ioanne, et rursum in alio loco cum ceteris discipulis . Porro quia non ualebant hi qui uariis egrotationibus laborabant, in montem conscendere, idcirco descendit, et uenit ad eos qui deorsum erant. Nunc quoque scribitur, Descendit cum eis, et uenit Nazareth, et subiiciebatur eis. Discamus, filii, subiecti esse parentibus nostris: maior minori subiicitur. Nam quia maiorem Ioseph uidebat etate, propterea eum parentis honore coluit, omnibus filiis exemplum tribuens, ut subiiciantur parentibus. Quod si patres iis non fuerint, subiiciantur  his qui patrum etatem habent. Quid loquor de parentibus et filiis? Si iehsu filius Dei subiicitur Ioseph et Marie, ego non subiiciar episcopo, qui mihi a Deo ordinatus est pater? Non subiiciar presbytero, qui mihi Domini dignatione prepositus est? Puto quod intelligebat Ioseph, quia maior se erat iehsu, quod subiiciebatur sibi, et sciens maiorem esse subiectum, trepidus moderabatur imperium. uideat ergo unusquisque, quod sepe melioribus prepositus sit inferior, et nonnumquam accidat, ut ille qui subiectus est, melior sit eo qui sibi uidetur esse prepositus. Quod cum intellexerit dignitate sublimior, non eleuabitur superbia ex eo quod maior est, sed sciet ita sibi meliorem esse subiectum, quomodo et iehsu subiectus fuit Ioseph. Deinde sequitur:  Maria autem conseruabat omnia uerba hec in corde suo. Plus aliquid quam de homine suspicatur, unde et custodiebat omnia uerba eius in corde suo, non quasi pueri qui duodecim esset annorum, sed eius qui de Spiritu sancto conceptus fuerat, quem uidebat proficere sapientia et gratia apud Deum et homines. iehsu proficiebat sapientia, sapientior per singulas uidebatur etates. Numquid sapiens non erat, ut sapientior fieret? An quoniam euacuauerat se formam serui accipiens, id quod amiserat resumebat, et replebatur uirtutibus, quas, paulo ante assumpto corpore, uisus fuerat relinquere? Proficiebat ergo non solum sapientia, sed etate. Est etatis profectus. Due in Scripturis feruntur etates, altera corporis que non est in potestate nostra, sed in lege  nature: altera anime, que proprie in nobis sita est, iuxta quam, si uolumus, quotidie crescimus, et ad summitatem uenimus, ut non simus ultra paruuli fluctuantes, et qui circumferamur omni uento doctrine, sed esse paruuli desinentes, 311-312 incipiamus esse uiri, atque dicamus: Quando factus sum uir, destruxi ea que erant paruuli . Huius, ut dixi, etatis profectus, qui incrementum habet anime, in nostra est potestate. Si autem non sufficit testimonium, etiam illud de Paulo sumamus exemplum: Donec perueniamus, inquit, omnes in uirum perfectum, in mensuram etatis plenitudinis corporis Christi . In nobis ergo est, ut ad mensuram perueniamus etatis corporis Christi,  et si in nobis est, omni labore nitamur deponere paruulum, et destruere illum, et ad etates reliquas peruenire, ut nos quoque audire possimus: Tu autem ibis ad patres tuos cum pace, nutritus [Al. nutritos] in senecta bona, utique spiritali, que est uere senectus bona, canescens et in finem usque perueniens in Christo Iesu. Cui est gloria et honor et imperium in secula seculorum. Amen.



HOMILIA XXI. De eo quod scriptum est: Quintodecimo anno imperii Tiberii Cesaris, usque ad locum ubi ait: Rectas facite semitas eius. Cap. III.

Quando ad Iudeos tantum sermo propheticus  mittebatur, Iudaici reges ponebantur in titulo: uerbi gratia: uisio quam uidit Isaias filius Amos, aduersus Iudeam et aduersus Ierusalem in regno Osie et Ionathan, et Achaz, et Ezechie : nec alium quemquam, exceptis Iudee regibus, Isaie uideo tempore designatum. In quibusdam prophetis et Isrel reges legimus, sicut ibi: Et in diebus, inquit, Ieroboam filii Ioas regis Isrel . Quando uero sacramentum Euangelii predicandum erat, et in toto orbe Euangelium disseminandum, cuius princeps Ioannes in eremo fuit, et orbem Romanum Tiberii regebat imperium, et tunc in quintodecimo anno uerbum Domini ad Ioannem factum esse describitur. Et si tantum his qui de nationibus credituri erant  annuntianda salus fuisset, et penitus excludendus Isrel, suffecerat dicens: In quintodecimo anno Tiberii Cesaris, preside Iudee Pontio Pilato. Quia uero et de Iudea et de Galilea multi credituri erant, idcirco et hec regna ponuntur in titulo, diciturque: Tetrarcha Galilee Herode, et Philippo fratre eius tetrarcha Ituree et Trachonitidis regionis, et Lysania tetrarcha Abilene, sub principibus sacerdotum Anna et Caipha factum est uerbum Domini ad Ioannem filium Zacarie in deserto.

Olim uerbum Dei fiebat ad Ieremiam filium Elchie in Anathoth in diebus Iosie regis Iude : nunc sermo Dei fit ad Ioannem filium Zacarie, qui numquam factus est ad prophetas in deserto. Sed quia plures filii credituri erant deserte magis quam  eius que habet uirum : idcirco factum est uerbum Dei ad Ioannem filium Zacarie in deserto. Simulque considera quod magis rationem habet si mystice intelligatur desertum, et non secundum simplicem litteram. Qui enim in deserto predicat, superflue facit ibi uociferari, ubi se loquentem nullus exaudiat. Precursor ergo Christi, et uox clamantis in deserto, predicat in deserto anime, que non habebat pacem . Non solum autem tunc, sed et in presenti primum lucerna ardens et lucens uenit, et predicabat baptisma penitentie, in remissionem peccatorum : deinde lux uera subsequitur, quando lucerna ipsa loquitur: Illum oportet crescere, me autem minui : Fit uerbum  in deserto, et uenit ad omnem circa regionem Iordanis. Que enim alia loca debuit circuire Baptista, nisi uicina Iordanis, ut quicumque uoluissent agere penitentiam, presto essent ad lauacrum aque? Porro Iordanis [a 9Kb] descendens interpretatur. Descendens autem et largo impetu currens fluuius Dei Saluator noster Dominus est, in quo baptizamur. Quam ueram aquam salutarem, in remissionem quoque peccatorum in baptismo predicat: uenite, catechumeni, agite penitentiam, ut in remissionem peccatorum baptisma consequamini. In remissionem 313-314 peccatorum ille accipit Baptisma, qui peccare desistit. Si quis enim peccans ad lauacrum uenit, et [Al. ei] non  fit remissio peccatorum. Propterea obsecro uos, ne absque cautela et diligenti circumspectione ad baptismum ueniatis, sed ostendatis primum fructus dignos penitentie. Facite aliquid temporis in conuersatione bona, mundos uos a cunctis sordibus uitiisque seruate: et tunc uobis remissio peccatorum fiet, quando ceperitis et ipsi propria peccata contemnere. Dimittite delicta uestra, et dimittentur uobis. Hoc autem ipsum quod nunc de ueteri instrumento ponitur, in Isaia propheta scriptum legimus, ibi enim dicitur: uox clamantis in deserto: Parate uiam Domini, rectas facite semitas eius . uult Dominus in uobis reperire uiam, ut possit in uestras animas ingredi, et iter suum facere. Preparate ei semitam, de qua dicitur: Rectas facite semitas eius:  uox clamantis in deserto. uox clamat, preparate uiam. Primo enim uox ad aures peruenit: deinde post uocem, immo cum uoce, auditum sermo penetrat. Iuxta hunc sensum a Ioanne annuntiatus est Christus. uideamus ergo quid uox de uerbo annuntiet. Preparate, inquit, uiam Domino. Quam uiam Domino preparemus? Numquid corpoream? Aut potest sermo Dei tali itinere pergere? An intrinsecus preparanda est Domino, in corde nostro recta et equalis semita componenda? Hec est uia per quam ingressus est sermo Dei, qui in humani corporis capacitate consistit. Magnum est cor hominis, et spatiosum, et capax, si tamen mundum fuerit: uis eius magnitudinem latitudinemque cognoscere? uide quantam diuinorum sensuum magnitudinem capiat.  Ipse, ait, dedit mihi eorum, que sunt, notitiam, rationem mundi scire, et opera elementorum, principium et finem et medietatem seculorum, temporum uarietates, et translationem mensium, annorum circulos, et siderum sedes, naturas animalium, et furores bestiarum, spirituum uiolentias, et cogitationes hominum, diuersitates arborum, et uim radicum . uides non paruum esse cor hominis, quod tanta capiat. Neque in corporis quantitate, sed in fortitudine eius intellige, que tantam scientiam capiat ueritatis. Ut autem et simplices quosque quotidianis  exemplis ad credendum adducam, quod grande sit cor hominis, uideamus. Quascumque urbes transiuimus, habemus illas in animo, et qualitates, et situs platearum, murorumque, et edificiorum in corde nostro uersantur. uiam quam ingressi sumus, in memorie pictura ac descriptione retinemus: mare quod nauigauimus tacita cogitatione amplectimur. Non est paruum, ut dixi, cor hominis, quod potest tanta capere. Si autem non est paruum tanta capiens, consequenter in illo uia Domini preparatur, et recta fit semita, ut ambulet in illa sermo Dei, atque sapientia. Prepara uiam Domino per conuersationem bonam, et egregiis operibus tene semitam: absque offensa ulla deambulet in te uerbum Dei, et donet tibi mysteriorum suorum aduentusque notitiam.  Cui est gloria et imperium in secula seculorum. Amen.



HOMILIA XXII. De eo quod scriptum est: Omnis uallis implebitur, usque ad eum locum ubi ait: Potens est Deus de lapidibus istis suscitare filios Abrahe. Cap. III.

uideamus que in Christi predicentur aduentu, inter que primum de Ioanne scribitur: uox clamantis in deserto: Parate uiam Domini, rectas facite semitas eius. Et quod sequitur proprie de Domino Saluatore est. Neque enim a Ioanne omnis uallis impleta est, sed a Domino Saluatore. Seipsum unusquisque consideret, quis erat antequam crederet: tunc animaduertet, uallem humilem, uallem se  fuisse precipitem in ima demersam. Quando uenit Dominus iehsu, et misit Spiritum sanctum uicarium suum, uallis omnis expleta est. Expleta est autem operibus bonis et fructibus Spiritus Sancti. 315-316 Charitas non sinit permanere te uallem. Quod si pacem habueris et sapientiam et bonitatem, non solum uallis esse desistes, sed etiam mons esse incipies Dei. Quod tamen de gentibus quotidie magis fieri uidemus, atque compleri, Omnis uallis implebitur; quam de populo Isrel, qui de excelso depositus est: Omnis, inquit mons et collis humiliabitur. Mons erat quondam ille populus et collis, qui depositus est atque destructus. Illorum delicto salus gentibus data est ad emulandum eos . Quod et si contrarias fortitudines, que aduersus mortales  erigebantur, dixeris montes et colles esse depositos, non peccabis. Ut enim impleantur huiuscemodi ualles, humiliande sunt. Sed et hoc quod in aduentu Christi prophetatum est, utrum expletum sit, contemplemur. Sequitur enim: Et omnia praua erunt in directa. Unusquisque nostrum prauus erat, si tamen non et usque hodie perseuerat: et per aduentum Christi qui factus est ad animam nostram, praua queque directa sunt. Quid enim tibi prodest, si Christus quondam uenit in carnem, nisi quoque ad tuam animam uenerit? Oremus ut illius quotidie nobis aduentus  fiat, et possimus dicere: uiuo autem iam non ego, uiuit autem in me Christus . Si enim Christus uiuit in Paulo, non uiuit in me, quid mihi proderit? Cum autem et ad me uenerit, et fruitus illo fuero, sicut fruitus est Paulus, tunc et ego Paulo similiter loquar: uiuo iam non ego, uiuit uero in me Christus. Consideremus ergo cetera, que in Christi predicentur aduentu. Nihil te asperius erat. uide pristinos motus tuos, uide iram, et cetera uitia, si tamen cessauerunt esse que fuerant, et intelligis nichil te asperius, et  nichil fuisse inequalius. Conuersatio tua inequalis erat, et sermo et opera inequalia. uenit ergo Dominus meus iehsu, et exequauit asperitates tuas, incomposita queque uertit in uias planas, ut fieret in te iter sine  offensione, et leue [Forte leue], atque purissimum, gradereturque in te Deus Pater, et Christus Dominus mansionem apud te faceret, diceretque: Ego et Pater meus ueniemus, et mansionem apud eum faciemus . Sequitur; Et uidebit omnis caro salutare Dei. Tu quondam caro eras, immo ut mirabilius loquar, cum adhuc in carne sis, uides salutare Dei. Quid autem sibi uelit quod dicitur, omnis caro, eo quod nulla excipiatur que non uideat salutare Dei, relinquo intelligendum his qui sciunt Scripturarum mysteria. Quenam egredientibus ad baptismum Ioannes loquitur, attendendum. Si quis uult baptizari, egrediatur. Manens enim in pristino statu, et mores suos et consuetudinem non relinquens, nequaquam rite ad baptismum uenit. Ut autem intelligas  quid sit egredi ad baptismum, accipe testimonium et ausculta uerba quibus Deus loquitur ad Abraham; Egredere de terra tua , et reliqua. Egredientibus itaque ad lauacrum turbis, non egressis, sed tantum egredientibus, Ioannes loquitur que sequuntur. Si enim iam egressi fuissent, numquam ad eos diceret, generatio uiperarum. Quecumque igitur ad illos loquitur, ad uos, o catechumeni et catechumene, loquitur. Qui disponitis uenire ad baptismum, considerate non forsitan uobis dici possit, generatio uiperarum. Sed et illud quod sequitur, nisi prauitatem uenenaque serpentum de corde uestro expuleritis, dicetur ad uos: Quis ostendit uobis fugere ab ira uentura? Magna huic seculo impendet ira: omnis iram Dei passurus est mundus:  tantam uastitatem celi, et latitudinem terre, et stellarum choros, splendorem solis, et lune nocturne solatia, Dei ira subuertet. Hec enim omnia propter hominum peccata transibunt. Et olim quidem super omnia tantum in terra uenit ira Dei, quia omnis caro reliquerat uiam suam super terram : nunc autem et super celum, et super terram uentura est ira Dei. Celi pertransibunt, tu autem permanebis , et omnes sicut uestimentum ueterascent . uidete qualis et quanta ira sit, que mundum omnem consumptura sit, et puniet eos qui pena digni sunt, inuenietque materiam in qua se exerceat.  Unusquisque nostrum ex eo quod gessit, ire materiam preparauit. Secundum duritiam enim tuam et impenitens cor thesaurizas tibi iram in die ire et reuelationis iusti iudicii Dei, dicitur ad Romanos . Dein sequitur: Quis ostendit uobis fugere ab ira uentura? Facite ergo fructus dignos penitentie. Et uobis qui uenitis ad baptismum, dicitur: Facite fructus dignos penitentie. uultis scire qui sunt fructus penitentie? Charitas fructus 317-318 est Spiritus, gaudium fructus est Spiritus, pax, patientia, benignitas, bonitas, fides, mansuetudo, continentia, et reliqua huiuscemodi . Si hec omnia habuerimus, fecimus fructus dignos penitentie. Rursum dicitur ad eos qui ad Ioannis baptismum ueniebant: Et ne incipiatis dicere intra uosmetipsos,  patrem habemus Abraham: dico enim uobis, quia potest Deus de lapidibus istis suscitare filios Abraham. Prophetat Ioannes nouissimus prophetarum expulsionem prioris populi, et uocationem gentium. Illis enim qui de Abraham gloriabantur dicit: Et ne incipiatis dicere in uobismetipsis, patrem habemus Abraham. Et de gentibus rursum loquitur: Dico enim uobis, quia potest Deus de lapidibus istis suscitare filios Abrahe. De quibus lapidibus? Non utique lapides irrationabiles corporeosque monstrabat, sed homines insensibiles et quondam duros, qui quia lapides et ligna adorabant, impletum est illud quod in psalmo cantabatur: Similes illis fiant [Al. fiunt] qui faciunt ea, et omnes qui confidunt in eis . uere qui faciunt idola, et confidunt in eis, similes sunt  diis suis, absque sensu, sine ulla ratione, in lapides lignaque conuersi sunt. Cum enim tantum uideant creaturarum ordinem, decorem, officium, tantam mundi pulchritudinem, nolunt de creaturis intelligere Creatorem, neque considerant tante dispensationis aliquam prouidentiam, aliquem esse rectorem, sed sunt ceci, his tantum oculis mundum uidentes, quibus irrationabilia iumenta et bestie uident. Non enim animaduertunt in his que uident ratione regi, aliquam inesse rationem. Hec propterea, quia Ioannes dixerat: Potest Deus de lapidibus istis suscitare filios Abrahe. Et nos igitur obsecremus Deum, ut si quando fuimus lapides, uertamur in filios Abrahe pro his filiis qui eiecti sunt, et repromissionem adoptionemque suo uitio perdiderunt. Unum testimonium  adhuc de lapidibus ponam. Siquidem in cantico Exodi scribitur: uertantur in lapides, donec pertranseat populus tuus, Domine, donec transeat populus tuus iste quem possedisti . Rogatur itaque Deus, ut paulisper conuertantur in lapides; hoc enim [a 1Kb] Grecus sermo significantius sonat, , donec pertranseat populus Iudeorum. Haud dubium quin postquam illi transierint, gentes lapidee esse cessabunt, et pro duro corde recipient humanam in Christo rationabilemque naturam. Cui est gloria et imperium in secula seculorum. Amen.



HOMILIA XXIII. De eo quod scriptum est: Ecce securis ad radices arborum posita est, usque ad eum locum ubi ait: uenerunt autem et Publicani, ut baptizarentur ab eo. Cap. III.


Ioannes illo iam tempore loquebatur: Ecce securis ad radices arborum posita est. Et siquidem iam ingrueret consummatio, et temporum finis instaret, nulla mihi questio nasceretur. Dicerem enim hoc quod ait: Ecce securis ad radices arboris posita est, et illud: Omnis enim arbor que non facit fructum bonum, precidetur, et in ignem mittetur, propterea prophetatum, quia in illo tempore complebatur. Cum autem tanta post secula fluxerint, et tam innumerabiles anni ab illo tempore usque ad presentem diem  transierint, quomodo Spiritus sanctus in propheta dicat: Ecce securis ad radices arborum posita est, debemus inquirere. Ego puto Isrelitico populo prophetari, quod precisio eius uicina sit. His enim qui egrediebantur ad eum, ut baptizarentur, inter cetera loquebatur: Facite fructus dignos penitentie; et quasi Iudeis dicebat: Ne incipiatis dicere in uobismetipsis, patrem habemus Abraham. Dico enim uobis. quia potest Deus ex lapidibus istis suscitare filios Abrahe. Hoc ergo quod ait: Ecce securis ad radices arborum posita est, Iudeis loquitur. Cui sensui et Apostolicum illud congruit, fractos esse ab hac securi infidelitatis 319-320 ramos atque succisos, ut amputaret ex arbore non radicem, sed ea que de radice pullularunt, ut in radice pristine arboris, rami possint  oleastri inseri . Omnis ergo arbor, que non facit fructum bonum, precidetur et in ignem mittetur: hunc enim finem habet, ut incendio concremetur. Deinde tres ordines inducuntur sciscitantium Ioannem super salute sua: unus quem Scriptura appellauit populos exeuntes ad baptisma, alius quem publicanos nominat, tertius qui militum appellatione censetur. Interrogabant eum turbe, dicentes: Quid faciemus? Qui respondens eis: Qui habet duas tunicas, det ei qui non habet: et qui habet cibos, similiter faciat. Quod quidem, nescio si turbe conueniat precipi. Magis enim apostolis quam uulgo congruit, ut qui duas tunicas habet, unam tribuat non habenti. Et ut scias magis hoc apostolis quam populis conuenire, audi quid a Saluatore dicatur ad eos:  Neque duas tunicas tollatis in uia . Duplex itaque uestimentum quo unusquisque uestitur, et precipitur ut alterum tribuat non habenti, aliam intelligentiam sonat. uult enim nos Saluator, quomodo non habemus duobus seruire dominis, sic nec duas habere tunicas, nec duplici ueste circumdari, ne sit unum indumentum ueteris hominis, et alterum noui. Econtrario autem cupit, ut exspoliemus nos ueterem hominem, et induamus nouum. Hucusque facilis expositio est. Porro queritur, quomodo iuxta hanc interpretationem iubeatur nobis non habenti  tribuere uestimentum. Quisnam est ille qui ne unum quidem indumentum super carnem suam habet, qui nudus est, qui omnino nulla ueste coopertus? Neque uero hoc dico, quo non precipiatur liberalitas, et in pauperes misericordia. Hyperbolica clementia: ut etiam nudos altera tunica protegamus. Sed hoc aio, quod et profundiorem locus iste respiciat intellectum, et oporteat ei dare tunicam qui omnino non habebat. Quis est ergo iste, qui tunicam non habet? Nempe ille qui penitus Deum non habet. Debemus igitur exuere nos, et ei dare qui nudus est. Alius habet Deum, alius omnino non habet, contraria uidelicet fortitudo. Et quomodo scriptum est, ut in profundo maris precipitemus delicta nostra : sic proiici a nobis oportet uitia atque peccata, et  iacere super eum qui eorum nobis causa exstitit. Et qui habet, inquit, cibum, similiter faciat. Qui habet cibos tribuat non habenti, ut non solum ei uestimentum, sed etiam id quod possit comedere, largiatur. uenerunt autem et publicani baptizari ab eo. Hoc et iuxta simplicem intelligentiam docet publicanos nichil amplius querere, quam in Lege preceptum est; qui enim plus exegerint, non Ioannis mandatum preuaricant, sed Spiritus sancti qui locutus est in Ioanne. Nescio autem utrum, ut secundum , aliud quiddam excellentius sermo significet, et an debeamus in tali auditorio res tam mysticas prodere, maxime inter eos qui Scripturarum medullas non introspiciunt, sed tantum superficie delectantur. Periculosum quidem, sed tamen strictim breuiterque  tangendum. Cum exierimus a seculo, et hec uita nostra fuerit commutata, erunt quidam in finibus mundi sedentes uelut publicanorum officio diligentissime perscrutantes, ne quid sui in nobis inueniant. uidetur mihi princeps seculi huius quasi publicanus esse, unde scriptum est de eo: uenit princeps mundi istius, et in me habet nichil . Illud quoque quod in Apostolo legimus: Reddite omnibus debita, cui tributum, tributum: cui uectigal, uectigal: cui honorem, honorem; nemini quid debeatis nisi ut inuicem diligatis , sacrate intelligendum est. Quamobrem consideremus ne forte cum non habuerimus, quod pro uectigali queamus reddere, ipsi trahamur ob debitum, ut solet apud seculi quoque fieri uectigales, quando quis pro debito ipsi reipublice  seruiturus includitur. Complures e nobis, ab istiusmodi publicanis tenendi sunt: quos Iacob ille uir sanctus non magnopere formidabat, nec uerebatur, ut de publicanorum uectigalibus in eo aliquid reperiretur. Unde et audacter ad publicanum illum loquebatur Laban: Cognosce si quid tuarum rerum est apud me . Super quod agit testimonium Scriptura dicens: Et non cognouit Laban apud Iacob quicquam. Docet igitur Saluator noster et Spiritus sanctus qui locutus est in prophetis, non solum homines, [a 2Kb] sed etiam angelos, et uirtutes 321-322  inuisibiles. Quid loquar de Saluatore? prophete quoque ipsi et apostoli, omne quod resonant, non solum hominibus, sed et angelis predicant. Quod ut scias uerum: Attende, inquit, celum, et loquar; in conspectu angelorum psallam tibi; et: Laudate Dominum, celi celorum, et aque que super celos sunt laudent nomen Domini ; et: Laudent eum angeli; et: In omni loco potestatis eius benedic, anima mea, Domino. Inueniens in plurimis locis, et maxime in psalmis, et ad angelos sermonem fieri, data homini potestate, ei tamen qui Spiritum sanctum habet, ut et angelos alloquatur. E quibus unum exemplum ponam, ut sciamus angelos quoque humanis uocibus erudiri. Scriptum est in Apocalypsi Ioannis: Angelo Ephesiorum Ecclesie  scribe: Habeo aliquid contra te ; et rursum: Angelo Ecclesie Pergami scribe: Habeo quippiam contra te. Certe homo est qui scribit angelis, et aliquid precipit. Ego non ambigo et in cetu nostro adesse angelos, non solum generaliter omni Ecclesie, sed etiam singillatim. De quibus Saluator ait: Angeli eorum semper uident faciem Patris mei qui in celis est . Duplex hic adest Ecclesia, una hominum, altera angelorum. Si quid iuxta rationem, et iuxta Scripturarum dicimus uoluntatem, letantur angeli, et orant nobiscum. Et quia presentes angeli sunt in Ecclesia, in illa dumtaxat que meretur, et Christi est, propterea orantibus feminis precipitur, ut habeant uelamen super caput propter angelos, [a 1Kb] utique illos qui assistunt sanctis, et letantur in  Ecclesia . Quos quidem nos, quia peccatorum sordibus oculi nostri obliti sunt, non uidemus, sed uident apostoli Iesu ad quos loquitur: Amen amen dico uobis, uidebitis celum apertum, et angelos Dei ascendentes et descendentes super Filium hominis . Quod si haberem hanc gratiam, ut quomodo apostoli, sic uiderem, et sicut Paulus aspexit, intuerer, cernerem nunc angelorum multitudinem, quod uidebat Eliseus, et Giezi qui cum eo steterat non uidebat. In metu erat Giezi, ne ab hostibus caperetur,  solus Eliseus uidens. Sed Eliseus ut prophetes Domini, deprecatur, et dicit: O Domine, aperi oculos pueri istius, et uideat quoniam multo plures nobiscum sunt quam cum illis . Et statim ad preces sancti uiri angelos quos prius Giezi non uidebat, intuitus est. Hec idcirco diximus, ut ostenderemus et publicanos doceri a Ioanne, et non solum eos qui reipublice uectigalibus seruiunt, sed etiam illos qui ueniebant ad penitentiam. Et alii erant a corporalibus publicani, sicut et alii milites, qui egrediebantur ad baptismum penitentie. uenit enim non Ioannes et propheta tantum, sed etiam ipse Saluator, et hominibus, et [b 1Kb] angelis, et uirtutibus ceteris salutarem penitentiam predicare, ut in nomine Iesu omne genu flectatur, celestium,  et terrestrium, et infernorum, et omnis lingua confiteatur, quia Dominus iehsu Christus in gloria est Dei Patris : cui est gloria et imperium in secula seculorum. Amen.



323-324 HOMILIA XXIu. De eo quod scriptum est: Ego quidem baptizo uos aqua, usque ad eum locum ubi ait: Ipse uos baptizabit Spiritu sancto et igne. Cap. III.

Ioannem, qui minor est Christo, suscepit populus, reputans et cogitans ne forte ipse esset Christus: eum uero, qui maior illo uenerat, non suscepit. uis causam scire? Cognosce: Ioannis baptisma uidebatur, Christi baptismus inuisibilis erat. Ego enim,  inquit, baptizo uos in aqua: qui autem post me uenit, maior me est, ipse uos baptizabit Spiritu sancto et igni. Quando baptizat iehsu Spiritu sancto, et rursum quando igne baptizat? Numquid uno atque eodem tempore Spiritu et igni baptizat, an uario atque diuerso? uos autem baptizabimini Spiritu sancto, non post multos hos dies. Baptizati sunt apostoli post ascensionem eius ad celos Spiritu sancto : quod autem igni fuerint baptizati, Scriptura non memorat. Sed quomodo Ioannes iuxta Iordanem  fluuium uenientes ad baptismum prestolabatur, et alios abigebat dicens: Generatio uiperarum, et reliqua; porro eos qui confitebantur uitia atque peccata, suscipiebat: sic stabit in igneo flumine Dominus iehsu iuxta flammeam rompheam , ut quemcumque [a 2Kb] post exitum uite huius, qui ad paradisum transire desiderat, et purgatione indiget, hoc eum amne baptizet, et ad cupita transmittat: eum uero, qui non habet signum priorum baptismatum, lauacro igneo non baptizet. Oportet enim prius aliquem baptizari aqua et spiritu, ut cum ad igneum fluuium uenerit, ostendat se et aque et spiritus lauacra seruasse, et tunc mereatur etiam ignis accipere baptismum in Christo Iesu: cui est gloria et imperium in secula seculorum Amen.



HOMILIA XXu. De suspicione quam habebat populus de Ioanne, ne forte ipse esset Christus. Cap. III.


Habet periculum et dilectio, si modum transeat. Debet enim qui aliquem diligit, naturas et causas considerare dilecti, et non eum plus diligere quam meretur. Nam si mensuram caritatis, modumque transcenderit, et qui diligit, et qui diligitur, in peccato erunt. Quod ut manifestius fiat ponamus exemplum. Ioannem populus mirabatur, et diligebat eum: et reuera erat dignus miraculo, ut plus ei quam ceteris hominibus deferretur, quia aliter quam cuncti mortales uixerat. Non omnes sumus simplici contenti cibo, sed uarietate delectamur escarum:  unum nobis ad potandum uinum sufficit, uarii gustus uina mercamur. Ioannes uero semper locustis, semper uescebatur melle siluestri, et contentus erat simplici et tenui cibo, ne corpus illius crassioribus pulmentis pinguesceret, et exquisitis dapibus grauaretur; 325-326 huiusmodi quippe natura corpora nostra sunt, ut escis superfluis aggrauentur: et cum corpus fuerit aggrauatum, anima quoque oneretur,  que per totum diffusa corpus passionibus illius subiacet. Quamobrem recte precipitur eis qui obseruare possunt: Bonum est non manducare carnem, neque bibere uinum, neque in quo frater tuus scandalizetur . Erat igitur Ioannes uite mirabilis et multum ab aliorum hominum conuersatione diuersus. Non habebat seculum, non famulum, non saltem uile tugurium. Morabatur in deserto non solum usque ad diem ostensionis sue ad Isrel, uerum eo tempore, quo penitentiam populo predicabat, erat in solitudine Iudee, et aqua simplici irrigabatur, ut et in potu esset diuersus a ceteris. Nos qui uersamur in urbibus, qui in medio populorum sumus, et uestes querimus lautiores, et cibos, et [b 1Kb] habilia: ille uero qui in eremo morabatur, uidete quali uestimento  indutus fuerit. De pilis camelorum sibi tunicam fecerat, et zona pellicea cingebatur. Omnia ergo in illo nouerant, et propter dissimilitudinem uite uniuersi qui uidebant, admirabantur eum, et mirantes studiosissime colebant, super omnia quod penitentes in remissionem peccatorum baptizabat. Quas ob causas diligebant quidem eum iustissime, sed non seruabant in caritate modum: cogitabant enim ne forte ipse esset Christus. Quam inordinatam et irrationabilem caritatem cauens apostolus Paulus de semetipso loquebatur: Timeo autem ne quis de me cogitet super id quod uidet in me, aut audit ex me, et ne magnitudo reuelationum extollat me, , etc. Quod metuens ne etiam ipse incurrat, nolebat omnia de se iudicare que norat, ne  quis eo plus arbitretur esse quam cerneret, et mensuram honoris excedens, diceret quod dictum fuerat de Ioanne, quia ipse esset Christus. Quod quidem nonnulli etiam de Dositheo [c 2Kb] Samaritarum heresiarcha dixerunt, alii uero de Iuda Galileo. Denique in tantam quidam dilectionis audaciam proruperunt, ut noua quedam et inaudita super Paulo monstra confingerent. Alii enim aiunt hoc quod  scriptum est, sedere a dextris Saluatoris et sinistris, de Paulo et de Marcione dici, quod Paulus sedet a dextris, Marcio sedeat a sinistris. Porro alii legentes: Mittam uobis aduocatum Spiritum ueritatis , nolunt intelligere tertiam [a 83Kb] personam a Patre et Filio, et diuinam sublimemque naturam, sed apostolum Paulum. Nonne tibi omnes uidentur plus amasse quam expedit, et dum uirtutem uniuscuiusque mirantur, dilectionis perdidisse mensuram? Quod quidem in Ecclesia patimur: [b 1Kb] plerique enim dum plus diligunt quam meremur, hec iactant, et loquuntur, sermones nostros doctrinamque laudantes, que conscientia nostra non recipit. Alii uero tractatus nostros calumniantes, ea sentire nos criminantur, que numquam sensisse nos nouimus.  Sed neque hi qui plus diligunt, neque illi qui oderunt, ueritatis regulam tenent: et alii per dilectionem, alii per odium mentiuntur. Unde oportet caritati frena imponere, et tantum ei uagandi permittere libertatem, quantum in prerupta non corruat. Scriptum est in Ecclesiaste: Ne sis iustus multum, neque ampliora cogites, ne forte obstupescas. Quod exemplum sequens possum simile quid dicere: Ne diligas hominem ex tota anima tua, et ex tota uirtute tua: 327-328 ne ames angelum de toto corde, de tota anima, de tota uirtute; sed preceptum iuxta eloquium Saluatoris soli serua Deo. Diliges enim, inquit, Dominum Deum tuum ex toto corde tuo, et ex tota anima tua, et ex tota uirtute tua . Respondeat mihi aliquis, et dicat:  Saluator precipit: Diliges Dominum Deum tuum ex toto corde tuo, et ex tota anima tua, et ex tota uirtute tua, et proximum tuum tamquam teipsum. uolo diligere Christum: doce ergo me quomodo eum diligam. Si enim dilexero eum ex toto corde meo, et ex tota anima mea, et ex tota uirtute, contra preceptum facio, ut alterum absque uno Deo sic diligam. Sin autem minus eum dilexero, quam omnipotentem Patrem, timeo ne in Primogenitum uniuerse creature impius et profanus inueniar. Doce me, et ostende rationem, quomodo inter utrumque medius incedens, diligere debeam Christum. uis scire qua caritate Christus diligendus sit? Breuiter ausculta. Diliges Dominum Deum tuum in Christo. Putas diuersam habere posse in Patre et Filio caritatem?  Simul dilige Dominum Christum. Dilige Patrem in Filio, Filium in Patre, ex toto corde, et ex tota anima, et ex tota uirtute. Quod si aliquis sciscitatur, et dicit: hoc quod asseris de Scripturis proba, audiat apostolum Paulum, qui habebat rationabilem caritatem, loquentem: Certus enim sum, quia neque  mors, neque uita, neque angeli, neque potestates, nec presentia, nec futura, nec fortitudo, nec altitudo, nec profundum, nec alia creatura poterit nos separare a caritate Dei, que est in Christo Iesu Domino Saluatore nostro , cui est gloria et imperium in secula seculorum. Amen.



HOMILIA XXuI. De eo quod scriptum est: Cuius uentilabrum in manu, et mundabit aream suam, usque ad eum locum ubi ait: Et congregabit triticum in horreum. Cap. III.

Christus est Deus: et qui adorat eum, in spiritu et ueritate oportet adorare . Deus quoque  noster, ignis consumens est . Dupliciter appellatur Deus et spiritus, et ignis. Iustis spiritus, ignis peccatoribus. Sed dum et angeli spiritus, ignisque dicuntur: Qui facit, inquit, angelos suos spiritus, et ministros suos ignem urentem : angeli sanctis quibusque sunt spiritus: his uero qui merentur, addicunt ignem, et feruorem subministrant. Iuxta quem sensum et Deus noster atque Saluator, cum sit spiritus, ignem uenit mittere super terram. Spiritus, secundum illud quod scribitur: Cum autem conuersus fueris ad Dominum, auferetur uelamen: et Dominus spiritus est . Ignem autem uenit mittere non super celum, sed super terram, ut ipse demonstrat dicens: Ignem ueni mittere super terram, et quid uolo nisi ut iam ardeat ?  Si enim conuersus fueris ad Dominum, qui est spiritus, Christus tibi spiritus erit, et non uenit ignem mittere super terram. Quod si non conuerteris ad Deum, sed habes terram et fructum eius, ignem uenit mittere super terram tuam. Huic quid simile etiam de Deo scriptum est: Ignis accensus est furoris eius, non usque ad celum sursum, sed usque ad infernum deorsum: et deuorabit non celum, sed terram et germina eius. Quorsum ista memoraui? Quia et baptismus, quo baptizat iehsu, in Spiritu Sancto est, et igni. Memini eorum, que nuper locutus sum, nec preterit explanatio superior; sed uolo et nouum aliquid inferre. Si sanctus fueris, Spiritu sancto baptizaberis: si peccator, in ignem mergeris; et unum atque idem baptisma indignis et peccatoribus  in condemnationem ignemque uertetur: his uero qui sancti sunt, et tota fide ad Dominum conuertuntur, Spiritus sancti gratia salusque tribuenda est. Is ergo, qui Spiritu sancto et igne dicitur baptizare, habet uentilabrum in manu sua, et mundabit aream suam, et congregabit triticum suum in horreum,  paleas autem comburet igni inexstinguibili. uolo inuenire rationem, quare Dominus noster habeat uentilabrum, et quod blando uento leues palee huc illucque rapiantur, 329-330 graue uero triticum in unum deferatur locum, neque enim absque uento possunt triticum et palee separari; existimo tentationes pro uento intelligi, que confuso credentium aceruo, alios paleas, alios triticum esse demonstrant. Cum enim anima tua fuerit aliqua tentatione superata, non tentatio te uertit in paleas; sed cum esses palea, leuis uidelicet et incredulus, ostendit te esse tentatio quod latebas. Econtrario autem cum fortiter tentamenta toleras, non te facit fidelem tentatio, atque patientem, sed uirtutem, que in te erat, patientie et fortitudinis, et latebat,  profert in medium. Putas enim, ait Dominus, aliter me tibi locutum fuisse quam ut pareres iustus? Et alibi: Afflixi te, et affeci penuria, ut manifesta fierent, que erant in corde tuo. In hunc modum et tempestas non facit super arenam edificium consistere, sed super terram. Que cum fuerit exorta, id quod super terram fundatum est, non euertet: quod uero super arenam fluctuat, probat illico non bene fuisse fundatum. Quapropter antequam oriatur tempestas, antequam uentorum flabra consurgant, priusquam intumescant flumina, dum adhuc silent uniuersa, omne studium nostrum ad edificiorum fundamenta uertamus, edificemus domum nostram uariis firmisque lapidibus preceptorum Dei, ut cum persecutio seuierit aduersus Christianos, durusque  turbo surrexerit, ostendamus nos habere edificium super petram Christum Iesum . Si quis autem  negauerit, iste sciat non se illo tempore quo negasse uisus est, Christum negasse; sed semina et radices habuisse negandi iam ueteres, tunc uero fuisse agnitum quod habebat, et in medium esse productum. Oremus igitur Dominum, ut simus edificium, quod tempestas nulla subuertat, fundatum supra petram, per Dominum nostrum Iesum Christum, cui est gloria et imperium in secula seculorum. Amen.



HOMILIA XXuII. De eo quod scriptum est: Multa quidem et alia exhortans annuntiabat, usque ad eum locum ubi ait: Spiritus sanctus descendit super eum. Cap. III.

 Qui Euangelii sermonem docet, non unam rem nuntiat, sed plurimas. Hoc quippe Scriptura significat, dicens: Multa quidem et alia exhortans annuntiabat. Itaque etiam alia, que scripta non sunt, Ioannes populo predicabat: que autem scripta, considerate quanta fuerint que annuntiant Christum. Monstrauit enim baptismum Spiritus sancti, predicauit publicanis salutem, docuit milites disciplinam, aream purgari, succidi arbores, et cetera que Euangelii narrat historia. Exceptis ergo his que scripta sunt, etiam illa que scripta non sunt, annuntiasse monstratur in eo quod dicitur: Multa quidem et alia exhortans annuntiabat populo. Et quomodo  in Euangelio secundum Ioannem de Christo refertur: Quia multa et alia locutus est, que non sunt scripta in libro isto, que si scriberentur, neque ipsum puto mundum capere potuisse libros, qui scribendi erant ; sic et in presenti loco intellige, quod forsitan Lucas, quoniam maiora quedam a Ioanne annuntiabantur, quam ut deberent litteris credi, uoluerit ea nominatim dicere, sed tantum significauerit quod dicta sint: et idcirco dixisse: Multa quidem et alia exhortans annuntiabat populo. Miremur quidem Ioannem ex his que sequuntur, maxime quod inter natos mulierum maior Ioanne Baptista nemo fuerit , et in tantam opinionem merito uirtutis ascenderit, ut a plerisque Christus putaretur; sed aliud multo mirabilius. Herodes  tetrarcha habebat regiam potestatem, et poterat eum, cum uoluisset, occidere : et cum rem fecisset iniustam, et contra legem Moysi, ut uxorem fratris sui acciperet, que habebat filiam de priori uiro, non eum timuit, non accepit personam, non cogitauit, ut dixi, regiam potestatem, non formidauit interitum; sciebat enim, etiamsi 331-332 propheta non esset, quod lacessitus eum posset occidere. Hec igitur uniuersa cum nosset, libertate prophetica corripuit Herodem, et incestas nuptias arguit, et ob id clausus in carcere, non de morte sollicitus, non de incerto iudicii, sed in uinculis de Christo, quem annuntiauerat, cogitabat. Et quia ipse ad eum ire non poterat, mittit discipulos suos sciscitantes: Tu es qui uenturus es, an alium exspectamus? Animaduertis,  quod et in carcere docuerit, uidens eum et in illo loco discipulos habere, et quam ob causam ibidem per se erudiebat. Inter que etiam cum de Iesu orta esset questio, mittit ex discipulis et interrogat: Tu es qui uenturus es, an alium exspectamus? Reuertuntur discipuli, et nuntiant magistro, que Saluator iusserat nuntiari: cuius uerbis Ioannes armatus ad prelium, confidenter emoritur, et libenter capite truncatur, ipsa uox Domini uoce firmatus, uerum esse Dei filium quem credebat. Hec de Ioanne et libertate eius, et Herodis insania, qui super multa scelera etiam hoc addidit, ut Ioannem primum carcere clauderet, et postea decollaret. Quia uero Dominus baptizatus est, et celi aperti sunt, et Spiritus sanctus descendit super eum, uoxque de celis intonuit  dicens: Hic est Filius meus dilectus, in quo mihi complacui : dicendum est in baptismo Iesu, celum esse reseratum, et ad dispensationem remissionemque peccatorum, non illius, qui peccatum non fecerat, neque inuentus est dolus in ore eius , sed totius mundi apertos esse celos, et Spiritum sanctum descendisse: ut postquam Dominus ascendisset in excelsum, et captiuam duxisset captiuitatem, tribueret nobis Spiritum, qui ad se uenerat: quem quidem dederat, et resurrectionis tempore dicens: Accipite Spiritum sanctum. Si cui dimiseritis peccata, dimittentur eis: si cui tenueritis, tenebuntur . Descendit enim Spiritus sanctus super Saluatorem in specie columbe  auis mansuete, innocentis et simplicis. Unde et nobis precipitur, ut imitemur innocentiam columbarum. Talis est Spiritus sanctus, mundus, et uolucris, et sublime consurgens. Quamobrem orantes dicimus: Quis dabit mihi pennas ut columbe, et requiescam ? id est, quis dabit mihi pennas Spiritus sancti? Et in alio loco sermo propheticus pollicetur: Si dormieritis inter medios cleros, penne columbe deargentate: et posteriora dorsi eius in uirore auri . Si enim inter medios cleros ueteris et noui Testamenti requieuerimus, dabuntur nobis penne columbe deargentate, id est, sermones Dei, et posteriora eius auri fulgore et uirore radiantia, ut sensus noster Spiritus sancti sensibus compleatur, id est, sermo et mens illius compleatur  aduentu, et nec loquamur aliquid, nec intelligamus, nisi quod ille suggesserit; sed omnis sanctificatio, tam in corde, quam in uerbis, et in opere, a sancto Spiritu ueniat in Christo Iesu, cui est gloria et imperium in secula seculorum, Amen.



HOMILIA XXuIII. De Genealogia Saluatoris, eo quod in Mattheo et in Luca diuersi eius referantur auctores. Cap. III.

Dominus noster atque Saluator, qui multorum Saluator, cuius generationem Scriptura non docuit, que melior fuit, nunc secundum patrum ordinem natus esse describitur. Et cum diuinitas eius non subiaceat exordio, propter te, qui ortus in carne es, nasci uoluit, et tamen non eque ab Euangelistis  natiuitatis eius ordo narratur: que res nonnullos plurimum conturbauit. Mattheus enim incipiens natiuitatis illius seriem texere, ab Abraham usque ad id peruenit ut diceret: Christi autem Iesu generatio sic erat: et describit non eum qui baptizatus est, sed qui uenit in mundum. Lucas uero, exponens natiuitatem eius, non a superioribus ad inferiora deducit; sed cum baptizatum ante dixisset, usque ad ipsum peruenit Deum. Nec eedem persone sunt in generatione eius, quando descendere dicitur, et quando conscendere 333-334. Qui enim fecit eum celis tibi descendentem, mulieres non quaslibet, sed peccatrices, et quas Scriptura reprehenderat, introducit: qui uero baptizatum narrat, nullius facit mulieris mentionem. In Mattheo enim  , ut diximus, nominatur Thamar, que cum socero fraude concubuit, et Ruth Moabitis nec de genere Isrel: et Raab, que unde sumpta sit, scire nequeo: et coniux Urie, que uiolauit mariti torum. Quia enim Dominus noster atque Saluator ad hoc uenerat, ut hominum peccata susciperet , et eum qui non fecerat peccatum, pro nobis peccatum fecit Deus: propterea descendens in mundum, assumpsit peccatorum hominum uitiosorumque personam, et nasci uoluit de stirpe Salomonis, cuius peccata conscripta, et Roboam, cuius delicta feruntur, et de ceteris, e quibus multi fecerunt malum in conspectu Dei. Quando uero de lauacro conscendit, et secundus ordo  esse describitur, non per Salomonem, sed per Nathan nascitur, qui eius arguit patrem super Urie morte ortuque Salomonis. Sed in Mattheo semper generationis nomen adiungitur: hic uero penitus siletur: Scriptum est enim ibi: Abraham genuit Isaac, Isaac genuit Iacob, Iacob genuit Iudam et fratres eius, Iudas genuit Phares et Zaram de Thamar, et usque ad finem, genuit, semper apponitur. In Luca uero, ubi de lauacro conscendit iehsu, filius dicitur: Sicut putabatur filius Ioseph: et in tam multa serie nominum, excepto quod putabatur filius Ioseph, generationis nomen ascriptum non est. In Mattheo non est scriptum, incipiebat: hic uero, quia de baptismate conscensurus erat, incipiebat legitur, Scriptura referente: Et ipse erat  iehsu incipiens. Quando enim baptizatus est, et mysterium secunde generationis assumpsit, ut tu quoque priorem natiuitatem destruas, et in secunda regeneratione nascaris, tunc dicitur incepisse. Et quomodo populus Iudeorum, quando erat in Aegypto, non habebat initium mensium: quando uero egressus ex Aegypto, tunc [Al. nunc] dicitur ad eum: Mensis iste initium mensium primus erit uobis de mensibus anni : sic qui necdum est baptizatus, nec cepisse narratur. Nec enim frustra additum putemus ad id quod dicitur: Ipse erat iehsu, quod sequitur, incipiens. Sed et quod ait: Quasi annorum triginta, considerandum, Ioseph triginta annorum erat, quando dimissus e uinculis, et interpretatus somnium Pharaonis, Aegypti effectus  est princeps, ubertatisque tempore triticum congregauit, ut famis tempore haberet quod distribueret. Ego puto quod triginta anni Ioseph, in triginta annorum precesserint Saluatoris. Iste enim Ioseph non tale triticum congregauit, quale in Aegypto ille Ioseph, sed triticum uerum, atque celeste, ut tempore ubertatis tritico congregato haberet quod distribueret, cum fames esset missa in Aegyptum, non fames panis, neque sitis aque, sed fames audiendi sermonem Dei. Congregat de prophetis, de lege, de apostolis, uerba abundantie: unde quando iam non scribuntur libri, nec nouum aliquod conficitur instrumentum, nec mittuntur ab apostolis ea que ab Iesu in horrea apostolorum fuerant comportata, hoc est in animas eorum, omniumque sanctorum,  distribuat et nutriat Aegyptum fame periclitantem, maximeque fratres, de quibus scribitur: Narrabo nomen tuum fratribus meis, in medio Ecclesie cantabo te . Habent et alii homines uerba patientie: uerbaque iudicii et reliquarum uerba uirtutum: hoc est triticum quod Ioseph Aegyptiis distribuit. Sed aliud est frumentum quod fratribus, id est, discipulis suis distribuit de Iessem terra, de ea que ad orientem respicit, triticum euangelicum, triticum apostolicum. De hoc tritico debemus panes facere, ita tamen ut non commisceatur ueteri fermento, habeamusque panem nouum de Scripturarum tritico, farinamque commolitum in Christo Iesu, cui est gloria et imperium in secula seculorum. Amen.



335-336 HOMILIA XXIX. De eo quod scriptum est: iehsu autem plenus Spiritu sancto reuersus est; et de tentatione eius prima. Cap. Iu.


Quando legis in Euangelio, iehsu autem plenus Spiritu sancto reuersus est, et in Actibus apostolorum ubi dicitur, quod repleti fuerint Spiritu sancto , uide ne equales putes esse apostolos Saluatori: sed et Iesum, apostolos, et alium quemlibet sanctorum plenos Spiritu sancto cognosce secundum mensuram uasculi sui: et quomodo, uerbi gratia, si uolueris dicere, hec uasa plena sunt uino uel oleo, non statim iudicas quod equali mensura plena sint , eodem modo et iehsu et Paulus pleni erant Spiritu sancto: sed multo uas  Pauli minus erat uase Iesu, et tamen erat secundum mensuram suam utrumque completum. Accepto itaque baptismo, Saluator plenus Spiritu sancto, qui super eum in specie columbe de celis uenerat, ducebatur a spiritu. Quia enim quotquot Spiritu Dei ducuntur, hi filii sunt Dei ; iste autem extra omnes proprie Filius Dei erat, ideo et ipsum oportebat Spiritu sancto duci. Siquidem scriptum est: Ducebatur autem in desertum a spiritu . Quadraginta diebus tentatur iehsu, et que fuerint tentamenta nescimus: que ideo forsitan pretermissa sunt, quia maiora erant quam ut litteris crederentur. Etsi sic oportet dicere, sicut mundus capere non poterat omnes libros, si scripta fuissent que fecit et docuit iehsu: sic quadraginta dierum tentationes  quibus tentatus est Dominus a diabolo, mundus ferre non poterat, si Scriptura docuisset. Sufficit nobis hoc tantum scire, quod quadraginta diebus in deserto fuerit, et tentabatur a diabolo, et non comederit quicquam in diebus illis. Mortificabat enim sensum carnis iugi continuoque ieiunio: et cum completi fuissent dies, esuriit. Dixit autem ei diabolus: Si Filius Dei es, dic lapidi huic ut panis fiat. Dic, inquit, lapidi huic. Cui lapidi? utique monstrabat diabolus quem uult panem fieri. Quenam est ista tentatio, ut rogato Patre a Filio panem, nec lapidem, quod ne ipse quidem aduersarius uoluit, uersipellis fallax, det lapidem pro pane? hoc est enim quod diabolus uoluit, ut lapis panis fieret: et non potius, ut non in panem lapidem, sed hominem  in lapidem uerteret, quem diabolus pro pane monstrauerat? Ego puto quod usque hodie lapidem diabolus ostendat et hortetur singulos ad loquendum: Dic ut lapis iste, panis fiat. Omni tentatione qua tentandi erant homines, primus secundum assumptionem carnis tentatus est Dominus. Tentatur autem ob id, ut nos quoque, illo uincente, uincamus. Obscurum  fit forte quod dico, nisi manifestius exemplo fiat. Si uideris hereticos dogmatum suorum mendacium pro pane comedere, scito lapidem eorum esse sermonem, quem monstrat diabolus. Neque uero existimes unum eum habere lapidem; habet plures lapides, de quibus a Mattheo introducitur loquens: Dic ut lapides isti panes fiant. Dixit et Marcion, et lapis diaboli ei factus est panis. Dixit ualentinus, et alius lapis ei est uersus in panem. Habuit et Basilides eiusmodi, et ceteri heretici. Unde sollicite prouidendum, ne forte diaboli lapidem comedentes, putemus pane uesci Dei. Alioquin que erat tentatio de lapide panem fieri, et a Saluatore comedi? Fingamus enim quod, diabolo proponente, Dominus lapidem in panem uerterit [Al. uertit], et id quod  uirtute sua ipse fecerat comederit, et satiarit esuriem: quenam esset ista tentatio, que uictoria diaboli, si hec simpliciter scriberentur? Que ut diximus ratione perspecta et tentationem ostendunt fuisse si fierent, et uictoriam, quod contempta sunt fieri. Simulque monstratur istum panem qui de lapide fiat, non esse uerbum Dei, quod pascit hominem, de quo scriptum est: Non in pane solo uiuit homo, sed in omni uerbo quod egredietur per os Dei, uiuet homo. Respondebo tibi, o uersipellis et nequam, qui me 337-338 tentare non metuis: alius est panis, sermo Dei qui uiuificat hominem. Simulque uideamus quod hec loquatur non Filius Dei, sed homo, quem Filius Dei dignatus est assumere, quasi de homine enim respondet, et dicit: Scriptum est, non in pane solo uiuit homo ; ex quo manifestum, non Deum,  sed hominem fuisse tentatum. Scripture sensum diligenter euentilans, reor inuenire me causam, quare Ioannes tentationem Domini non descripserit: sed tantum Mattheus, Lucas, et Marcus. Ioannes enim qui a Deo exordium fecerat dicens: In principio erat uerbum, et uerbum erat apud Deum, et Deus erat uerbum : nec poterat diuine generationis ordinem texere, sed tantummodo quod ex Deo et cum Deo esset expresserat, adiecit: Et uerbum caro factum est. Porro quia Deus tentari non potest, de quo ei erat sermo: ideo tentari illum a diabolo non introducit. Quia uero liber generationis Iesu Christi de eo in Matthei Euangelio narratur, et in Luca generatio eius describitur, et in Marco homo est qui tentatur, propterea eius fertur simile responsum:  non in pane solo uiuit homo. Si igitur Filius Dei Deus pro te homo factus est, et tentatur: qui natura homo es, non debes indignari si forte tentaris. Quod si tentatus, illum imitatus fueris qui pro te tentatus est, et omne uiceris tentamentum, habebis spem cum eo qui tunc homo fuit, nunc autem [a 2Kb] homo esse cessauit. Nam si qui quondam homo erat, postquam  tentatus est, et recessit ab eo diabolus usque ad tempus mortis, a mortuis resurgens ultra non morietur: omnis autem homo morti subiacet: iste ergo qui nequaquam moritur, iam non est homo, sed Deus est. Si autem Deus est qui quondam homo fuit, et oportet te illi similem fieri, Quando similes eius fuerimus, et uiderimus eum sicuti est, te quoque necesse erit Deum fieri, in Christo Iesu. Cui est gloria et imperium in secula seculorum. Amen.



HOMILIA XXX. Tentatio Saluatoris secunda. Cap. Iu.

Tam Filio Dei, quam Antichristo regnandi studium est. Sed et Antichristus regnare desiderat, ut occidat quos sibi subiecerit; Christus ad hoc regnat ut saluet.  Et unusquisque nostrum, si felix est, regnatur a Christo, sermone, sapientia, iustitia, ueritate. Si autem amatores uoluptatis sumus magis quam amatores Dei, regnamur a peccato, de quo Apostolus loquitur: Non ergo regnet peccatum in uestro mortali corpore . Duo igitur reges certatim regnare festinant: peccati rex peccatoribus diabolus, iustitie rex iustis Christus. Sciensque diabolus ad hoc uenisse Christum, ut regnum illius tolleret, et hi qui sub eo erant, inciperent esse sub Christo: ostendit ei omnia regna mundi, et hominum huius seculi, quomodo alii regnentur a fornicatione, alii ab auaritia, illi populari rapiantur cura [Al. aura], hi forme capiantur illecebris. Neque uero arbitrandum est, quod regna ei mundi ostendens, Persarum, uerbi gratia,  regnum Indorumque monstrauerit; sed ostendat ei omnia regna mundi, id est, regnum suum quomodo regnaret in mundo, ut cohortans eum facere quod uolebat, inciperet etiam Christum habere subiectum. uis, inquit, in hominibus his regnare? Ostendit innumerabiles hominum multitudines, que suo tenebantur imperio. Et reuera si miseriam 339-340 et infelicitatem nostram simpliciter uolumus confiteri, pene totius mundi rex diabolus est: unde et princeps istius seculi a Saluatore uocatur. Quod ergo dicit: uides hos homines qui sub meo regno sunt, ostendit ei in puncto temporis, hoc est, in presenti temporum cursu, qui ad comparationem eternitatis puncti instar obtinet. Neque enim necessarium habuit Saluator, ut ei dignitates seculi istius et negotia  monstrarentur: statim ut aciem luminum suorum ad contemplandum uertit, et peccata regnantia, et eos qui regnarentur a uitiis conspexit, et ipsum principem seculi diabolum superuenientem, atque gaudentem in propriam perniciem, quia tantos sub suo habebat imperio. Dicit ergo ad Dominum diabolus: Ideo uenisti, ut aduersus me dimices, et tollas de imperio meo quos nunc subiectos habeo? Nolo contendas, nolo nitaris, ne habeas ullam in certando molestiam. Unum est quod precor: procidens adora  me, et accipe regnum omne quod teneo. uerum Dominus noster atque Saluator uult quidem regnare, et omnes gentes subiectas esse ut seruiant iustitie, ueritati, ceterisque uirtutibus; sed uult regnare quasi iustitia, ut absque labore regnet, ut nichil faciat indecorum, et non uult absque labore subiectus diabolo coronari, nec sic regnare ceteris, ut ipse regnetur a diabolo. Unde loquitur ad eum iehsu: Scriptum est, Dominum Deum tuum adorabis, et ipsi soli seruies . Hos, inquit, omnes propterea uolo mihi esse subiectos, ut Dominum Deum adorent, et ipsi soli seruiant. Hec est cupido regni mei. Tu autem a me uis accipere peccata, que dissoluturus ueni, que etiam a ceteris auferre desidero. Scito atque cognosce me in hoc manere quod dixi, ut adoretur  Dominus Deus solus, et hos omnes sub meam faciam potestatem, meoque regno subiiciam: cui gaudeamus nos quoque esse subiectos, et deprecemur Dominum, ut regnans peccatum in corpore nostro mortificet, et regnet nobis solus Christus iehsu, cui est gloria et imperium in secula seculorum. Amen.



HOMILIA XXXI. De tertia tentatione Saluatoris. Cap. Iu.

Scrutamini Scripturas, ut et in his que putantur esse simplicia, reperiatis non minima sacramenta. Scrutemur principium Euangelice lectionis, quotquot hodie audiuimus, et id quod latebat, procedit in medium. Adduxit autem diabolus Iesum in Ierusalem. Hoc incredibile est, ut diabolus duceret Filium  Dei, et ille sequeretur. Sequebatur plane quasi athleta ad tentationem, sponte proficiscens. Non formidabat tentantem, neque insidias callidissimi pertimescebat inimici, et quodammodo loquebatur: Duc quo uis, tenta ut placet. Ad tentandum sponte me tribuo, sustineo que suggesseris. Prebeo me in quibuscumque tentaueris, inuenies me in omnibus fortiorem. Adduxit ergo eum in Ierusalem, et posuit super pinnam templi, et dixit: Si Filius Dei es, mitte te deorsum. Adduxit eum in culmen ad summitatem templi, et hortatur ut se inde precipitet. Quod cum ille fraudulenter proponeret, et sub ostentatione glorie niteretur, dicebat Saluator: Scriptum est: Non tentabis Dominum Deum tuum. Simulque considera quomodo tentet diabolus. Non aliunde tentare  audet, nisi de diuinis libris et de psalmis sumens testimonium, ait: Si Filius Dei es, mitte te deorsum; scriptum est enim: Quia angelis suis mandauit de te, et in manibus tollent te, ne forte offendas ad lapidem pedem tuum. Unde tibi, diabole, hoc scire quod ista scripta sunt? Numquid legisti prophetas, uel diuina eloquia cognouisti? Licet tu taceas, ego pro te respondebo. Legisti non ut ipse ex lectione sanctorum melior fieres, sed ut simplicitate eos qui amici sunt littere, interficias. Scis quia si de aliis ei uoluminibus  loqui uolueris, non decipies neque habere poterunt auctoritatem assertiones tue. Sic legit Scripturas 341-342 Marcion ut diabolus, sic Basilides, sic ualentinus, ut cum diabolo dicerent Saluatori: Scriptum est, quia Angelis suis mandauit de te, et in manibus tollent te, ne forte offendas ad lapidem pedem tuum . Si quando testimonium de Scriptura audieris, uide ne statim loquenti acquiescas, sed considera illum cuius sit, ac cuius sententie, cuius sit uoluntatis: ne forte simulet sanctum se esse quomodo non est, et uenenis infectus hereseos, sub ouis pelle lupus latitet, ne forte loquatur in eo diabolus de Scripturis. Quomodo autem diabolus per occasionem temporum de Scripturis loquitur: sic econtrario Paulus pro utilitate eorum  qui audiunt, non solum de Scripturis, sed etiam de [a 1Kb] secularibus libris assumit testimonium, et ait: Cretenses semper mendaces, male bestie, uentres pigri . Et rursum de alio: Ipsius enim et genus sumus . Necnon et de Comico: Corrumpunt mores bonos colloquia mala . Sed neque diabolus si de Scripturis locutus fuerit, poterit me hac occasione decipere: neque Paulus, si de gentilibus litteris aliquod exemplum sumpserit, quoquo modo me eloquio deterrebit. Ideo enim assumpsit Paulus uerba etiam de his que foris sunt, ut sanctificet ea. uideamus ergo quod de Scripturis diabolus loquatur ad Dominum. Scriptum est enim: Angelis suis mandauit ad te, et in manibus tollent te, ne forte offendas ad lapidem pedem tuum. uide quomodo  et in ipsis testimoniis uersipellis est. uult enim imminuere gloriam Saluatoris: quasi angelorum indigeat auxilio, offensurus pedem, nisi eorum manibus subleuetur. Assumit testimonium, et interpretatur illud de Christo, quod non de Christo, sed de sanctis generaliter scriptum est. Libere quippe et tota confidentia contradico diabolo, super Christi persona hoc non posse intelligi. Neque enim indiget Angelorum auxilio, qui maior Angelis, et melius ipsis hereditatem consecutus et nomen. Nulli angelorum umquam dixit Deus: Filius meus es tu, ego hodie genui te . Ad nullum eorum quasi ad filium locutus: Qui facit angelos suos spiritus, et ministros suos ignem urentem ; sed ad Filium proprie suum, de quo innumerabilia loquitur in prophetis.  Non indiget, inquam, angelorum auxilio Filius Dei. Quin potius disce, diabole, quod nisi iehsu adiuuerit angelos, [b 1Kb] offendent pedem suum. Et si quis angelorum uisus est offendere, de quibus dudum lectum est, quia angelos iudicabimus: ideo offendit, quia non extendit manum suam ad Iesum, ut apprehensus ab eo non offenderet. Quoniam enim in propria uirtute confidens, non inuocas presidium Iesu, offendis, et credere in Iesum Christum Filium Dei noluisti. Ut autem scias quod male interpretatus es, et  non de Christo, sed de sanctis intelligi que sequantur, ausculta. A ruina et demonio meridiano non Iesum Christum liberat Deus, sed sanctos. Lege nonagesimum psalmum, cuius principium: Qui habitat in adiutorio Altissimi, in protectione Dei celi commorabitur, et inuenies hec magis iusto uiro, quam Dei Filio conuenire: Cadent a latere tuo mille, et decem millia a dextris tuis; ad te autem non appropinquabit, uerumtamen oculis tuis, uidebis, et retributionem aspicies peccatorum, et reliqua, super personam iusti interpretans. Sed et sic quoque peruerse afferens diabolus testimonia, ut assereret super Saluatore intelligi, silet et transit uersiculos qui contra se scripti sunt. Cum enim dixisset: angelis suis mandauit de te, et in manibus tollent te, ne forte offendas ad  lapidem pedem tuum, tacuit illud quod sequitur: Super aspidem et basiliscum ambulabis, et conculcabis leonem et draconem. Quare, diabole, siles, nisi quod tu es basiliscus, tu es omnium serpentium regulus, nocentiora habens uenena quam ceteri? Qui statim ut uideris aliquem, interficis, et aliam fortitudinem contrariam sociam tui assumis, que aspis appellatur, et uiro iusto subiecta est, et idcirco omnia taces. Tu es draco, tu es leo, de quibus scribitur: Super aspidem et basiliscum calcabis, et conculcabis leonem et draconem. Sed licet tu taceas, nos qui scripturas rectius legimus, scimus habere [c 1Kb] nos potestatem conculcandi te, et datam nobis hanc ditionem, non solum in ueteri Testamento sicut nunc cantatur in psalmo, sed etiam in nouo, Saluatore dicente:  343-344 Ecce do uobis potestatem calcandi super serpentes et scorpiones, et omnem uirtutem inimici, et nichil uobis nocebunt . Sumamus arma tanta potestate firmati, et uniuersa faciamus: ut per conuersationem nostram leonem conculcemus et draconem. Porro ut scias quomodo conculcetur leo et conteratur draco, Pauli Epistolam lege, in qua asserit conculcari peccatores Filio Dei. Sicut ergo qui peccator est conculcatur Filio Dei: sic econtrario qui iustus est conculcat leonem et draconem, et omnem uirtutem inimici conculcat in nomine Iesu Christi, cui est gloria et imperium in secula seculorum. Amen.



HOMILIA XXXII. De eo quod scriptum est: Reuersus est iehsu in uirtute spiritus, usque ad eum locum, ubi ait: Et omnium oculi erant in synagoga intendentes in eum. Cap. Iu.


Primum quidem iehsu plenus Spiritu sancto reuersus est a Iordane, et agebatur in spiritu in deserto diebus quadraginta. Cum tentaretur a diabolo, quia adhuc ui certaturus erat aduersus eum, et semel, et bis, non cum additamento aliquo spiritus ponitur. Quando uero tres tentationes quas Scriptura commemorat, pugnando superauit, quid  de spiritu signanter cauteque ponatur, ait: Et reuersus est iehsu in uirtute spiritus. uirtus addita est, quia conculcauerat draconem, et tentatorem cominus uicerat. Reuersus est ergo iehsu in uirtute spiritus in Galileam terram, et fama exiit per omnem regionem de eo: ipse docebat in synagogis eorum, et glorificabatur ab omnibus. Caue ne beatos illos tantum iudices, et te arbitreris primum esse doctrina. Si uera sunt que scripta sunt, non solum tunc in congregationibus Iudeorum, sed et hodie in hac congregatione Dominus loquitur: et non solum in hac, sed etiam in alio cetu, et in toto orbe docet iehsu, querens organa per que doceat. Orate, ut me quoque compositum, ad canendum, aptumque reperiat. Sicut enim querit omnipotens Deus prophetas  eo tempore quo prophetia mortales indigent, et inuenit, uerbi gratia Isaiam, Ieremiam, Ezechielem, Danielem: sic querit Deus organa per que doceat sermonem suum, uel erudiat populos in synagogis eorum, et glorificetur ab omnibus. Nunc magis glorificatur ab omnibus iehsu, quam illo tempore quo tantum in una prouincia cognoscebatur. Deinde uenit Nazareth ubi nutritus fuerat, et ingressus iuxta morem in synagogam die sabbatorum, surrexit legere, et datus est ei liber prophete Isaie, et reuoluens librum et locum ubi erat scriptum: Spiritus Domini super me, propter quod unxit me . Non fortuitu reuoluit librum, et apud se uaticinans reperit lectiones, sed et hoc prouidentie Dei fuit. Sicut enim scriptum est: In laqueum non cadit passer sine uoluntate  Patris. Et quia capilli capitis apostolorum omnes numerati sunt; sic forsitan et hoc quod Isaie potissimum liber inuentus est; et lectio non alia, sed hec que Christi mysterium loquebatur: Spiritus Domini super me, propter quod unxit me , Christus est enim qui ista commemorat, non ut libet et casu uenisse arbitrandum est, sed prouidentia, et dispensatione Dei. Que sunt igitur que in propheta loquebatur, et postea de se ipse in synagoga personet contemplemur. Euangelizare  pauperibus misit me. Pauperes, nationes significant. Isti enim erant pauperes, nichil omnino possidentes, non Deum, non Legem, non Prophetas, non iustitiam, reliquasque uirtutes. Ob quam causam misit eum Deus, ut pauperibus nuntiaret: Predicare captiuis remissionem.  Captiui nos fuimus, quos tantis annis uinxerat Satanas, habens captiuos, sibique subiectos. uenit iehsu predicare captiuis remissionem, et cecis ut uiderent. Sermone quippe, et predicatione doctrine eius, ceci uident. Predicatio ergo remissionis intelligatur non solum super captiuis, sed etiam super cecis. 345-346 Emittere confractos in libertatem. Quid ita fractum, atque collisum fuit, ut homo qui a Iesu dimissus est et sanatus? Predicare annum Domini acceptum. Iuxta simplicem intelligentiam aiunt, uno anno Saluatorem in Iudea Euangelium predicasse, et hoc esse quod dicitur: Predicare annum Domini acceptum, et diem retributionis: nisi forte quidam Sacramenti in predicatione anni Domini diuinus  sermo significat. Futuri sunt enim alii dies, non tales quales nunc in mundo cernimus, et menses alii, et kalendarum ordo diuersus. Sicut igitur ista alia, sic annus Domini futurus est placens. Ista autem omnia predicta sunt, ut post uisionem ex cecitate, post libertatem ex uinculis, post sanitatem a diuersis uulneribus, ueniamus ad annum Domini acceptum. Cum enim hec legisset iehsu, inuoluens librum reddidit ministro, et sedit, et omnium oculi erant in synagoga attendentes in eum. Et nunc si uultis, in hac synagoga cetuque possunt oculi uestri attendere in Saluatorem. Cum enim principalem cordis tui direxeris aciem ad sapientiam, et ueritatem, Deique Unigenitum contemplandum, oculi tui intuentur Iesum. Beata congregatio, de qua Scriptura testatur,  quod omnium oculi erant attendentes in eum. Quam uellem istum cetum simile habere testimonium, ut omnium oculi, et catechumenorum et fidelium, et mulierum et uirorum, et infantium non corporis oculi, sed anime aspicerent Iesum. Cum enim respexeritis ad eum, de lumine eius et intuitu clariores uestri uultus erunt, et dicere poteritis: Signatum est super nos lumen uultus tui, Domine . Cui est gloria et imperium in secula seculorum. Amen.



HOMILIA XXXIII. De eo quod scriptum est: Utique dicitis mihi parabolam istam, et cetera, usque ad eum locum ubi ait: Sed nullus eorum mundatus est, nisi Naaman Syrus.

In Capharnaum, quantum ad lucem historie pertinet,  necdum moratus est iehsu, nec aliquod in ea signum fecisse describitur, quippe in qua non fuit. Porro antequam ueniret in Capharnaum, in patria sua, hoc est, in Nazareth fuisse signatur. Utique dicitis mihi parabolam istam: Medice, cura teipsum. Quecumque audiuimus facta in Capharnaum, fac et hic in patria tua. Unde puto aliquid in sermone presenti latitare mysterii, et Nazareth in typo Iudeorum, Capharnaum in typo precessisse gentilium . Sciens itaque iehsu quod non haberet in patria sua honorem, nec ipse, nec propheta, nec apostoli, noluit ibi predicare, sed predicauit in gentibus, ne sibi a patrie sue hominibus diceretur: Utique dicitis mihi parabolam istam: Medice, cura teipsum. Erit enim tempus quando dicturus sit populus Iudeorum:  Quecumque audiui facta in Capharnaum apud gentes signa atque portenta, fac et apud nos in patria tua. Que ostendisti uniuerso orbi, ostende et nobis. Predica sermonem tuum populo Isrel; ut saltem cum intrauerit plenitudo gentium, tunc omnis Isrel saluus fiat . Quamobrem mihi uidetur consequenti ordine Nazarenis interrogantibus respondisse Saluator: Nemo propheta acceptus est in patria sua. Et puto plus iuxta sacramentum, quam iuxta litteram uerum esse quod dicitur, licet Ieremias in Anatoth patria sua non fuerit acceptus , et Isaias, quecumque fuit patria illius, et reliqui prophete; sed magis mihi uidetur sic intelligi, ut dicamus patriam fuisse omnium prophetarum, populum  circumcisionis, et hanc non recepisse prophetas, et eorum uaticinia: porro nationes que longe fuerant a prophetis, et eorum notitiam non habebant, suscepisse uaticinium Iesu Christi. Nemo est ergo propheta acceptus in patria sua, hoc est in populo Iudeorum. Nos autem qui eramus alieni a testamento et peregrini a promissionibus , toto prophetas corde suscepimus, magisque habemus Moysen et prophetas de Christo 347-348 predicantes, quam illi qui ex eo quod non susceperunt Iesum, nec illos susceperunt qui de illo annuntiauerunt. Unde ad id quod dixerat: Nemo propheta acceptus in patria sua: et aliud adiungit: In ueritate enim dico uobis, quia multe uidue erant in diebus Elie in Isrel, quando clausum est celum annis tribus, et  mensibus sex. Quod dicit tale est: Elias propheta erat, sed erat in populo Iudeorum. Sed quando mirabile quid facturus erat cum essent plures uidue in Isrel, reliquit eas, et uenit ad uiduam in Sareptam Sidonie, ad gentilem mulierculam, figuram future rei explicans, quia occupante fame non panis, neque siti aque, sed fame audiendi sermonem Dei, uenit ad uiduam, de qua et propheta testatur dicens: Multi filii deserte, magis quam eius que habet uirum . Et cum uenisset, panem illius et alimenta multiplicat. Tu eras uidua in Sarepta Sidonie, e cuius finibus Chananea mulier egreditur, et cupit sanari filiam suam, et propter fidem meruit accipere quod petebat. Multe ergo uidue erant in populo Isrel, sed ad nullam earum missus est Elias, nisi in Sareptis  ad mulierem uiduam. Sed et aliud ad eumdem sensum pertinens loquitur: Multi erant leprosi in Isrel in diebus Elisei prophete, et nemo eorum mundatus est nisi Naaman Syrus, qui utique non erat ex Isrel. Considera usque ad presentem diem multos leprosos in Isrel secundum carnem, uide econtrario lepre squalore perfusos, [a 1Kb] atque spiritali Eliseo Domino nostro et Saluatore, te autem purgari baptismi sacramento, et dici ad te: Surge et uade in Iordanem, et lauare, et restituetur tibi caro tua . Surrexit Naaman et abiit, et locutus impleuit mysterium baptismi, et facta est caro eius quasi caro pueri, qui in lauacro regenerationis ortus fuerit in Christo Iesu. Cui est gloria et imperium in secula seculorum. Amen.



HOMILIA XXXIu [b 48Kb] . De eo quod scriptum est: Magister, quid boni faciens uitam eternam possidebo? usque ad eum locum ubi ait: uade et tu fac similiter.


Cum multa in lege precepta sint, hec tantum Saluator in Euangelio posuit que quodam compendio  ad eterna obedientes ducerent. Ad id enim respicit quod legis doctor interrogauerat eum dicens: Magister, quid faciens uitam eternam possidebo? que lectio secundum Lucam hodie uobis recitata est: respondit: In Lege quid scriptum est? Quomodo legis? Diliges Dominum Deum tuum ex toto corde tuo, et ex tota uirtute tua, et ex tota mente tua, et proximum tuum tamquam teipsum. Ac deinde. Bene, ait, respondisti: hoc fac, et uiues. Haud dubium quin sempiternam uitam hoc faciendo accepturus sis, de qua et legis doctor interrogauerat. Simulque perspicue docemur in legis precepto, ut diligamus Deum. In Deuteronomio scriptum est: Audi, inquit, Isrel, Dominus Deus tuus, Deus unus est. Et diliges Dominum Deum tuum ex tota mente tua, et reliqua,  et proximum tuum quasi teipsum . Et Saluator super his testatus est dicens: In his duobus mandatis tota Lex pendet et Prophete . uolente autem doctore legis iustificare semetipsum, et ostendere quod nemo sibi esset proximus, atque dicente: Quis est proximus meus? intulit Dominus parabolam, cuius exordium est: Homo quidam descendebat de Ierusalem in Iericho , et reliqua: et docet nullius fuisse proximum descendentem, nisi illius qui uoluerit custodire precepta, et preparare se, ut sit proximus 349-350 omni homini qui auxilio indiget. Hoc enim est quod post parabolam in fine ponitur. Quis de his tribus uidetur tibi proximus esse eius qui in latrones incidit? Nec enim sacerdos, nec Leuites proximi eius fuerunt:  sed, ut ipse quoque legis doctor respondit, ille qui fecit misericordiam, proximus eius fuit. Unde et a Saluatore dicitur, uade, et tu fac similiter. Aiebat quidam de presbyteris uolens parabolam interpretari, hominem qui descendit esse Adam; Ierusalem, paradisum; Iericho, mundum; latrones contrarias Fortitudines; sacerdotem, Legem; Leuitem, prophetas; Samaritem, Christum: uulnera uero, inobedientiam; animal, corpus Domini; pandochium, [c 10Kb] id est, stabulum, quod uniuersos uolentes introire suscipiat, Ecclesiam interpretari. Porro duos denarios, Patrem et Filium intelligi; stabularium, Ecclesie presidem, cui dispensatio credita est. De eo uero quod Samarites reuersurum se esse promittit, secundum Saluatoris figurabat aduentum. Hec cum  rationabiliter pulchreque dicantur, non est tamen existimandum quod ad omnem hominem pertineant. Neque enim omnis homo descendit de Ierusalem in Iericho, nec uniuersi propterea in presenti seculo commorantur: licet ille qui missus est, propter perditas oues uenerit domus Isrel. Homo igitur qui  de Ierusalem descendit in Iericho, quia uoluit ipse descendere, propterea in latrones incidit. Latrones autem nulli sunt alii, nisi de quibus Saluator ait: Omnes qui ante me uenerunt, fures fuerunt et latrones . uerumtamen non incidit in fures, sed in multo furibus nequiores latrones, qui descendentem eum de Ierusalem cum incidisset in illos, spoliauerunt et imposuerunt ei plagas. Que sunt plage? que uulnera quibus uulneratus est homo? uitia atque peccata. Deinde quia latrones qui nudauerant eum, et uulnerauerant, non assident nudo, sed plagis rursus impositis relinquunt eum, idcirco scriptum est: Spoliantes eum, et uulnera apponentes abierunt, eo non mortuo, sed seminece. Factum est autem ut in eadem uia primus sacerdos, deinde Leuites descenderent,  qui forsitan aliis hominibus bona quedam fecerant, non tamen huic, qui descenderat ab Ierusalem in Iericho. Hunc enim uidit sacerdos, puto Lex uidit: Leuites, ut reor, sermo propheticus. Et cum uidissent reliquerunt, et transierunt. Seruabat quippe seminecem prouidentia ei qui fortior erat Lege et Prophetis, Samaritano uidelicet, qui interpretatur custos. Iste est qui non dormitat, neque dormit custodiens Isrel: propter seminecem profectus est iste Samaritanus non de Ierusalem in Iericho, sicut sacerdos et Leuita descendens: aut si descendit, idcirco descendit, ut saluaret custodiretque moriturum. Ad quem locuti sunt Iudei: Samaritanus es tu, et demonium habes . Qui cum negasset se habere demonium, Samaritem negare se  noluit. Sciebat enim se custodem. Itaque cum uenisset ad seminecem, et uidisset eum in suo sanguine uolutari, misertus accessit ad eum ut fieret eius proximus. Ligauit uulnera, infudit oleum uino mixtum, neque dixit quod in propheta legitur: Non est malagma imponere, neque oleum, neque alligaturas . Iste est Samaritanus, cuius cura et auxilio omnes qui male habent, indigent. Huius uel maxime Samaritani indigebat auxilio qui de Ierusalem descendens inciderat in latrones, et uulneratus ab eis, semianimis fuerat derelictus. Ut autem scias quod iuxta prouidentiam Dei Samarites iste descenderit ut curaret eum qui inciderat in latrones, manifesto doceberis ex eo quod secum habebat alligaturas, secum oleum, secum uinum. Que quidem ego puto,  non propter istum unum seminecem, sed propter alios quoque qui ob uarias causas fuerant uulnerati, et indigebant alligaturis, et oleo, et uino, secum portasse Samaritem. Habebat oleum de quo scriptum est: Ut exhilaret faciem in oleo ; haud dubium quin eius qui curatus fuerat, oleo etiam tumores uulnerum sedarentur. Sed et uino mundat uulnera, asperitatis aliquid admiscens: eumque qui fuerat uulneratus imposuit iumento, id est, proprio corpori, iuxta id quod est, hominem dignatus assumere. Iste Samaritanus peccata nostra portat , et pro nobis dolet, portat  seminecem, inducit in pandochium, id est, in Ecclesiam, que omnes suscipit, et nulli auxilium suum denegat, ad quam cunctos prouocat iehsu dicens: uenite ad me, omnes qui laboratis et onerati 351-352 estis, et ego reficiam uos . Et postquam induxit eum, non statim recedit, sed uno die in stabulo cum seminece perseuerat, et curat uulnera non solum in die, uerum etiam in nocte, reliquam sollicitudinem suam et industriam tribuens. Cumque uellet mane proficisci, de probato argento suo, de probata pecunia sua tollit duos denarios, et onerat stabularium, haud dubium quin angelum Ecclesie, cui precipit ut diligenter curet eum, et ad sanitatem usque perducat, quem pro angustia temporis etiam ipse curauerat. Duo denarii notitia mihi uidetur  esse Patris et Filii, et scientia sacramenti, quomodo Pater in Filio, et Filius in Patre sit: [a 1Kb] qui uult, mercedes donantur angelo, ut diligentius curet sibi hominem commendatum, et promittitur ei quidquid de suo in medelam seminecis expenderit, illico esse reddendum. uere Legis et prophetie custos animarum iste uicinior, qui fecit misericordiam ei qui inciderat in latrones, et proximus eius apparuit non tam sermone quam opere. Quia ergo possibile est iuxta illud quod sequitur, imitari nos Christum, et misereri eorum qui inciderant in latrones, accedere ad eos, ligare uulnera, infundere oleum et uinum, imponere super proprium iumentum, et ferre onera ipsorum; propterea ad talia nos cohortans Filius Dei, non tam doctori legis quam nobis quoque  omnibus loquitur: uade et tu fac similiter. Que si similiter fecerimus, uitam consequemur eternam in Christo Iesu, cui est gloria et imperium in secula seculorum. Amen.



HOMILIA XXXu. De eo quod scriptum est: Quando uadis cum aduersario tuo, et cetera, usque ad eum locum ubi ait: Et nouissimum minutum reddes.

Nisi esset nobis natura insitum, id quod iustum est iudicandi, numquam Saluator diceret: Quare autem, et a uobismetipsis non quod iustum est iudicatis ? uerum ne ad probationem huius sententie longius euagemur, maxime cum multa difficiliora huic capitulo subnexa sint, tantum superbos significasse sufficiet. Quin potius animarum nostrarum ad Deum  uela pandamus, deprecemurque aduentum sermonis eius, ut interpretetur parabolam de qua scribitur: Quando uadis cum aduersario tuo ad principem, in uia da operam, ut liberes te ab eo, ne forte tradat te iudici, et iudex tradat te exactori, et in carcerem mittaris. Amen dico tibi, non inde exies, donec nouissimum minutum reddas . Quatuor personas poni uideo, aduersarii, principis, iudicis, exactoris, et quia uidetur euangelista Mattheus simile quid locutus in eo quod ait: Esto beneuolus aduersario tuo dum es in uia cum eo, quero utrum idem sensus sit, an aliqua sit uicinia, siquidem apud Mattheum una persona  pretermissa sit, et alia immutata. Pretermissus est princeps, et pro exactore minister insertus: aduersarius uero et iudex similiter ab utroque sunt positi. Imus itaque cum aduersario nostro ad principem, et oportet nos, dum adhuc in uia sumus, fortiter laborare, ut liberemur ab eo. Quoniam ambiguum [a 9Kb] quippe uerbum est, et potest tam ad principem quam aduersarium, referri: Ne forte tradat te, siue aduersarius, siue princeps, iudici, et iudex tradat te exactori, et non inde exies, donec nouissimum [b 18Kb] neutrum reddas: pro quo Mattheus ait: Donec reddas nouissimum quadrantem . uerbum uero nouissimum uterque scribit: discrepare autem sunt uisi, quod hic quadrantem, ille minutum posuit: quedam mihi sunt secretiora tangenda, ut intelligamus  alium esse aduersarium, alias tres personas, id est, principem, iudicem, exactorem. Legimus  iustitie et iniquitatis angelos super Abrahe salute et interitu disceptantes, dum utreque turme suo eum uolunt cetui uindicare. Quod si cui displicet, transeat 353-354 ad uolumen quod titulo pastoris scribitur, et inueniet cunctis hominibus [c 1Kb] duos adesse angelos: malum, qui ad peruersa exhortatur, et bonum qui ad optima queque persuadet. Scribitur alibi, quod assistant homini, siue in bonam, siue in malam partem duplices angeli. De bonis etiam Saluator meminit, dicens: Angeli eorum semper uident faciem Patris mei qui in celis est . Simul quere utrum paruulorum in Ecclesia semper  uideant angeli faciem Patris, et aliorum angeli non habeant libertatem uultum Patris attendere: neque enim sperandum est, omnium angelos uidere faciem Patris qui in celis est. Si fuero de Ecclesia, quamuis minimus sim, habet libertatem angelus meus et fiduciam semper uidere faciem Patris mei qui in celis est. Si autem forinsecus, nec de illa Ecclesia que non habet maculam aut rugam , aut quid istius modi, et ipsa re probor alienus esse a tali congregatione, non habet fiduciam angelus meus respiciendi uultum Patris mei qui in celis est. Quam ob causam angeli pro bonis solliciti sunt, scientes quod si nos bene gubernauerint, et ad salutem usque perduxerint, habeant etiam ipsi fiduciam uidendi faciem Patris. Quomodo enim si per curam eorum  et industriam salus hominibus comparatur, faciem patris semper attendunt: sic si per negligentiam eorum homo corruerit, etiam sui periculi rem esse non nesciunt. Et sicut bonus episcopus, et optimus Ecclesie dispensator scit sui meriti esse atque uirtutis, si oues gregis sibi crediti fuerint custodite,  ita intellige et de angelis. Ignominia angelo est si homo iustus creditus fuerit, et peccauerit: ut econtrario gloria est angelo si creditus sibi saltem minimus in Ecclesia fuerit. uidebunt enim non aliquando, sed semper, faciem Patris qui est in celis, cum alii semper non uideant. Secundum meritum enim eorum quorum angeli sunt, aut semper, aut numquam, uel parum, uel plus, faciem Dei angeli contemplabuntur. Cuius rei ad liquidum notitiam Deus nouerit, et si quis  fuerit inuentus quem Christus illuxerit. uideamus ergo primum quis sit aduersarius cum quo iter faciamus. Semper nobiscum est aduersarius. Infelices nos, atque miserabiles. Quotiescumque peccauerimus, aduersarius noster exsultat, sciens quoniam habet facultatem  apud principem seculi huius, qui se miserat exsultandi et gloriandi, eo quod aduersarius, uerbi gratia, huius uel illius, eum fecerit principi seculi huius esse subiectum per talia totque peccata, per hoc illudque delictum. Euenit autem interdum, ut si qui fuerit preparatus armatura Dei, et ex omni parte se texerit, conetur quidem aduersarius uulnus inferre, sed facultatem non habeat percutiendi. Semper nobiscum aduersarius graditur, numquam nos deserit, querit occasionem insidiarum, si quo modo nos subuertere queat, ut in principali [] cordis nostri malam subiiciat cogitationem. Quando uadis ad principem. Quisnam iste princeps est? Quando diuidebat Altissimus gentes, quando disseminabat filios Adam, statuit terminos nationum secundum  numerum angelorum Dei, et facta est portio Domini populus eius Iacob, funiculus hereditatis eius Isrel . Igitur principibus, id est, angelis ab exordio terra diuisa est. Daniel quippe manifestius quos Moyses angelos nominarat, principes esse testatur, dicens: Princeps regni Persarum, et princeps regni Grecorum, et Michel princeps gentium. Et unusquisque nostrum secum habet aduersarium coherentem, cuius opus est ducere nos ad principem, et dicere: O princeps, uerbi gratia, regni Persarum, iste qui subter erat tibi, eum ut opus fuerat, custodiui: nullus enim de reliquis principibus ad se potuit transducere, ne ille quidem, qui ad hoc se uenisse iactabat, ut de cunctis hereditatibus Persarum, siue Grecorum, omniumque nationum  raperet homines, et hereditate Dei faceret esse subiectos. Christus Dominus noster omnes principes uicit, et terminos eorum transiens, captiuos populos ad se transtulit in salutem. Et tu de parte alicuius principis eras: uenit iehsu et rapuit te 355-356 de potestate peruersa, et Deo Patri obtulit.  Aduersarius ergo noster ambulat, ducens nos ad principem suum. Unde ego credens omnia Scripturarum uerba habere rationem, non puto frustra iudicem [a 31Kb] apud Grecos, cum articulo positum, qui singularitatis significator est; principem uero sine articulo scriptum esse simpliciter. Quando uadis cum aduersario tuo. Signanter ait, tuo. Neque enim omnes omnium sunt aduersarii, sed singuli singulos habent, qui ubique eos sequantur, et sint comites. Quando uadis cum aduersario tuo ad principem. Non cum articulo principem posuit, ne certum uideretur ostendere; sed sine articulo, ut e pluribus unum esse monstraret: quod apud Grecos magis intelligitur. Unusquisque enim nostrum non habet proprium principem. Qui Syrus est, sub Syrorum principe est,  et unusquisque sub suo principe gentis est: si tamen hucusque processisse me sufficit, et ab hac disputatione ad aliam transire maiorem, ut ceteras quoque gentes etiam commemorem. Unde dicitur: uidete Isrel secundum carnem . Prudenti cepisse, dixisse est: licet et hoc in populo cepisse sermonem. Qui te uult, inquit, ducere ad principem suum, et ab alio principe conducere, quando uadis cum aduersario tuo ad principem, in uia da operam ut libereris ab eo. Nisi omni studio laboraueris, dum adhuc uiam carpis, antequam ingrediaris ad principem, priusquam princeps tradat te iudici ab aduersario preparatum, postea frustra conaberis. Da ergo operam, ut libereris ab eo, siue a principe ad quem te trahit aduersarius. Da operam ut habeas sapientiam,  iustitiam, fortitudinem, atque temperantiam, et tunc complebitur: Ecce homo, opera eius ante faciem suam. Nisi dederis operam, non poteris aduersarii pactum infringere, cuius amicitia est in Deum. Quando uadis cum aduersario tuo ad principem, in uia da operam. Latitat in hoc loco nescio quid, et secretum est, in uia da operam. Saluator ait: Ego sum uia, ueritas, et uita . Si dederis operam, ut libereris ab aduersario, esto in uia: et cum steteris in eo qui dicit: Ego sum uia, stetisse non sufficit, sed da operam ut libereris ab aduersario. Nisi dederis operam, ut ab aduersario libereris, que te sequantur ausculta. Trahit te ad iudicem aduersarius, siue princeps cum te susceperit ab aduersario, trahit te ad iudicem. Quam elegans uerbum, trahit,  ut ostendat quodammodo retractantes et nolentes ad condemnationem trahi et ire compelli? Quis enim homicida concito gradu pergit ad iudicem? quis gaudens ad condemnationem suam ire festinat, et non inuitus trahitur, ac repugnans. Scit enim se ad hoc ire, ut sententiam mortis accipiat. Ne forte trahat te ad iudicem. Quis putas iste iudex est? Ego nescio alium iudicem nisi Dominum meum Iesum Christum,  de quo alibi dicitur. Et statuet oues a dextris, hedos autem a sinistris. Et iterum: Qui confessus fuerit me, confitebor et ego eum coram Patre meo qui in celis est . Qui autem negauerit me coram hominibus, negabo eum coram Patre meo qui in celis est. Trahat te ad iudicem, et iudex tradat te exactori. Unusquisque nostrum per singula peccata damnum sustinet, et iuxta qualitatem rationemque delicti, damni magnitudo reputatur. Debeo aliquod de Scripturis afferre testimonium super damno mulctaque pecunie. Alius damnum sustinet quingentorum denariorum, et debet eos, alius quinquaginta denariis condemnatur: que summa ambobus a creditore conceditur. Porro alius, sicut Scriptura dicit: Oblatus est ei unus qui debebat decem millia talenta  , decem millibus talentorum condemnatur. Et quid me necesse est plura persequi? Unusquisque pro qualitate et quantitate peccati, diuersam mulcte sententiam expendit. Si parum est quod peccas, ferieris damno minuti, ut Lucas scripsit, ut uero Mattheus, quadrantis. uerumtamen etiam necesse est hoc ipsum quod exstitit debitor, soluere. Non enim inde exies nisi et minima queque persolueris. Qui uero fidelis est, nullo damno percutitur, sed quotidie ditatur: [b 48Kb] Totus enim mundus 357-358 diuitiarum eius est. Infidelis autem nec obolum habet. Alius damnatur denario, alius mna, alius talento. Et quesitor huius negotii, qui mensuras uniuersorum nouerit peccatorum. Hoc delictum talento condemnatur: illud peccatum mulctam istiusmodi  meretur. Scriptum est enim: Cum autem cepisset facere rationem. Supputanda est omnibus nobis gratia. Non est aliud tempus faciende rationis nisi tempus iudicii, quando liquido cognoscetur quid nobis creditum est, et quid lucri, quidue detrimenti fecerimus, quis nostrum acceperit mnam, qui unum talentum, quis duo, quis quinque . Necesse non est plura indicare, cum hoc in commune dixisse sufficiat, reddituros nos esse rationem: et si debitores inuenti fuerimus trahi ad iudicem, et a iudice exactori tradi. Singuli exactores proprios habemus: omnis uero multitudo, pluribus traditur, secundum id quod in Isaia scriptum est: Populus meus, exactores uestri spoliant uos, et qui potentes sunt dominantur uestri . Dominantur exactores,  si debuerimus aliquid. Si autem habuerimus fiduciam, et fronte libera uixerimus, seruabo preceptum libens: Reddite omnibus debita, cui tributum, tributum: cui timorem, timorem: cui uectigal, uectigal: cui honorem, honorem . Si omnibus uniuersa reddidero, uenio ad exactorem, et intrepida mente respondeo, Nihil tibi debeo. uenit exactor ad deposcendum, resisto ei. Scio enim quod si nichil  debuero, in me non habet potestatem. Quod si debitor fuero, mittet me exactor meus in carcerem, illo ordine qui predictus est. Aduersarius enim me ducit ad principem, princeps, ad iudicem, et iudex tradet me exactori, et exactor mittet in carcerem. Que [a 2Kb] est lex carceris istius? Non egredior ex eo, neque me exactor patitur exire, nisi debitum omne persoluero. Non habet exactor potestatem, ut mihi saltem quadrantem, uel minimam portionem ualeat concedere, unus est, qui debitoribus non habentibus unde persoluant, potest concedere. Accessit, inquit, ad eum unus qui debebat quingentos denarios, et alius quinquaginta: et cum non haberent unde redderent, ambobus donauit . Qui donauit, Dominus est: iste uero qui exactor est, non est dominus, sed  a domino ad exigenda debita prepositus. Non fuisti dignus ut tibi quingenti, siue quinquaginta denarii donarentur, nec audire meruisti, dimissa sunt tibi delicta tua: sed mitteris in carcerem, et ibi exigeris per laborem et opera, siue per penas atque supplicia, et non inde exies nisi reddideris quadrantem, uel nouissimum minutum, quod [b 7Kb] Grece tenue dici potest. Peccata autem nostra pinguia sunt. Scribitur enim: Incrassatum est cor populi huius . Aut comparatione maioris, tenue atque subtile. Beatus est igitur, primum qui non peccat, secundo ut in collatione aliquis saltem tenue peccatum habeat. Et inter ipsa quoque tenuia atque subtilia, est diuersitas peccatorum. Nisi esset pecunia subtilis, numquam diceretur: Non exies inde,  donec reddas nouissimum quadrantem. Quomodo sine pecunia diceret nouissimum minutum, quod est denarius, siue nummus, siue obolus, uel statera. Quod si magnam pecuniam debuerimus, sicut ille qui scribitur decem millia talenta debuisse , quanto tempore claudamur in carcere, donec reddamus debitum, non possum manifeste pronuntiare. Si enim qui parum debet, non egredietur, nisi exsoluat minutum quadrantem: utique qui tanto debito fuerit obnoxius infinita ei ad reddendum debitum secula numerabuntur. Quapropter [c 1Kb] demus operam, ut liberemur ab aduersario, dum sumus in uia, et iungamur Domino Iesu, cui est gloria et imperium in secula seculorum. Amen.



359-360 HOMILIA XXXuI. De eo quod scriptum est: Qui uoluerit animam suam saluare, perdet eam, usque ad eum locum ubi ait: Regnum Dei intra uos est.


Qui quesierit, inquit, animam suam saluare, perdet  et qui perdiderit eam, saluabit eam. Martyres querunt saluare animam suam: propterea perdunt, ut saluent eam. Qui uero uolunt saluare animam suam, ut non perdant eam, hi et corpus et animam perdunt pariter in gehennam. Quamobrem nolite timere eos, ait, qui possunt corpus occidere, sed timete magis cum qui potest animam et corpus perdere in gehennam . Hoc ad propositum, iuxta uires ingenii nostri breuiter dixerimus. Animalis autem non recipit ea que sunt spiritus : et idcirco saluari non potest. Seminatur corpus animale, surgit corpus spiritale . Porro qui adheret Domino, spiritus unus efficitur. Si ergo qui Domino copulatur, cum animalis esset per id in spiritalem uertitur, et unus est spiritus: nos quoque perdamus  animam nostram, ut adherentes Domino in unum spiritum transformemur. Sed et de regno Dei interrogatus, respondit Saluator Phariseis: Quando uenerit, inquit, non uenit regnum Dei cum obseruatione, neque dicunt, ecce hic, aut ecce ibi. Regnum enim Dei intra uos est . Non omnibus Saluator dicit, regnum Dei intra uos est: siquidem in peccatoribus regnum peccati est, et absque ulla ambiguitate, aut regnum peccati, aut regnum Dei in corde nostro imperat. Unde siue que facimus, siue que loquimur, siue que cogitamus, contemplemur attentius, et tunc uidebimus utrum Dei imperium regnet in nobis, an imperium delictorum. Quam diuersitatem sciens Apostolus, quosdam commonet, dicens: Non regnet peccatum in mortali uestro corpore . Si quis  nostrum desiderat regnum Dei, regnatur ab eo. Si quis auaritie ardore cruciatur, regnatur ab auaritia. Porro qui iniustitiam reginam habet, regnatur ab ea. Qui uane glorie ambitione sustollitur, regnat ei aura popularis. Qui meret, qui aliquid reformidat, qui amat, qui desiderat, imperant ei singula, prout perturbationibus uariis possidetur. Que omnia cognoscentes, et quam multa sint genera regnorum, surgamus precemurque Deum, ut auferat a nobis regnum inimici, et possimus sub regno esse Dei omnipotentis, id est sub regno sapientie, pacis, iustitie, ueritatis, que cuncta in unigenito Dei Filio intelliguntur, cui est gloria et imperium in secula seculorum. Amen.



HOMILIA XXXuII. De eo quod a discipulis pullus asine solutus est.

 Lectum est in Euangelio secundum Lucam, quomodo cum uenisset Saluator Bethphage, et Bethaniam iuxta montem Oliueti, miserit duos e discipulis suis, ut soluerent pullum asine, qui uinctus erat, et super  quem nullus hominum aliquando sederat . Quod quidem mihi uidetur magis ad altiorem intelligentiam, quam ad simplicem historiam pertinere. Asinus uinctus erat. Ubinam? Contra Bethphage et Bethaniam. E quibus Bethania interpretatur [a 1Kb] domus obedientie, Bethphage uero, domus maxillarum: sacerdotalis 361-362 quidam locus: maxille enim sacerdotibus dabantur, sicut in lege precipitur. Illuc ergo ubi obedientia, ubi locus sacerdotibus mancipatus, mittit Saluator discipulos suos, ut soluant pullum asine super quem nullus hominum aliquando sederat. Porro quid aliud super asinum sedere potest absque homine? uolo paulisper exemplum sumere, ut quod dicturus sum, possit intelligi. Scriptum est in Isaia: uisio quadrupedum in tribulatione  et angustia , et reliqua, usque ad eum locum ubi ait: Non proderunt eis diuitie aspidum. Unusquisque nostrum consideret quantas opes aspidum ante portauerit, quantas diuitias bestiarum, et quomodo numquam rationabilis homo sederit super asinum nostrum, non sermo Moysi, non Isaie, non Ieremie, nec reliquorum omnium prophetarum: et uidebit tunc sedisse super nos sermonem Dei atque rationem, quando uenit Dominus iehsu, et precepit discipulis suis, ut euntes soluerent pullum asine, qui prius uinctus fuerat, ut liber incederet. Solutus itaque pullus asine adducitur ad Iesum, ad cuius solutionem mittens discipulos dixerat: Si quis uos interrogauerit quare soluitis pullum, dicite ei quia Dominus necessarium illum habet. Multi erant domini  huius pulli [b 1Kb] antequam Saluator cum haberet necessarium: postquam uero ille cepit esse dominus, plures domini esse cessauerunt. Nemo enim potest Deo seruire et mammone. Quando malitie seruierimus, multis sumus passionibus uitiisque subiecti. Soluitur ergo pullus, quia Dominus necessarium cum habet. uos estis pullus asine, quid uestri Filius Dei necessarium habet? quid a uobis expetit? salute uestra opus habet, cupit uos solui uinculis peccatorum. Deinde mittunt discipuli uestes suas super asinum, et sedere faciunt Saluatorem. Assumunt sermonem Dei, et imponunt cum super animas auditorum. uestibus exuuntur, substernunt eas in uia. Super nos sunt uestimenta apostolorum: opera eorum bona, ornamenta nostra sunt, uolunt apostoli  indumenta sua calcari a nobis. Et reuera solutus a discipulis asinus, et portans Iesum, incidit super uestimenta apostolorum, quando doctrinam eorum imitatur et uitam. Quis nostrum ita beatus est, ut sedeat super illum iehsu? Qui quamdiu in monte fuit, cum suis apostolis morabatur: quando uero cepit uicinus esse descensui, tum occurrit ei turba populorum. Si non uenisset ad descensum, non ei poterat occurrere multitudo. Descendit, seditque super pullum asine, et omnis populus uoce consona  laudabat Deum. Quod Pharisei uidentes, dicebant Domino: Increpas eos. Quibus ille respondit: Si isti tacuerint, lapides clamabunt . Quando nos loquimur, lapides silent: quando nos tacemus, lapides clamant. Potest enim Dominus de lapidibus istis suscitare filios Abrahe. Quo tempore nos tacebimus? Quando refrixerit caritas multorum, quando illud quod a Saluatore predicatum est, fuerit impletum: Putas ueniens Filius hominis inueniet fidem super terram? Propterea Domini misericordiam deprecemur, ne nobis tacentibus, lapides clamitent; sed loquamur et laudemus Deum in Patre, et Filio, et Spiritu sancto: cui est gloria et imperium in secula seculorum. Amen.



HOMILIA XXXuIII. De eo quod scriptum est: Cum autem appropinquasset, uidit ciuitatem, et fleuit super eam, usque ad eum locum ubi ait: Eiecit omnes uendentes columbas. Cap. XIX.


Cum appropinquasset Ierusalem Dominus noster, uidens eam fleuit, et dixit: Si cognosceres et tu in die ista que ad pacem sunt tibi; nunc autem abscondita sunt ab oculis tuis, quoniam uenient dies super te, et circumdabunt te inimici tui uallo. Sacramenta sunt que dicuntur, et speramus, pandente Deo, aperire posse 363-364 quod latitat. Primum ergo de fletu eius uidendum. Omnes beatitudines quas locutus est in Euangelio iehsu, suo firmat exemplo, et quod docuit, pro testimonio probat. Beati, inquit, mites. Huic simile est de semetipso: Discite a me, quoniam mitis sum  . Beati pacifici: et quis alius ita pacificus, ut Dominus meus iehsu, qui est pax nostra, qui soluit inimicitiam, et in sua eam carne destruxit? Beati qui persecutionem patiuntur propter iustitiam. Nemo sic persecutionem passus est propter iustitiam, ut Dominus iehsu, qui pro peccatis nostris crucifixus est. Omnes igitur beatitudines in semetipso Dominus ostendit. Ad quam similitudinem etiam illud quod dixerat, Beati flentes, ipse fleuit, ut huius quoque beatitudinis iaceret fundamenta. Fleuit autem super Ierusalem, dicens: Si cognouisses et tu in die ista que ad pacem sunt tibi, nunc autem abscondita sunt ab oculis tuis, et reliqua, usque ad cum locum ubi ait: Eo quod non cognoueris tempus uisitationis tue. Dicat aliquis auditorum: Manifesta sunt que dicuntur, et  opere completa de Ierusalem. Circumdedit enim eam Romanus exercitus, et ad internecionem usque uastauit, tempusque ueniet quando lapis super lapidem non relinquetur super eam. Non nego et illam quidem Ierusalem propter habitatorum scelera fuisse destructam, sed quero si et ad hanc nostram Ierusalem fletus iste pertineat. Nos enim sumus Ierusalem que defletur, qui nobis uidemur intuitum habere maiorem. Quod si post mysteria ueritatis, post sermonem Euangelii, post doctrinam Ecclesie, post uisionem  sacramentorum eius, aliquis e nobis peccauerit, plangitur atque fletur. Nemo enim gentilis fletur, sed ille qui fuit de Ierusalem, quod post peccata circumdant eam inimici, contrarie uidelicet fortitudines, spiritus nequam, et immittant in circuitu eius uallum, et obsideant eam, et lapidem super lapidem non relinquant: maxime si post multam continentiam, post aliquot annos castitatis uictus quis fuerit, blandimentisque carnis illectus patientiam pudicitiamque amiserit. Si fueris fornicatus, lapidem super lapidem non relinquent super te. Ait enim in alio loco: Non recordabor priorum iustitiarum eius: in peccato suo, in quo deprehensus fuerit, in ipso iudicabo eum . Hec est ergo que defletur Ierusalem. Post que dicitur: Ingressus est templum.  Quod cum fuisset ingressus, eiecit eos qui uendebant columbas. Non eiecit ementes, qui enim emunt, et quod emerint possident. Illos eiecit de templo Patris iehsu, qui uendunt et abiiciunt quod habuerant, in similitudinem illius luxuriosi filii, qui substantiam suam accepit a patre, et uniuersa perdidit nimie potando . Si quis ergo uendit, eiicitur, precipue si uendebat columbas. Quare alias aues non posuit nisi columbas? Hoc animal simplex est, et decorum. uereor ne et in nobis uitium istius modi deprehendatur. Si enim ea que mihi a sancto Spiritu reuelata sunt, et credita, ut in uulgus efferrem, pretio uendidero, et absque mercede non docuero, quid aliud facio, nisi columbas, id est, Spiritum sanctum uendo? Quem cum uendidero, eiicior  de templo Dei. Quapropter rogemus Dominum, ut omnes emamus potius quam uendamus. Si enim non uendiderimus, cognoscimus et intelligimus salutem nostram: alioquin inimici circumdabunt urbem nostram. Quod si semel nos exercitus hostilis cinxerit, lacrymas Dei non merebimur. Surgamus ergo diluculo, et obsecremus Dominum, ut saltem micas que de mensa eius cadunt, comedere possimus. Miratur Scriptura reginam Saba uenisse ab extremo terre audire sapientiam Salomonis: que cum uidisset prandium, et supellectilem, et ministeria domus eius, obstupuit, et tota in miraculo fuit . Nos si tantas Domini nostri opes, tantam sermonis supellectilem, et abundantiam doctrinarum non libenter amplectimur, si non comedimus panem uite,  si non carnibus Christi uescimur, et cruore potamur, si contemnimus dapes Saluatoris nostri, scire debemus quod habeat Deus, et benignitatem, et seueritatem. E quibus benignitatem eius magis orare debemus, in Christo Iesu Domino nostro: cui est gloria et imperium in secula seculorum. Amen.



365-366 HOMILIA XXXIX. De questione Sadduceorum, quam proposuerant Domino, mulieris eius que septem uiros habuit; et rursus de denario quem sibi Saluator iussit ostendi. Cap. XX.


Est heresis in Iudeis, que dicitur Sadduceorum, hec resurrectionem mortuorum negat, et putat animam interire cum corpore, nec post mortem ultra respirare. Igitur questionem Domino proponente, composuerunt fabulam mulieris septem uirorum, que post primum uirum ad resuscitandum semen prioris alterum duxerit: quo mortuo, tertium quoque, et rursum quartum: atque in hunc modum ad septimum usque peruenerat. Queritur ergo in resurrectione mortuorum, quis eam sibi e septem fratribus sit uindicaturus uxorem. Hoc autem problema insidiantes uerbis Saluatoris, eo tempore proposuerunt,  quo eum uiderant de resurrectione docere discipulos. Quibus respondens Saluator ait: Erratis, nescientes Scripturas, neque uirtutem Dei. In resurrectione enim mortuorum neque nubent, neque nubentur, sed erunt sicut angeli in celis. Qui erunt sicut angeli, utique [a 1Kb] angeli erunt. Simulque discendum, quod angeli connubia non habeant. Hic uero ubi mors, et nuptie, et liberi necessarii sunt: ubi immortales, nec coniugio opus est, nec filiis. Proponam mihi questionem ualde molestam, et que non facile soluitur, ex persona eorum, qui studiosissimi Scripturarum sunt, et die ac nocte meditantur in Lege Domini . Ubi, inquiunt, scriptum est: Quia neque nubent, neque nubentur? Tam uetus quam nouum Testamentum memoria ac mente perlustrans, nusquam  memini tale quid relatum. Quod si forte me fallit, qui plus nouit doceat. Libenter disco quod nescio. Sed quantum ego existimo, nec in ueteri, nec in nouo instrumento quidquam tale reperiet. Omnis ergo eorum error de prophetica, quam non intelligunt, lectione surrexit: e quibus illud est in Isaia: Lecti mei non habebunt liberos in maledictionem . Et in Deuteronomio in benedictionibus: Benedicti filii uteri tui . Et putant hec futura in resurrectione, non intelligentes spiritales benedictiones esse predictas. Paulus enim uas electionis, omnes has benedictiones, que ponuntur in Lege, spiritaliter interpretans, et sciens non esse carnales, ad Ephesios loquitur: Benedictus Deus, et Pater Domini nostri Iesu Christi, qui benedixit  nos in omni benedictione spiritali, cum a mortuis resurgentes eternam beatitudinem consequeremur . Sed et in psalmis simile quid reperientes, eodem labuntur errore. Uxor, inquit, tua sicut uitis abundans in lateribus domus tue, filii tui sicut nouelle oliuarum in circuitu mense tue , usque ad eum locum ubi ait: Benedicat te Dominus ex Sion, et uideas que bona sunt Ierusalem. Ergo cum instructa fuerit Ierusalem, et instaurata in antiquum statum,  tunc uisurus est bona que Scriptura commemorat. Qui spiritaliter intelligunt Ierusalem, et de ea dici sciunt que celestis est, que sursum est, que est mater nostra ; uidebunt bona illius, de quibus sepe diximus, et id quod nunc de psalmo posuimus: Uxor tua sicut uitis abundans in lateribus domus tue, filii tui sicut nouelle oliuarum in circuitu mense tue. Que omnia corporaliter intelligentibus Sadduceis, [a 1Kb] qui erant portio Iudeorum, 365-366 dicit Saluator: Nescitis Scripturas, neque uirtutem Dei. Hec de questione, quam Sadducei Domino proposuerunt, breuiter dicta sint. Porro [b 1Kb] quod adiectum est de imagine Cesaris, etiam super hoc debemus pauca perstringere. Putant quidam a Saluatore dictum esse simpliciter: Reddite que sunt Cesaris,  Cesari, id est, tributum reddite quod debetis. Quis enim nostrum de tributis reddendis Cesari contradicit? Habet igitur locus quiddam mystici atque secreti. Due sunt imagines hominis, unam quam accepit a Deo factus in principio, sicut in Genesi scriptum est: Iuxta imaginem et similitudinem Dei ; altera choici, id est, terreni, postquam propter inobedientiam atque peccatum eiectus de paradiso assumpsit eam, principis seculi huius suasus illecebris. Sicut enim nummus atque denarius habet imaginem imperatorum mundi; sic qui facit opera rectoris tenebrarum istarum, portat imaginem eius cuius habet opera; quam precepit iehsu esse reddendam et proiiciendam de uultu nostro, assumendamque eam imaginem, iuxta quam a  principio ad similitudinem Dei conditi sumus. Atque ita fit, ut que Cesaris sunt, Cesari, et que Dei, reddamus Deo. Ostendite, inquit, mihi nummum. Pro  quo in Mattheo scribitur denarius . Quem cum accepisset, ait: Cuius scriptionem habet? Qui respondentes, dixerunt: Cesaris. Ad quos rursum; reddite ergo, inquit, que sunt Cesaris Cesari, et que sunt Dei Deo. Quorum consequentiam et Paulus locutus est, dicens: Sicut portauimus imaginem choici, portemus et imaginem celestis . Quod ergo ait: Reddite que sunt Cesaris Cesari, hoc dicit: Deponite personam choici, abiicite imaginem terrenam, ut possitis uobis personam celestis imponentes, reddere que sunt Dei Deo. Repetit nos Deus. Quidnam repetit? Lege Moysen: Et nunc quid Dominus repetit a te? et reliqua que sequuntur. Postulat igitur a nobis Deus, et deprecatur, non quia necessarium habet aliquid, ut ei tribuamus:  postulat et postquam ei dederimus, idipsum tribuat in salutem. Quod ut manifestius fiat, ponam parabolam mnarum. Qui unam acceperat mnam, et fecerat decem; et obtulit Domino, a quo sibi credita mna fuerat, accepit et aliam quam antea non habebat. Illius enim mnam, qui non multiplicauerat quod accepit, iubet Dominus auferri, et dari ei qui alias habet. Tollite, inquit, mnam, et date ei qui habet decem mnas. Atque in hunc modum que dederimus Deo, nobis ea ipsa restituet cum his que ante non habueramus. Exigit et postulat a nobis Deus, ut habeat occasionem donandi, ut ipsi tribuat qui erogauit. Ipsius enim gratia duplicata est mna, et dignus quibusque plus datum est quam sperabant. Quapropter surgentes oremus Deum, ut digni simus offerre  ei munera que nobis restituat, et pro terrenis celestia largiatur, in Christo Iesu, cui est gloria et imperium in secula seculorum. Amen.





S. EUSEBII HIERONYMI STRIDONENSIS PRESBYTERI [a 1Kb] COMMENTARIORUM IN EPISTOLAM AD GALATAS LIBRI TRES. 



PROLOGUS.

 367-368 Pauci admodum dies sunt, [b 1Kb] ex quo epistolam Pauli ad Philemonem interpretatus, ad Galatas transcenderam, multis retrorsum in medio pretermissis; et ecce subito littere mihi de Urbe allate sunt, nuntiantes et Albinam uenerabilem anum presentie Domini redditam, et sanctam Marcellam matris contubernio destitutam, magis nunc uestrum, o Paula et Eustochium, flagitare solatium. Et quia hoc interim fieri non potest, propter grandia maris in medio spatia atque terrarum, repente uulnus impressum saltem Scripturarum uellem curare medicamine. Scio equidem ardorem eius, scio fidem, quam flammam semper habeat in pectore, superare sexum, obliuisci hominis, et diuinorum uoluminum tympano concrepante, rubrum huius  seculi pelagus transfretare. Certe cum Rome essem, numquam tam festina me uidit, ut non de Scripturis aliquid interrogaret. Neque uero more Pythagorico quidquid responderam, rectum putabat: nec sine ratione preiudicata apud eam ualebat  auctoritas; sed examinabat omnia, et sagaci mente uniuersa pensabat, ut me sentirem non tam discipulam habere, quam iudicem. Itaque quod et illi absenti pergratum fore, et uobis que in presentiarum estis, utile existimo, aggrediar opus intentatum ante me lingue nostre scriptoribus, et a Grecis quoque ipsis uix paucis, ut rei poscebat dignitas, usurpatum. Non quod ignorem Caium Marium 369-370 uictorinum, qui Rome, [c 1Kb] me puero, rhetoricam docuit, edidisse Commentarios in Apostolum; sed quod occupatus ille eruditione secularium litterarum, Scripturas omnino [d 1Kb] sanctas ignorauerit: et nemo possit, quamuis eloquens, de eo bene disputare, quod nesciat. Quid [e 1Kb] igitur, ego stultus aut temerarius, qui id pollicear quod ille non potuit?  Minime. Quin potius [f 1Kb] in eo, ut mihi uideor, cautior atque timidior, quod imbecillitatem uirium mearum sentiens, Origenis Commentarios sum secutus. Scripsit enim ille uir in epistolam Pauli ad Galatas quinque [g 1Kb] proprie uolumina, et decimum  Stromatum suorum librum commatico super explanatione eius sermone compleuit: Tractatus quoque uarios, et Excerpta, que uel sola possint [Al. possent] sufficere, composuit. Pretermitto Didymum, uidentem meum, et Laodicenum  de Ecclesia nuper egressum, et Alexandrum ueterem hereticum, Eusebium quoque Emesenum, et Theodorum Heracleoten, qui et ipsi nonnullos super hac re Commentariolos [Al. Commentarios] reliquerunt. E quibus si uel pauca decerperem, fieret aliquid quod non penitus contemneretur. Itaque ut simpliciter fatear, legi hec omnia, et in mente mea plurima coaceruans, accito notario, uel mea, uel aliena dictaui, nec ordinis, nec uerborum interdum, nec sensuum [a 1Kb] memoriam retentans. Iam  Domini tantum misericordie est, ne per imperitiam nostram ab aliis bene dicta dispereant, et non placeant inter extraneos, que placent inter suos. Argumentum itaque Epistole huius breuiter comprehendens, [b 1Kb] hac prefatione commoneo, ut sciatis eamdem esse materiam et Epistole Pauli ad Galatas, et que ad Romanos scripta est. Sed hoc differre inter utramque, quod in illa altiori sensu et profundioribus usus est argumentis, hic quasi ad eos scribens, de quibus in consequentibus ait: O insensati Galate: Et: Sic insipientes estis, tali se sermone moderatus est, quod increparet potius, quam doceret: et quem possent stulti intelligere, ut communes sententias, communi oratione uestiret, et quos ratio suadere non poterat, reuocaret  auctoritas. Nullus quidem Apostoli sermo est, [c 1Kb] uel per Epistolam, uel presentis, in quo non laboret docere antique Legis onera deposita, et omnia illa que in typis et imaginibus precesserunt, id est, otium sabbati, circumcisionis iniuriam, Kalendarum et trium per annum solemnitatum recursus,  scrupulositatem ciborum, et per dies singulos lauacra iterum sordidanda, 371-372 gratia Euangelii subrepente cessasse, quam non sanguis uictimarum, sed fides anime credentis impleret. uerum alibi pro parte, et ut se aliud agenti hec questio obtulerat, ex latere disputatum est, et pene perstrictum. In his autem duabus, ut dixi, Epistolis, specialiter antique legis cessatio, et noue introductio continetur. Sed ad Galatas hoc proprium habet, quod non scribit ad eos qui ex Iudeis in Christum crediderant, et paternas putabant ceremonias obseruandas: sed ad eos qui ex gentibus fidem Euangelii receperant, et rursum retro lapsi, quorumdam fuerant auctoritate deterriti, asserentium Petrum quoque et Iacobum, et totas Iudee  Ecclesias, Euangelium Christi cum lege ueteri miscuisse. Ipsum etiam Paulum aliud in Iudea facere, aliud nationibus predicare: et frustra eos in Crucifixum credere, si id negligendum putarent quod Apostolorum [d 1Kb] principes obseruarent. Quamobrem ita caute inter utrumque et medius incedit, ut nec Euangelii prodat gratiam, pressus pondere et auctoritate maiorum, nec precessoribus faciat iniuriam, dum assertor est gratie: oblique uero et quasi per cuniculos latenter incedens: ut [Al. et] Petrum doceat pro commissa sibi circumcisionis plebe facere, ne ab antiquo repente uiuendi more desciscens, in crucem scandalizata non crederet, et sibi predicatione gentium credita, [e 1Kb] equum esse id pro ueritate defendere, quod  alius pro dispensatione simularet. Quod nequaquam intelligens [f 39Kb] Bataneotes et sceleratus ille Porphyrius, in primo operis sui aduersum nos libro, Petrum a Paulo obiecit esse reprehensum, quod non recto pede incederet ad euangelizandum: uolens et illi maculam erroris inurere, et huic procacitatis,  et in commune ficti dogmatis accusare mendacium, dum inter se Ecclesiarum principes discrepent [Al. discreparent]. Que quidem et nunc, orantibus uobis, leuiter quo sensu sint dicta, contingimus,  et in suis locis plenius exsequemur. Sed iam tempus est, ut ipsius Apostoli uerba ponentes, singula queque pandamus.



LIBER PRIMUS.


  373 Paulus apostolus, non ab hominibus, neque per hominem: sed per Iesum Christum et Deum Patrem, qui suscitauit eum a mortuis. Non superbe, ut quidam putant, sed necessarie, neque ab hominibus, neque per hominem, se Apostolum  esse proponit: sed per Iesum Christum, et Deum Patrem, ut eos qui Paulum extra duodecim apostolos uentilabant, et nescio unde subito prorupisse, uel a maioribus ordinatum [a 1Kb] astruebant, hac auctoritate confunderet. Potest autem et oblique in Petrum et in ceteros dictum accipi, quod non ab apostolis ei sit traditum Euangelium: sed ab ipso Iesu Christo, qui et illos apostolos elegerat. Hoc autem totum ideo preparatur, ut nemo sibi contra Legis onera pro Euangelii gratia disputanti, possit opponere: sed Petrus hoc dixit, sed apostoli hoc statuerunt, sed precessores tui aliud decreuerunt. Quod quidem in sequentibus, nunc quasi occulto sermone preludens, manifestius facit; dum ab eis qui uidentur esse aliquid, nichil in se collatum refert,  et ipsi Petro in faciem restitisse se scribit, nulla se dicens necessitate compulsum, ut hypocrisi cederet Iudeorum. Quod si temerarium quibusdam uidetur, eum contra apostolos, quamuis occulte, locutum; qui Ierosolymam idcirco perrexerit [Al. perrexerat], ut cum eis conferret Euangelium, ne forte in uacuum curreret, aut cucurrisset, illo intelligentiam transferamus: Usque hodie [b 1Kb] a patriarchis Iudeorum apostolos mitti, a quibus etiam tunc reor Galatas deprauatos Legem obseruare cepisse, uel certe alios de Iudeis credentibus in Christum perrexisse Galatiam, qui assererent Petrum quoque apostolorum principem, et Iacobum fratrem Domini, Legis ceremonias custodire. Ad distinctionem itaque eorum  qui mittuntur ab hominibus, et sui, 374 qui sit missus a Christo, tale sumpsit exordium: Paulus apostolus, non ab hominibus, neque per hominem. Apostolus autem, hoc est, missus, Hebreorum proprie uocabulum est, quod Silas [Al. Silai], quoque sonat, cui a mittendo missi, nomen impositum est. Aiunt Hebrei inter ipsos quoque prophetas, et sanctos uiros esse quosdam, qui et prophete et apostoli sint, alios uero qui tantum prophete. Denique Moysen, cui dicitur: Et ego mittam te ad Pharaonem ; et ipse respondeat: Prouide alium quem mittas: Et Isaiam, cui loquitur Deus: Quem mittam et quis ibit ad populum istum ?  esse et apostolos et prophetas. Unde et nos possumus intelligere Ioannem quoque Baptistam et prophetam et apostolum appellandum, siquidem ait Scriptura: Fuit homo missus a Deo, cui nomen erat Ioannes . Et in Epistola ad Hebreos   propterea Paulum solita consuetudine nec nomen suum, nec apostoli uocabulum preposuisse, quia de Christo erat dicturus: Habentes ergo principem sacerdotum, et apostolum confessionis nostre Iesum; nec fuisse congruum, ut ubi Christus apostolus dicendus erat, ibi etiam Paulus apostolus poneretur. Quatuor autem genera apostolorum sunt. Unum, quod neque ab hominibus est, neque per hominem, sed per Iesum Christum, et Deum Patrem; aliud, quod a Deo quidem est; sed per hominem; tertium, quod ab homine, non a Deo; quartum, quod neque a Deo, neque per hominem, neque ab homine, sed a semetipso. De primo genere potest esse Isaias, ceterique prophete, et ipse apostolus  Paulus, qui neque ab hominibus, neque per hominem, sed a Deo Patre et Christo missus est. De secundo, iehsu filius Naue, qui a Deo quidem est apostolus constitutus, sed per hominem, Moysen. Tertium genus est, cum hominum 375 fauore et studio aliquis ordinatur. Ut nunc uidemus plurimos non Dei iudicio, sed redempto fauore uulgi in sacerdotium subrogari. Quartum est pseudoprophetarum et pseudoapostolorum, de quibus apostolus: Istiusmodi, inquit, pseudoapostoli, operarii iniquitatis, transfigurantes se in apostolos Christi, qui dicunt: Hec dicit Dominus: et Dominus non misit eos . uerum non talis apostolus Paulus, qui neque ab hominibus, neque per hominem, sed a Deo Patre per Iesum Christum missus est. Ex quo approbatur,  Ebionis et Photini etiam hinc heresis retundenda, quod Dominus noster iehsu Christus, Deus sit: dum Apostolus quia a Christo ad predicationem Euangelii missus est, negat se missum esse ab homine. Subrepunt hoc loco cetere hereses, que putatiuam Christi carnem uendicantes, Deum aiunt Christum esse, non hominem. Necnon et noua heresis, que dimidiatam Christi asserit dispensationem. Atque ita Ecclesie fides inter tanta falsorum dogmatum naufragia constituta, si Christum fateatur [Al. fateretur] hominem, Ebion Photinusque subrepunt: si Deum esse contenderit, Manicheus, et Marcion, nouelli dogmatis [c 1Kb] auctor ebulliunt. In commun  itaque audiant, Christum et Deum esse et hominem. Non quod alius Deus sit, et alius homo: sed qui Deus semper erat, homo ob nostram salutem esse dignatus est. Sciendum quoque in Marcionis [a 1Kb] Apostolo non esse scriptum, et per Deum Patrem, uolentis exponere Christum non a Deo Patre, sed per semetipsum suscitatum, ut est illud: Soluite templum hoc, et ego in triduo suscitabo illud . Necnon et alibi: Nemo tollit animam meam a me; sed ego pono eam a meipso. Potestatem habeo ponendi eam et rursum potestatem habeo sumendi illam .

 Et qui mecum sunt omnes fratres, Ecclesiis [Al. Ecclesie] Galatie. In aliis Epistolis, Sosthenes, et Siluanus, interdum et Timotheus  in exordio preponuntur: in hac tantum, quia necessaria erat auctoritas plurimorum, omnium fratrum nomen assumitur. Qui et ipsi forsitan ex circumcisione erant, et a Galatis non 376 contemptui ducebantur. Plurimum quippe facit ad populum corrigendum, multorum in una re sententia atque consensus. Quod autem ait, Ecclesiis Galatie; et hoc notandum quia hic tantum generaliter non ad unam Ecclesiam unius urbis, sed ad totius prouincie scribat Ecclesias, et Ecclesias uocet, quas postea errore arguat deprauatas. Ex quo noscendum dupliciter Ecclesiam posse dici, et eam que non habeat maculam aut rugam, et uere corpus Christi sit, et eam que in Christi nomine absque plenis perfectisque uirtutibus congregetur  . Quomodo sapientes bifariam nuncupantur, tam hi qui sunt plene perfecteque uirtutis, quam illi qui incipiunt, et in profectu positi sunt. De perfectis dicitur: Mittam in uos sapientes . De insipientibus: Argue sapientem, et diliget te . Qui enim plene consummateque uirtutis est, correptione non indiget. Iuxta hunc sensum de ceteris quoque uirtutibus intelligendum: quod scilicet fortis et prudens, pius, castus, iustus, et temperans, interdum plene, interdum abusiue accipiantur.

 Gratia uobis, et pax a Deo Patre, et Domino nostro Iesu Christo. Non ut in ceteris Epistolis, Dei Patris et Domini nostri Iesu Christi gratiam ponit, et pacem, per quas absque operum merito,  et peccata nobis concessa sunt pristina, et pax indulta post ueniam: sed prudenter iam causam agit aduersum eos qui fuerant a Lege preuenti, et putabant se posse ex operibus iustificari, ut scirent se saluos gratia, in eo perseuerare debere quod ceperant.

 Qui dedit semetipsum pro peccatis nostris, ut eriperet nos de presenti seculo malo, secundum uoluntatem Dei et Patris nostri, cui est gloria in  secula seculorum. Amen. Neque Filius se dedit pro peccatis nostris absque uoluntate Patris, neque Pater tradidit Filium sine Filii uoluntate; sed hec est uoluntas Filii, uoluntatem Patris implere ut ipse loquitur in psalmo: Ut facerem uoluntatem tuam, Deus meus, uolui . Dedit se autem Filius, ut iniustitiam que erat in nobis, iustitia ipse subuerteret. 377 Tradidit se sapientia, ut insipientiam expugnaret. Sanctitas et fortitudo se obtulit, ut spurcitiam, [b 1Kb] infirmitatemque deleret. Atque ita non solum in futuro seculo iuxta promissam spem qua credimus, sed etiam hic de presenti seculo nos liberauit: dum commortui Christo, transfiguramur in nouitatem sensus, et non sumus de hoc mundo, a quo merito nec amamur. Queritur quomodo presens seculum  malum dictum sit. Solent quippe heretici hinc capere occasiones, ut alium lucis et futuri seculi, alium tenebrarum et presentis asserant conditorem. Nos autem dicimus, non tam seculum ipsum, quod die ac nocte, annis currit et mensibus, appellari malum, quam , ea que in seculo fiant: quomodo sufficere dicitur diei malitia sua : et dies Iacob modici esse scribuntur et pessimi . Non quo spatium temporis, in quo uixit Iacob, malum fuerit, sed quo ea que sustinuit, per uaria eum exercuerint tentamenta. Denique eo tempore quo ille pro coniugibus seruiebat, et multis conflictabatur angustiis , Esau in requie erat, atque ita idem temporis spatium, alii bonum, alii malum fuit; nec scriptum esset in Ecclesiaste:  Ne dixeris quia dies mei priores [Al. peiores] erant boni super istos , nisi ad discrimen malorum. Unde Ioannes ait: Mundus omnis in maligno positus est . Non quod mundus ipse sit malus, sed quod mala in mundo fiant ab hominibus, Manducemus et bibamus, dicentibus, cras enim moriemur . Et ipse Apostolus: 378 Redimentes, inquit, tempus: quia dies mali sunt . Infamantur et saltus, cum latrociniis pleni sunt, non quo terra peccet et silue, sed quo infamiam homicidii loca quoque traxerint. Detestamur et gladium, quo humanus effusus est cruor, et calicem in quo uenenum temperatum est, non gladii, calicisque peccato; sed quod odium mereantur illi qui his male usi sunt. Ita et  seculum, quod est spatium temporum, non per semetipsum, aut bonum, aut malum est, sed per eos qui in illo sunt, aut bonum appellatur aut malum. Quapropter ualentini deliramenta et fabule contemnende sunt, qui triginta [c 1Kb] suos, ex eo quod in Scripturis secula legantur, affinxit, dicens eos esse animalia, et per quadradas et ogdoadas, decadas quoque et duodecadas, tot edidisse numeros  seculorum, quot Aeneia [a 1Kb] fetus scropha generauit. Querendum quoque quid sit inter seculum, et seculum seculi, siue secula seculorum, et ubi pro breui temporis spatio, ubi pro eternitate ponatur: quia in Hebreo seculum, id est, [b 1Kb] OLAM , ubi uAu litteram positam habuerit, eternitatem significat,  ubi uero sine uAu scribitur [c 1Kb] annum quinquagesimum, quem illi Iubileum uocant. Ob hanc causam et ille Hebreus qui propter uxorem et liberos amans Dominum suum aure pertunsa seruitio subiugatur, seruire iubetur in seculum , hoc est, usque ad annum quinquagesimum. [d 14Kb] Et Moabite et  Ammonite , non ingrediuntur Ecclesiam 379 Domini, usque ad quintam et decimam generationem, et usque in seculum: Quia omnis dura conditio Iubilei soluebatur aduentu. Quidam dicunt eumdem esse sensum in seculis seculorum, quem in sanctis sanctorum, in celis celorum, in operibus operum, in Canticis canticorum: et quam habent differentiam celi ad eos, quorum celissunt, et sancta, que sanctorum comparatione sunt sanctiora, et opera, que operum prelatione meliora sunt, et Cantica, que inter Cantica uniuersa precellunt: eamdam habere et seculum, que seculorum collatione sunt secula. Presens itaque seculum ita edisserunt, ut dicant ex eo tempore illud esse numerandum, ex quo celum et terra sunt condita, et currere usque  ad consummationem mundi, quo Christus iudicaturus est omnia. Reuocant quoque ultra, et in 380 priora promouent gradum, de preteritis et futuris seculis disputantes, bona an mala fuerint, seu futura sint: et in tam profundas incidunt questiones, ut libros quoque et infinita uolumina super hac dissertione condiderint. Quod autem prologus Pauli, AMEN, Hebreo sermone concluditur: AMEN , Septuaginta transtulerunt, , id est, fiat: Aquila , uere, siue fideliter. Quod etiam in Euangelio a Saluatore semper assumitur, sua per AMEN uerba firmante.

 Miror, quod [a 1Kb] tam cito tranferimini ab eo qui uos uocauit in gratiam Christi Iesu, in aliud Euangelium quod non est aliud, nisi si sunt  aliqui qui uos conturbant, et uolunt conuertere Euangelium Christi. uerbum translationis in Genesi primum legimus , ubi Enoch transtulit Deus, et non inueniebatur. Et in Regnorum postea libris , quando Achab a cultu Dei 381 ad idolorum uenerationem transtulit uxor sua Iezabel, ut faceret iuxta omnia que fecit Amorrheus,  quem disperdidit Dominus a facie filiorum Isrel. Sed cum sit utraque translatio, illa Dei est, hec diaboli. Qui transfertur a Deo, non inuenitur ab inimicis suis: nec ei potest insidiator obrepere. Hoc quippe significare estimo, et non inueniebatur. Qui uero transfertur a diabolo, in hoc transfertur quod uidetur esse, sed non est. Sapientes quoque seculi eos qui de dogmate transferuntur ad [b 33Kb] dogma, translatos uocant, ut Dionysius ille  ab his appellatus est Transpositus, siue Translatus, quod scilicet a priori decreto recedens, in contrarium recidisset. Miratur itaque Paulus: primum  quod translati sunt ab Euangelii libertate, in legalium operum seruitutem. Deinde quod tam cito translati: quia non eiusdem reatus est transferri ab aliquo [c 1Kb] difficulter, et cito transferri; ut in Martyrio non eadem pena plectitur, qui absque colluctatione et tormentis statim prosiluit ad negandum, et ille qui inter equuleos, fidiculas, ignesque distortus, compulsus est quod credebat, negare. Recens adhuc erat Euangelii predicatio, non grande tempus in medio, quo Galatas Apostolus ab idolis ad Christum traduxerat. Miratur itaque quomodo tam cito recesserint ab eo, ad cuius nomen dudum facti fuerant Christiani. Habet autem et locus ipse , quod ita suo ordine legi potest. Miror quod tam [Al. addit sic] cito transferimini a Christo Iesu, qui uos  uocauit in gratiam, dicens: Non ueni uocare iustos, sed peccatores ad penitentiam . Gratia quippe salui facti sumus, et non per legem . Translati autem, inquit, estis in aliud Euangelium, quod non est aliud: quia omne quod falsum est, non subsistit, et quod ueritati contrarium est, 382 non est, ut illud: Ne tradas, Domine, sceptrum  tuum his qui non sunt . Et ea que non erant, uocauit Deus, ut [a 1Kb] faceret esse quod non erat. Si autem hoc de his qui in eumdem credebant Deum, et easdem Scripturas habebant, dicitur, quod translati sint in aliud Euangelium, quod non est Euangelium, quid de Marcione et ceteris hereticis, qui Conditorem respuunt, et alterius Dei Christum simulant, estimare debemus? Qui non interpretatione legis [b 1Kb] et littere, uel pugna carnis et spiritus labuntur et corruunt, sed de toto Ecclesie iure discordant. Pulchre autem ait: Nisi sunt aliqui qui uos conturbent, et uolunt conuertere Euangelium Christi. uolunt, inquit, Euangelium Christi mutare, conuertere, turbare: sed non ualent. Quia huius nature est, ut non possit aliud esse, quam [c 1Kb] uerum est.  Omnis qui Euangelium alio interpretatur spiritu et mente quam scriptum est, credentes turbat, et conuertit Euangelium Christi, ut id quod in facie est, post tergum faciat, et ea que post tergum sunt, uertat in faciem. Si quis tantum litteram sequitur, posteriora ponit in faciem. Si quis Iudeorum interpretationibus acquiescit, post tergum mittit ea que ex natura sua in faciem constituta sunt. Necnon et illud congrue, quod translationis uerbum Galatis coaptatum est: [d 14Kb] Galatia enim translationem in nostra lingua sonat.

 Sed licet nos, aut angelus de celo euangelizet uobis, preter quam quod euangelizauimus uobis, anathema sit. Sicut prediximus, et nunc iterum dico: si quis uobis euangelizauerit preter id quod accepistis,  anathema sit. Potest et hyperbolice dictum accipi, non quo aut apostolus, aut angelus aliter potuerint predicare quam semel dixerant: sed etiamsi hoc posset fieri, ut et apostoli et angeli mutarentur: tamen non esse [Al. esset] ab eo quod semel acceptum fuerat, recedendum: maxime cum ipse apostolus in 383 alio loco firmitatem fidei sue ostendat dicens: Scio quia neque mors, neque uita, neque angeli, neque principatus, neque presentia, neque futura, neque fortitudo, neque altitudo, neque profundum, neque alia creatura, poterit nos separare a dilectione Dei, que est in Christo Iesu Domino nostro . ueritatem dico, non mentior, testimonium mihi perhibente conscientia mea . Hec quippe dicta non sunt eius qui possit a Christi  fide et dilectione aliquando discedere. Qui autem nolunt [e 52Kb] hoc dictum esse, sed uere:  quod scilicet possint et apostoli et angeli ad peiora conuerti, illud opponunt, quod et ipse Paulus scierit posse se labi, si segnius ageret, dicens: Subiicio autem corpus meum, et in seruitutem redigo, ne aliis predicans, ipse reprobus inueniar . Angelos quoque esse mutabiles, qui non seruauerint principatum suum; sed relinquentes proprium domicilium, in iudicio magni diei uinculis eternis sub caligine reseruantur . ||Dei solius naturam esse immutabilem, de quo scribitur: Tu uero ipse es . Et ipse de se: Ego Deus uester, et non mutor . Cecidisse luciferum, qui mane oriebatur; et eum qui mittebat [f 1Kb] quondam ad omnes gentes, in terra esse contritum. Eleganter in hoc loco uir doctissimus Tertullianus, aduersus Apellem,  et eius uirginem Philumenem, quam angelus quidam diabolici spiritus et peruersus impleuerat, hunc esse scribit angelum, cui multo antequam Apelles nasceretur, Spiritus sancti uaticinio sit anathema per Apostolum prophetatum. Porro , uerbum proprie Iudeorum est, et positum [Al. proprium] tam in Iesu Naue , quam in Numeris , quando omnia que erant in Iericho et Madianitarum detestationi et anathemati habenda Dominus imperauit. Interrogemus eos, qui Christum et apostolum Paulum, boni Dei et usque ad illud tempus ignorati, uel filium asserunt esse, uel seruum, qui maledicere nesciat, nec nouerit aliquem condemnare: quomodo nunc Apostolus eius, uerbo Iudeorum, id est, Creatoris 384 utatur: et perire uel angelum uel apostolum  uelit, cum ipse non soleat ulcisci. Quod autem addidit, sicut prediximus, et nunc iterum dico, ostendit se et in principio hoc ipsum cauentem, denuntiasse anathema eis qui aliter predicaturi erant, et nunc postquam predicatum est, id anathema decernere quod ante predixerat. Propterea autem et sibi, quem aliud in Iudea facere, aliud docere ingentibus criminabantur, et angelo quem maiorem etiam precessoribus suis apostolis esse constabat, anathema denuntiauit: ut non magna Petri et Ioannis putaretur auctoritas, cum nec sibi liceret qui eos ante docuerat, nec angelo aliter predicare, quam semel didicerant. Se itaque et angelum nominatim posuit; alios uero absque nomine. Si quis, inquit, uobis euangelizauerit, ut in generali uocabulo, nec  precessoribus faceret iniuriam; et tamen nomina eorum latenter ostenderet.

  Modo enim hominibus suadeo an Deo: aut quero hominibus placere? Si adhuc hominibus placerem, Christi seruus non essem. Non putemus ab Apostolo nos doceri, ut exemplo suo hominum iudicia contemnamus, qui in alio loco dixerit: Scientes ergo timorem Domini, hominibus suademus: Deo autem manifesti sumus ; et illud: Sine offensione estote, Iudeis, et gentibus, et Ecclesie Dei: sicut et ego omnibus per omnia placeo, non querens quod mihi utile est, sed quod multis, ut saluentur . Sed si fieri potest, ut pariter Deo et hominibus placeamus, placendum est et hominibus. Sin autem aliter non placemus hominibus, nisi Deo displiceamus: Deo magis quam hominibus placere debemus. Alioquin et ipse infert, cur omnibus per  omnia placeat: Non querens, inquiens, quod mihi utile est: sed quod multis, ut saluentur. Qui autem ex ea caritate, [a 1Kb] que non querit que sua sunt, sed que aliena sunt, placet omnibus ut saluentur: utique Deo primum placet, cui salus hominum cure est. Habet autem et uerbum, quod 385 hic specialiter additum est, modo, uel placendum esse pro tempore hominibus, uel displicendum: ut qui modo non placet propter Euangelii ueritatem, placuerit quondam ob salutem plurimorum. Placuerat Paulus aliquando Iudeis, cum emulator existens paternarum traditionum, sine querela ante in lege uersatus est: et tantum habuit in maiorum ceremoniis ardoris et fidei, ut in Stephani nece particeps fuerit [Al. fieret], et Damascum perrexerit ad eos, qui a lege  desciuerant, uinciendos . Sed postquam in uas electionis de persecutore translatus est, et cepit predicare fidem, quam quondam expugnauerat, cepit pariter displicere Iudeis, quibus ante placuerat. Hoc est ergo quod ait: Numquid quero Iudeis placere, quibus displicendo, Deo placui? Si enim illis placerem, adhuc Christi seruus non essem. Assererem quippe legem, et Euangelii gratiam destruerem. Nunc autem propterea nec in simulationem quidem obseruande legis adducor: quia non queo [Al. quero] et Deo placere pariter et Iudeis; quibus quicumque uerbum, suadere, de humano usu sumptum est, cum quis id quod ipse habet, et semel imbibit, etiam ceteris conatur inserere: et in plurimis Scripturarum locis legitur, ex  quibus illud est: Suasio non est ex eo qui uocauit uos . Necnon et in Actibus apostolorum: uenerunt ergo ad eum Iudei in hospitium multi: quibus exponebat, [b 1Kb] contestans eis regnum Dei, suadensque eis de Iesu, ex Lege Moysi et Prophetis usque ad uesperum. Hoc autem totum ideo, quia disseminatum [Al. diffamatum] de eo fuerat, occulte illum custodire Legem, et in Ierosolymis cum his qui iudaizabant, consortium miscuisse.

  Notum enim uobis facio, fratres, Euangelium quod euangelizatum est a me: quia non est secundum hominem, neque enim ego ab homine accepi illud, neque didici; sed per reuelationem Iesu Christi. Ex hoc loco Ebionis et Photini dogma conteritur: quod Deus sit Christus, et non tantum homo. Si enim Euangelium Pauli non est secundum hominem, neque ab homine accepit illud, aut didicit, sed per reuelationem Iesu Christi; 386 non est utique homo iehsu Christus, qui Paulo Euangelium reuelauit. Quod si non est homo, consequenter Deus est. Non quo hominem negemus assumptum; sed quo tantum hominem renuamus. Queritur utrum totius orbis Ecclesie Dei acceperint Euangelium, an hominis: quotus enim quisque nostrum per reuelationem  Christi didicit, et non homine predicante cognouit? Ad quod respondebimus, eos qui possunt dicere: An experimentum eius queritis, qui in me loquitur Christus ? Et: uiuo autem iam non ego, uiuit autem in me Christus , non tam ipsos docere, quam in ipsis Deum, qui ad sanctos loquatur: Ego dixi, dii estis, et filii excelsi omnes ; et statim de peccatoribus: uos autem ut homines moriemini, et tamquam unus de principibus cadetis. Cum igitur Paulus loquitur et Petrus, qui non moriuntur ut homines neque ut unus de principibus corruunt, deos eos esse, manifestum est. Qui autem dii sunt, tradunt Dei Euangelium, et non hominis. Marcion et Basilides et cetere hereticorum pestes, non habent Dei Euangelium; quia  non habent Spiritum sanctum, sine quo humanum fit Euangelium, quod docetur. Nec putemus in uerbis Scripturarum esse Euangelium, sed in sensu: non in superficie, sed in medulla; non in sermonum foliis, sed in radice rationis. Dicitur in propheta de Deo: Sermones eius boni sunt cum eo . Tunc Scriptura utilis est audientibus, cum absque Christo non [c 1Kb] dicitur, cum absque patre non profertur, cum sine Spiritu non eam insinuat ille qui predicat. Alioquin et diabolus qui loquitur de Scripturis, et omnes hereses secundum Ezechielem  inde sibi consuunt ceruicalia, que ponant sub cubito uniuerse etatis. Ego quoque ipse qui loquor, si Christum in me habeo, non habeo Euangelium hominis; si autem peccator sum, dicitur  mihi: Peccatori dixit Deus: Quare tu enarras iustitias meas: et assumis in labiis tuis Testamentum meum? Tu autem odisti disciplinam, et proiecisti uerba mea post te , et cetera que sequuntur. Grande periculum est in Ecclesia loqui, ne forte interpretatione peruersa, de Euangelio Christi, hominis 387 fiat Euangelium: aut quod peius est, diaboli. Inter accipere autem, et discere, hoc interest, quod ille accipit Euangelium, cui primum insinuatur, et ad fidem eius adducitur, ut credat uestra  esse que scripta sunt. Discit autem is, qui ea que in illo per enigmata et parabolas figurata sunt, explanata et disserta cognoscit: [a 1Kb] et cognoscit, non homine reuelante sed Christo, qui reuelauit Paulo, [b 11Kb] aut per Paulum, in quo loquitur Christus. uerbum quoque ipsum , id est, reuelationis, proprie Scripturarum est, et a nullo sapientum seculi apud Grecos usurpatum. Unde mihi uidentur quemadmodum in aliis uerbis, que de Hebreo in Grecum Septuaginta interpretes transtulerunt, ita et in hoc magnopere esse conatos, ut proprietatem peregrini sermonis exprimerent, noua nouis rebus uerba fingentes: et sonare, cum quid tectum et uelatum, ablato desuper operimento, ostenditur et profertur in lucem. Hoc ut manifestius fiat, accipite  exemplum. Moyses cum Deo reuelata et aperta facie loquebatur , id est, absque uelamine: ad populum autem loquens, quia in uultum eius attendere non ualebant, uelamen ponebat in facie . Ante Arcam quoque Testamenti uelum oppansum erat: quod cum fuisset reductum, ea que ante abscondita fuerant, prodebantur: et ut ipso uerbo utar, reuelabantur. Si itaque hi qui disertos seculi legere consueuerunt, ceperint nobis de nouitate et uilitate sermonis illudere, mittamus eos ad Ciceronis libros, qui de questionibus philosophie prenotantur; et uideant, quanta ibi necessitate compulsus sit, tanta uerborum portenta proferre, que numquam Latini hominis auris audiuit: et hoc cum de Greco, que lingua uicina est, transferret  in nostram. Quid patiuntur illi, qui de Hebreis difficultatibus proprietates exprimere conantur? et tamen multo pauciora sunt in tantis uoluminibus Scripturarum que nouitatem sonent, quam ea que ille in paruo opere congessit. Potest autem, 388 sicut in principio diximus, cum exponeremus: Paulus apostolus non ab hominibus, neque per hominem: ita et in presenti loco oblique in Petrum accipi, et in ceteros precessores eius: quod nullius pro Lege et auctoritate moueatur, qui Christum solum Euangelii habeat [c 1Kb] preceptorem. Porro, reuelationem illam significat, cum Damascum uadens, in itinere Christi uocem meruit audire: et cecatis oculis, uerum mundi lumen intuitus est.

 Audistis enim conuersationem meam aliquando  in Iudaismo: quoniam supra modum persequebar Ecclesiam Dei; et expugnabam illam: et proficiebam in Iudaismo, supra multos cetaneos [d 1Kb] in genere meo: abundantius emulator existens paternarum mearum traditionum. Plurimum prodest Galatis ista narratio, quomodo Paulus, uastator quondam Ecclesie et  Iudaismi acerrimus defensator, ad Christi fidem repente conuersus sit. Et hoc eo tempore quo crucifixus primum annuntiabatur in mundo; quo nouum dogma et a gentibus et a Iudeis totius orbis finibus pellebatur. Dicere enim poterant: Si ille qui a parua etate Phariseorum institutus est disciplinis, qui omnes cetaneos suos in Iudaica traditione superabat, nunc defendit Ecclesiam, quam quondam ualidissime persequebatur; et magis Christi gratiam et nouitatem uult habere cum inuidia omnium, quam uetustatem Legis cum laude multorum: quid nos facere oportet, qui ex gentilitate esse cepimus Christiani? Pulchre uero adiunxit: Supra modum persequebar Ecclesiam Dei, ut et hinc quoque admiratio nasceretur, quod non [e 1Kb] unusquisque de his qui leuiter  persequebantur Ecclesiam: sed ille qui ceteros in persecutione uincebat, conuersus ad fidem sit. Et prudenter dum aliud narrat, interserit non tam Dei se seruisse Legi, quam paternis, id est, Phariseorum traditionibus; qui docent doctrinas et mandata hominum ; et reiiciunt Legem Dei, ut statuant 389 traditiones suas. Quam pulchra autem obseruatio pondusque uerborum: Auditis, inquit, conuersationem meam aliquando in Iudaismo, conuersationem, non gratiam: aliquando, non modo: in Iudaismo, non in lege Dei. Quoniam supra modum persequebar Ecclesiam Dei; et deuastabam illam. Non persequebatur ut ceteri, sed supra modum. Nec sufficiebat quamuis uehemens persecutio: sed quasi quidam grassator Ecclesiam et predo  uastabat. Nec ait, Ecclesiam Christi, ut tunc putabat [Al. putabatur]: quem ducebat contemptui, quem persequebatur: sed ut nunc credit, Ecclesiam Dei: uel ipsum Christum Deum esse significans, uel eiusdem Dei esse Ecclesiam, qui quondam Legis dator fuit. Et proficiebam, inquit, in Iudaismo supra multos cetaneos in genere meo: abundantius emulator existens paternarum mearum traditionum. Rursum profectum non Legis Dei, sed Iudaismi uocat. Nec supra omnes, sed supra plurimos, nec supra senes, sed supra cetaneos, ut et studium suum referret in Lege, et iactantiam declinaret. Paternas autem traditiones, non Domini mandata commemorans, et se Phariseum ex Phariseis indicauit, et habuisse quidem zelum Dei, sed non secundum scientiam.  Usque hodie autem qui Iudaico sensu Scripturas intelligunt, persequuntur Ecclesiam Christi, et populantur illam, non studio Legis Dei, sed traditionibus hominum deprauati.

 Cum autem placuit ei qui me segregarit de utero matris mee: et uocauit per gratiam suam, ut  reuelaret Filium suum in me, ut euangelizem illum ingentibus. Non solum in hoc loco, sed ad Romanos Paulus segregatum in Euangelium Dei esse se scribit. Et Ieremias antequam formaretur in utero, et conciperetur in uulua matris sue, notus Deo sanctificatusque perhibetur . Et ex iusti, siue, ut quidam putant, ex Saluatoris persona dicitur : In te proiectus sum ex uulua: ex utero matris mee, 390 Deus meus es tu. Contra de peccatoribus Dauid canit: Ecce enim in iniquitatibus conceptus sum: et in delictis concepit me mater mea . Et in alio loco: Abalienati sunt peccatores a uulua . Et in utramque partem antequam paruuli nascerentur: Deus Iacob dilexit, Esau autem odio habuit . Inueniunt locum  heretici, qui diuersas naturas esse pretendunt, spiritualem uidelicet et animalem, et , et aliam saluari, aliam perire, aliam inter utramque consistere, quod numquam aut iustus [a 1Kb] eligeretur, antequam aliquid boni faceret, aut peccator odiretur ante delictum, nisi esset pereuntium et saluandorum natura diuersa. Ad quod potest simpliciter responderi, hoc ex Dei prescientia euenire, ut quem scit iustum futurum, prius diligat quam oriatur ex utero: et quem peccatorem, oderit [b 1Kb] antequam peccet: non quo et in amore et in odio iniquitas Dei sit; sed quo non aliter eos habere debeat, quid scit uel peccatores futuros esse, uel iustos: nos ut homines tantum de presentibus iudicare, illum cui futura iam facta sunt, de fine rerum, non  de exordiis ferre sententiam. Et hec quidem simplicius dicta sunt: et absque altiori dissertione possunt utcumque placere lectori. Ceterum [c 62Kb] qui iniustum Deum nituntur asserere, post illud quod dudum posuimus, abalienati sunt peccatores a uulua, inferunt etiam cetera que sequuntur: Errauerunt ab utero, locuti sunt falsa. Et dicunt, quomodo statim ab utero errauerunt peccatores, et falsa locuti sunt, qui nec sermonem potuerunt habere, nec sensum? Aut que est ista iustitia prescientie Dei,  alium amare et custodire prius quam nascatur, alium detestari? Et causas huius rei ad priorem uitam referunt, quod unusquisque pro merito suo, a primo statim ortu bonis aut malis angelis assignetur. Totumque illum locum de Iacob et Esau, cuius nunc fecimus mentionem, ita ad Romanos scriptum 391 uentilant , ut non absque sudore et Chrysippi eis possit [d 2Kb] helleboro responderi. Non est autem ipsum, ut reuelaret Filium suum in me, quod si [Al. quasi] diceret, ut reuelaret Filium suum mihi. Cui enim quid reuelatur, huic illud potest reuelari, quod ante in eo non erat. In quo uero reuelatur, illud reuelatur quod prius fuit in eo, et postea reuelatum est. Simile est illud in Euangelio: Medius in uobis stat, quem uos nescitis . Et alibi: Erat lux uera, que illuminat omnem hominem uenientem in mundum . Ex quo perspicuum fit, natura omnibus Dei inesse notitiam, nec quemquam sine Christo nasci, et non habere semina in se sapientie, et iustitie, reliquarumque uirtutum. Unde multi absque fide et Euangelio Christi, uel sapienter faciunt aliqua, uel sancte, ut parentibus obsequantur: ut inopi manum porrigant: non opprimant uicinos: non aliena diripiant: magisque iudicio Dei obnoxii fiant [Al. fiunt], quod habentes in se principia uirtutum, et Dei semina, non credunt [Al. credant] in eo sine quo esse non possunt. Potest et aliter accipi in Paulo Dei Filius reuelatus: quod, predicante illo, agnitus sit gentibus, quem antea nesciebant.

 . Continuo non acquieui carni et sanguini. Siue ut in Greco melius [e 1Kb] habet: Non contuli cum carne et sanguine. Scio, plerosque de apostolis hoc dictum arbitrari. Nam et Porphyrius obiicit, quod post reuelationem Christi non fuerit dignatus ire ad homines, et cum eis conferre sermonem: ne post doctrinam uidelicet Dei, a carne et sanguine instrueretur. Sed absit ut ego, Petrum, Ioannem et Iacobum carnem et sanguinem putem; que regnum Dei possidere non possunt . Si [f 1Kb] spirituales  apostoli, caro et sanguis sunt, quid de arbitramur? Non contulit plane Paulus post reuelationem Christi cum carne et sanguine, quia noluit margaritas proiicere ante porcos, nec dare sanctum canibus . uide quid de peccatoribus scriptum sit: Non permanebit spiritus meus in hominibus istis, quia caro [Al. carnes] sunt . Cum talibus qui caro et sanguis erant, que 392 Petro quoque non reuelauerunt Filium Dei , non contulit Apostolus Euangelium quod ei fuerat reuelatum, sed paulatim eos de carne et sanguine uertit in spiritum: et tunc demum eis occulta Euangelii sacramenta commisit. Dicat quispiam: Si statim non contulit cum carne et sanguine Euangelium, tamen subintelligitur, quod [a 1Kb] postmodum cum sanguine  et carne contulerit: et sensus hic, quo apostoli excusantur, ne caro et sanguis sint, stare non poterit: dum nichilominus qui in principio cum carne et sanguine non contulit, postmodum, ut dixi, cum carne et sanguine contulerit. Que prepositio nos coarctat, ut sic distinguamus, ne statim, siue continuo, cum carne iungamus et sanguine; sed cum superioribus herere faciamus, et legatur: Cum autem placuit ei qui me segregauit de utero matris mee. Ac deinde: Ut reuelaret Filium suum in me. Et ad extremum: Ut euangelizarem illum in gentibus continuo: ut a proprio incipiat exordio: Non contuli cum carne et sanguine; magisque arbitrandum est sic stare sensum: quia qui statim missus sit, post reuelationem Christi Euangelium gentibus annuntiare,  non steterit: nec moris quibusdam tempus produxerit eundo ad apostolos, et reuelationem Domini cum hominibus conferendo: sed abierit in Arabiam, et rursus reuersus Damascum, post tres annos Euangelium predicauerit: et tunc demum Ierosolymam ueniens, Petrum, Ioannem et Iacobum uiderit.

 Neque ueni Ierosolymam ad antecessores meos apostolos. Si de apostolis dixerat, non contuli cum carne et sanguine, quid necesse fuerat idipsum iterare dicendo: Neque ueni Ierosolymam ad antecessores meos apostolos? Is itaque sensus tenendus, quem supra exposuimus.

Sed abii in Arabiam: et iterum reuersus sum Damascum. Non sibi uidetur historie ordo concinere,  referente Luca in Actibus apostolorum , quod cum Paulus post fidem Christi per dies multos Euangelium Damasci loqueretur audenter, facte fuerint ei insidie, et 393 in sporta per murum nocte demissus sit, et uenerit Ierosolymam tentans se iungere discipulis. A quibus cum uitaretur, et timerent ad eum accedere, a Barnaba ad apostolos illum esse perductum: et ibi narrasse quomodo Dominum uiderit in itinere, et Damasci fiducialiter egerit in nomine Domini [Al. addit Iesu]. Erat, inquit, cum illis, intrans et exiens in Ierusalem, fiducialiter agens [Al. agentes] in nomine  Domini. Loquebatur quoque et disputabat cum Grecis: illi autem querebant occidere eum. Quod cum cognouissent fratres, deduxerunt eum Cesaream, et dimiserunt Tarsum . Hic autem dicit se primum isse in Arabiam; et iterum reuersum Damascum post triennium uenisse Ierosolymam, uidisse Petrum, et cum eo mansisse diebus quindecim, nec preter Iacobum, fratrem Domini, alterum conuenisse. Que ut uera credantur , sub testatione confirmat, dicens: Que autem dico uobis, ecce coram Deo quia non mentior. Possumus igitur estimare esse quidem Paulum, secundum Luce historiam, Ierosolymam, non quasi ad antecessores apostolos, ut aliquid ab illis disceret: sed ut persecutionis impetum declinaret, qui sibi Damasci  propter Euangelium Christi fuerat concitatus: et sic uenisse Ierosolymam quasi ad quamcumque aliam ciuitatem. Inde cum statim propter insidias recessisse, et uenisse Arabiam, siue Damascum: atque inde post triennium ad uidendum Petrum Ierosolymam reuertisse. uel certe ita: Statim ut baptizatus sit, et accepto cibo confortatus, fuisse eum cum discipulis qui erant Damasci per dies aliquot: et stupentibus cunctis in synagogis Iudeorum, predicasse continuo quod iehsu esset Filius Dei; et tunc isse in Arabiam, et de Arabia Damascum reuertisse, et ibi fecisse triennium: quos dies multos Scriptura testatur, dicens: Cum implerentur autem dies multi, consilium fecerunt Iudei ut eum interficerent . Note autem facte sunt Saulo insidie eorum:  et custodiebant portas die ac nocte, ut eum interficerent. Accipientes ergo discipuli eius nocte, per murum dimiserunt eum, submittentes in sporta. Cum autem uenisset Ierusalem, tentabat iungere se discipulis. Lucam uero 394 idcirco de Arabia preterisse, quia forsitan nichil dignum apostolatu in Arabia perpetrarat: et ea potius compendiosa narratione dixisse, que digna Christi Euangelio uidebantur. Nec hoc segnitie Apostoli deputandum, si frustra in Arabia fuerit [Al. commoratus sit]: sed quod aliqua dispensatio et Dei preceptum fuerit ut taceret. Nam et postea legimus Paulum cum Sila egressum, prohibitum esse a Spiritu sancto uerbum in Asia loqui . Aliter: Sed abii in Arabiam; et iterum reuersus sum Damascum. Quid mihi  prodest ista relatio, si legam quod Paulus post reuelationem Christi statim ierit in Arabiam; et de Arabia statim Damascum fuerit reuersus: nec sciam quid ibi gesserit, quidue utilitatis habuerit itus ac reditus? Dat mihi occasionem altioris intelligentie in hac eadem Epistola ipse Apostolus, cum de Abraham, Agar, et Sara disputans: Que quidem sunt, inquit, per allegoriam dicta. Hec enim sunt duo Testamenta: unum quidem a monte Sina, in seruitutem generans, que est Agar. Sina enim mons est in Arabia, qui iunctus est ei, que nunc est Ierusalem . Et docet uetus Testamentum, hoc est,  ancille [Al. in ancille] filium, in Arabia  constitutum. Statim itaque ut credidit Paulus, ad Legem, ad Prophetas, ad ueteris Testamenti iam in occiduo positi sacramenta conuersus, quesiuit in eis Christum, quem iussus fuerat in gentibus predicare: et reperto illo, non est ibi diutius commoratus; sed reuersus est Damascum, hoc est, ad sanguinem et passionem Christi: et inde prophetica lectione firmatus pergit Ierosolymam, locum uisionis et pacis: non tam disciturus aliquid ab apostolis, quam cum eis Euangelium quod docuerat, collaturus.

 Deinde post annos tres, ueni Ierosolymam uidere Petrum. Non ut oculos, genas, uultumque eius aspiceret, utrum macilentus, an pinguis;  adunco naso esset, an recto: et utrum frontem uestiret coma: an  caluitiem haberet in capite. Nec puto Apostolice fuisse grauitatis, ut post tantam [a 1Kb] triennii preparationem, aliquid humanum in Petro uoluerit aspicere. Sed his oculis aspexit eum, quibus et modo in 395 Epistolis suis uidetur. His oculis Paulus uidit Cepham, quibus nunc a prudentibus quibusque Paulus ipse conspicitur. Quod si cui non uidetur, cum superiori sensu iungat [Al. iunget] hec omnia: quod nichil sibi apostoli contulerint. Nam et quod uisus [Al. iussus] sit ire Ierosolymam, ad hoc isse ut uideret apostolum, [b 1Kb] non discendi studio, quia et ipse eumdem predicationis haberet auctorem; sed honoris priori apostolo deferendi.

 Et mansi apud eum diebus quindecim. Non grandi indiguit magisterio qui tanto se ad uidendum Petrum tempore preparauit. Et licet quibusdam superfluum uideatur, numeros quoque qui in Scripturis sunt obseruare: tamen non abs re arbitror quindecim dies, quibus apud Petrum Paulus habitauit, plenam significare scientiam, consummatamque doctrinam. Siquidem quindecim sunt carmina in Psalterio, et quindecim gradus per quos ad canendum [c 1Kb] ascendunt Deo, et in atriis eius consistendum iustus ascendit. Ezechias quoque quindecim annorum spatio sibi ad uitam dato, signum accipere meretur in gradibus : et solemnitates Dei a quinto decimo die incipiunt . Necnon  propterea quindecim  ponit dies, ut ostendat non fuisse grande tempus, quo potuerit aliquid a Petro discere; ut ad illum sensum a quo cepit, cuncta referantur: se non ab homine doctum esse, sed a Deo.

 Alium autem apostolorum uidi neminem, nisi Iacobum fratrem Domini. Memini me dum Rome essem, impulsu fratrum librum de sancte Marie uirginitate edidisse perpetua. In quo mihi necesse fuit de his qui fratres Domini dicti sunt, diutius disputare. Unde qualiacumque sunt illa que scripsimus, his contenti esse debemus. Nunc hoc sufficiat, ut propter egregios mores, et incomparabilem fidem sapientiamque non [d 2Kb] mediam frater dictus sit Domini: et quod primus ei Ecclesie prefuerit, que prima in 396 Christum credens ex Iudeis  fuerat congregata. Dicuntur quidem et ceteri apostoli fratres Domini, sicut in Euangelio: uade, dic fratribus meis: uado ad Patrem meum, et ad Patrem uestrum: et ad Deum meum, et ad Deum uestrum . Et in psalmo: Narrabo nomen tuum fratribus meis: in medio Ecclesie cantabo te . Sed precipue hic frater dicitur, cui filios matris sue ad Patrem uadens Dominus commendauerat. Et quomodo Iob et ceteri patriarche dicti sunt quidem famuli Dei, sed quasi egregium quiddam Moyses habuit, ut scriberetur de eo, Sed non sicut Moyses famulus meus : sic et beatus Iacobus specialiter frater Domini  appellatus est. Quod autem exceptis duodecim, quidam uocentur apostoli, illud in causa est: omnes  qui Dominum uiderant, et eum postea predicabant, fuisse apostolos appellatos, ut ad Corinthios scribitur: Quia uisus est Cephe, post hec illis undecim: deinde uisus est plus quam quingentis fratribus simul, ex quibus multi manent usque adhuc: quidam autem dormierunt: deinde uisus est Iacobo, deinde apostolis omnibus . Paulatim uero tempore procedente; et alibi ab his quos Dominus elegerat, ordinati sunt apostoli; sicut ille ad Philippenses sermo declarat dicens: Necessarium autem existimaui Epaphroditum fratrem, cooperatorem et commilitonem meum, uestrum autem apostolum, et ministrum necessitatis mee mittere ad uos . Et ad Corinthios de talibus scribitur: Siue apostoli Ecclesiarum, glorie [Al. in gloria] Dei .  Silas quoque et Iudas ab apostolis, apostoli nominati sunt. Unde uehementer errauit, qui [a 20Kb] arbitratus est Iacobum hunc de Euangelio, esse apostolum fratrem Ioannis: quem constat post Stephanum iuxta fidem Actuum apostolorum sanguinem fudisse pro Christo . Hic autem Iacobus episcopus Ierosolymorum primus fuit, cognomento Iustus: uir tante sanctitatis et rumoris in populo, ut fimbriam uestimenti eius certatim 397 cuperent attingere. Qui et ipse postea de templo a Iudeis precipitatus, successorem habuit Simonem, quem et ipsum tradunt pro Domino crucifixum. Negat se itaque preter hos quemquam apostolorum conuenisse, ne occulta contradictio nasceretur: etiamsi a Petro non es doctus, alios habuisti apostolos preceptores.  Non uidit autem eos: non quod contemptui duceret, sed quod illi ad Euangelium predicandum toto fuerant orbe dispersi.

 Que autem scribo uobis: ecce coram Deo, quia non mentior. Siue simpliciter accipiendum, ut sit: Que scribo uobis, uera sunt, et Deo teste confirmo, quia nulla arte uerborum, nullo sunt fucata mendacio. Siue altius, ut legatur: Que scribo uobis, coram Deo sunt, id est, Dei digna conspectu. Quare autem Dei digna conspectu? Quia scilicet, non mentior. Et quomodo oculi Domini super iustos ; auertit autem faciem suam a conspectu impiorum: ita nunc ea que scribuntur, coram Domino sunt, me non mentiente qui scribo: que non essent coram Domino, si mentirer. Hoc  autem non solum de his que nunc scribit ad Galatas, potest accipi; sed et generaliter de his omnibus Epistolis: quia non sunt falsa que scribat et cor eius uerbaque non discrepent.

 Deinde ueni in partes Syrie et Cilicie. Post Ierosolyme uisionem uenit ad Syriam, que nobiscum dicitur excelsa atque sublimis. Et inde transiit ad Ciliciam, quam in fide Christi cupiebat assumere, euangelizans ei uocationem penitentie: Cilicia quippe interpretatur assumpti, siue uocatio lamentabilis.

 Eram autem ignotus facie Ecclesiis Iudee, que erant in Christo Iesu. Tantum autem auditum habebant: quoniam qui persequebatur nos aliquando, nunc euangelizat fidem quam quondam expugnabat:  et in me glorificabant Deum. Ecclesie que erant in Iudea, Paulum tantum rumore cognouerant. Ex quibus plereque eum magis persecutorem, quam apostolum uiderant. Syria uero et partes Cilicie, Arabia et Damascus, ex uultu quoque eum forsitan nouerant: quia Doctor gentium Euangelium Christi non Iudeis, sed gentibus 398 predicabat. Totum autem quod [b 1Kb] agit, illud est: ut doceat se numquam de persecutore apud eos ipsos quos prius  persecutus fuerat, potuisse existere gloriosum, nisi predicatio eius, eorum quoque qui ante eum [c 1Kb] malum nouerant, esset iudicio comprobata. Et ad propositum occulte redit, tam breue tempus se in Iudea fecisse confirmans ut etiam uultu credentibus esset ignotus. Ex quo ostendit, non Petrum, non Iacobum, non Ioannem se habuisse doctores, sed Christum, qui sibi Euangelium reuelasset. Simul autem notandum quod supra dicatur Ecclesiam expugnasse, hic fidem: ibi homines, hic rem; ut nunc [Al. tunc] opportunius inferretur: Euangelizat fidem, quam aliquando expugnabat. De Ecclesia enim similiter sonare non poterant.

 Deinde post annos quatuordecim, rursum ascendi Ierosolymam, cum Barnaba,  assumpto et Tito. Ascendi autem secundum reuelationem: et contuli cum eis Euangelium, quod predico in gentibus: seorsum autem his qui uidebantur, ne forte in uacuum currerem, aut cucurrissem. Id quod supra Latinus interpres, acquieui, dixerat in eo loco ubi scriptum est: Continuo non acquieui carni et sanguini, in presenti loco, contuli, magis quam acquieui, interpretatus est. Et ut uerius dicam, [d 1Kb] sermo Grecus aliud quiddam quam apud nos intelligitur, cum scilicet ea que nouimus, conferimus cum amico; et quasi in sinum eius et conscientiam reponimus, ut pari consilio uel probanda sint, uel improbanda, que nouimus. Ascendit igitur post quatuordecim annos Ierosolymam, et qui prius tantum ad uidendum perrexerat Petrum, et diebus  quindecim manserat apud eum, nunc se dicit ideo perrexisse, ut conferret cum apostolis Euangelium; assumpto Barnaba circumciso, et Tito ex gentibus habente preputium: ut sub ore duorum et trium testium, staret omne uerbum . Aliud est autem conferre, aliud discere. Inter conferentes equalitas est; inter docentem et discentem, minor est ille qui discit. In principio fidei, in transitu apostolos uidit [Al. uidet]. Post annos  decem et septem, plene cum eis loquitur, et se humiliat: et ne 399 forte in uacuum aut curreret, aut cucurrisset, inquirit. Duplicem ob causam, quo et humilitas ostenderetur Pauli, qui doctor in toto orbe iam gentium, ad precessores apostolos cucurrisset: et Galate discerent [Al. dicerent] non reprobasse Euangelium  eius, eos quoque qui in Iudea Ecclesiis presidebant. Simul autem et illud docet, quod pro Christi fide et Euangelii libertate, ad eos ipsos qui de eo plura cognouerant, quod Legem infringeret, Moysen destrueret, circumcisionem penitus auferret, ausus sit ducere Titum, hominem incircumcisum. Et inter tantam multitudinem Iudeorum et inimicos suos, qui quasi ob zelum Legis sanguinem eius haurire cupiebant, nec ipse, nec Titus aliquo  sint terrore superati necessitati cedere. Que potuit habere ueniam, uel pro loco, uel pro auctoritate maiorum, uel pro numero Ecclesiarum, que de Iudeis in Christo credebant, uel pro tempore, ne tantam simul inuidiam sustinerent. Quidam post quatuordecim annos eum Ierosolymam ascendisse tunc dicunt, quando in Actibus apostolorum de questionibus obseruande, uel pretermittende Legis, inter credentes Antiochie orta dissensio est; et placuit ire Ierosolymam, et sententiam maiorum prestolari, quando ipse quoque Paulus et Barnabas missi sunt: et hoc esse quod in codicibus legatur Latinis: Quibus ad horam cessimus subiectioni, ut ueritas Euangelii perseueraret apud uos. Quod scilicet propterea Paulus et Barnabas de re manifesta, quasi dubia  se mitti passi sunt [Al. sint] Ierosolymam: ut maiorum quoque iudicio Euangelii gratia confirmata, credentibus probaretur, et nulli resideret ultra dubitatio circumcisionis omisse: cum apostolorum esset litteris imperatum, iugum Legis ab his qui in Christum crediderant ex [a 1Kb] gentibus, auferendum. Potest autem hoc quod ait: Contuli cum eis Euangelium, quod predico in gentibus: scorsum autem his qui uidebantur: ne forte in uacuum currerem, uel cucurrissem, et sic intelligi, ut abscondite cum apostolis gratiam Euangelice libertatis, 400 et Legis abolite uetustatem contulerit, propter multitudinem credentium Iudeorum, qui necdum poterant Christum adimpletionem et finem Legis audire, qui et absente Paulo, Ierosolyme iactauerant [Al. iactitauerant],  frustra eum currere aut cucurrisse, qui putaret Legem ueterem non sequendam. Non quod Paulus timuerit, ne per decem et septem annos falsum in gentibus Euangelium predicasset; sed ut ostenderet precessoribus suis non se in uacuum currere aut cucurrisse, sicut putauerant ignorantes.

 Sed neque Titus qui mecum erat, cum esset ex gentibus, compulsus est circumcidi. Propter subintroductos autem falsos fratres, qui subintroierunt explorare libertatem nostram, quam habemus in Christo Iesu, ut nos in seruitutem redigerent: quibus neque ad horam cessimus subiectioni, ut ueritas Euangelii permaneat apud uos. Si Titus, cum esset ex gentibus, nullo potuit terrore compelli, ut circumcideretur Ierosolymis, in Iudeorum metropoli ciuitate, in  qua tanta Paulus blasphemie in Moysen flagrabat inuidia: ut postea pene a Iudeis interfectus sit, quando a tribuno liberatur, et Romam uinctus ad Cesarem mittitur: quomodo quidam [b 1Kb] putant legendum esse, quibus ad horam cessimus subiectioni, ut ueritas Euangelii permaneat apud uos, et intelligendum  quod Titus ipse qui compelli ante non potuit ad circumcisionem, rursum circumcisus sit, atque subiectus? Aut, que est ista ueritas Euangelii, hypocrisi cedere Iudeorum; et ea que prius scybala estimaueris, et quasi damna contempseris, obseruare, et esse aliquid estimare, cum nichil sint? Sed et ipsius Epistole sensui ualde repugnat, Galatas ad circumcisionem reuocare. Hoc toto sermonis sui textu agit, ut doceat se Hebreum ex Hebreis, omnia quondam Legis opera seruantem, circumcisum octaua die secundum Legem Phariseorum: nichilominus tamen ob Christi gratiam uniuersa contemnere. Nam cum isset Ierosolymam, et falsi fratres qui ex circumcisione crediderant eum uellent impellere 401 ut circumcideret Titum: nec Titum, nec se  cessisse uiolentie, quo minus custodirent Euangelii ueritatem. Quod si dicit se necessitate superatum ut circumcideret Titum: quomodo Galatas reuocat a circumcisione, a qua nec Titum, qui secum fuerat ex gentibus, Ierosolymis potuit excusare? Itaque aut iuxta Grecos codices est legendum, Quibus neque ad horam cessimus subiectioni; ut consequenter possit intelligi: ut ueritas Euangelii permaneat apud uos. Aut si Latini exemplaris alicui fides placet, secundum superiorem sensum accipere debemus: ut ad horam cessio non circumcidendi Titi, sed eundi Ierosolymam fuerit. Quo scilicet idcirco subiectioni cesserint Paulus et Barnabas eundi Ierosolymam, seditione ob Legem Antiochie concitata: ut per Epistolam apostolorum, sua sententia firmaretur, et  maneret apud Galatas Euangelii ueritas, que non esset in littera, sed in spiritu; non in carnali sensu, sed in intelligentia spirituali; nec in manifesto Iudaismo, sed in occulto. Sciendum uero, quod, autem, coniunctio que in presenti loco ponitur: Propter subintroductos autem falsos fratres, superflua sit: et si legatur, non habeat quod ei respondeat, illamque concludat; sed esse ordinem lectionis et sensus: Sed neque Titus qui mecum erat, cum esset ex gentibus, compulsus est circumcidi. Statimque subiungat que causa fuerit, ut ad circumcisionem impelleretur inuitus: Propter subintroductos, inquit, falsos fratres, qui subintroierunt explorare libertatem nostram quam habemus in Christo Iesu, ut nos in seruitutem redigerent. [c 1Kb] Qui cum minis  terrerent, et multitudine uellent nos a libertate Christi in Legis traducere seruitutem, ne ad tempus quidem eis cessimus, ut circumcideremus Titum: maxime cum et aliqua ob Ecclesiasticam pacem potuerit nos necessitas excusare: et hoc totum fecimus, ut uobis nulla fieret occasio ab Euangelii gratia  recedendi. Si igitur nos Ierosolymis inter tantos Iudeos imminentibus hinc inde falsis fratribus, et his qui maiores erant aliqua ex parte cohibentibus, nulla potuimus ui ac ratione compelli, ut obseruaremus circumcisionem quam sciebamus esse finitam: uos ex gentibus, 402 uos in Galatia, uos quibus uis nulla inferri potest, ultro a gratia recedentes, ad Legis iam abolite transcendistis uetustatem.

 Ab his autem qui uidebantur esse aliquid, quales aliquando fuerint, nichil mea interest: Deus personam hominis non accipit. Licet, inquit, Petrum et Ioannem Dominus secum apostolos habuerit, et transfiguratum eum in monte uiderint , et super ipsos Ecclesie sit  positum fundamentum: mihi tamen nichil refert, quia non aduersum eos loquor qui eo tempore Dominum sequebantur, sed aduersum eos loquor qui nunc legem preponunt gratie: nec detraho precessoribus, nec in aliqua parte accuso maiores, sed hoc dico, quia Deus personam hominis non accipit. Non enim accepit Moysi, non accepit Dauid, non accepit aliorum: nec eorum ergo accipiet, qui cedere quibusdam uidentur ad tempus, tametsi ipsi mecum sentiant, Petro quoque dicente: In ueritate cognosco, quia non est acceptor personarum Deus: sed in omni loco qui timet eum, et operatur iustitiam acceptabilis ei est . Quo itaque argumento ipse sanctus apostolus Petrus aduersum eos qui in Cornelio ex gentibus baptizato, nec  circumciso, scandalum sustinebant, utitur, et placat eos se non potuisse negare aquam his qui Spiritum sanctum acceperant: eodem nunc sanctus apostolus Paulus aduersum ipsum Petrum disputat, quod personarum non sit acceptor Deus, sed unumquemque pro ueritate iudicet. Et ita caute et pedetentim inter laudem et obiurgationem Petri medius incedit, ut et precessori apostolo deferat, et nichilominus audacter ei resistat in faciem, ueritate compulsus.

Mihi enim qui uidebantur, nichil contulerunt. Ipse superius cum illis contulit, et multa ad eos retulit, que in gentibus perpetraret: illi nichil contulerunt ei, sed tantummodo que ab eo dicta sunt comprobantes, dexteras dederunt consortii, et unum suum  Paulique Euangelium firmauerunt. Rursum notandum, quod [a 12Kb] contulerunt, uerbum ipsum sit in Greco, de quo ante tractauimus.

 Sed contra cum uidissent quod creditum est mihi Euangelium preputii, sicut 403 Petro circumcisionis. Qui enim operatus est Petro in apostolatum circumcisionis, operatus est et mihi inter gentes. Et cum cognouissent gratiam que data est mihi, Petrus et Iacobus, et Ioannes, qui uidebantur columne esse, dextras dederunt mihi et Barnabe, societatis: ut nos in gentes; ipsi autem in circumcisionem.  est, et multis que in medio sunt interiecta sublatis, sic breuiter legi potest: Mihi enim qui uidebantur esse nichil contulerunt: sed econtra dexteras dederunt mihi et Barnabe, societatis. Aut certe ille absque iactatione sui, occultus est sensus: Mihi qui uidebantur esse aliquid, nichil contulerunt; sed econtra a me eis collatum est, dum fiunt in Euangelii gratia firmiores. Totum autem quod dicit, hoc est: unus atque idem mihi Euangelium preputii, et Petro circumcisionis credidit. Me misit ad gentes, illum posuit in Iudea. Nec gentes poterant adulta iam etate non profuturo circumcisionis dolore cruciari, et abstinere se ab escis, quibus semper assueuerant, et quas Deus creauerat ad utendum: nec hi qui ex Iudeis crediderant et circumcisi  erant, et ex consuetudine quasi secunda natura, putabant se a ceteris gentibus plus habere, facile contemnere poterant ea in quibus gloriabantur. Prouidentia itaque Dei, alius apostolus circumcisis datus est, qui Legis umbris uideretur acquiescere, alius in preputio constitutis, qui Euangelii gratiam non putaret esse seruitium, sed liberam fidem. Ne sub aliqua occasione impedimentum fidei nasceretur: et propter circumcisionem siue preputium, non crederetur in Christum. Nec hoc dicimus quod Petrus, qui et ipse in Actibus apostolorum nullum hominem communem esse testatus est , et in illo uase, quod quatuor angulis de celo missum uiderat, edocetur nichil interesse, Iudeus sit aliquis, an gentilis, quasi oblitus priorum,  super Euangelii gratia, Legem putauerit obseruandam: sed ut ipse quoque Legem custodire se simulans, paulatim Iudeos ab antiquo uiuendi more deduceret. Non enim poterant tantum obseruationis laborem, et ueteris uite cautissimam 404 conuersationem, quasi purgamenta subito et damna contemnere. Ex quo perspicimus, propterea dexteras datas Paulo et Barnabe [b 1Kb] societatis, a Petro, Iacobo et Ioanne: ne obseruatione uaria, diuersum Christi Euangelium putaretur; sed et circumcisorum et habentium preputium esset una communio. Pulchre autem prestruxit, dicens: Qui enim operatus est Petro in apostolatum circumcisionis: ne quis eum putaret detrahere Petro, sed ut laudibus eius ante premissis, intelligeretur Petrus ideo circumcisionem  aliqua ex parte suscipere, ut eos qui sibi ex Iudeis crediti fuerant lucrifaceret, et in Christi fide et Euangelio custodiret. [c 1Kb] Subintelligit etiam quod si ille absque culpa faceret, et ad tempus obseruando, quod non licet, ne sibi creditos perderet, se magis pro Euangelii ueritate facere debere quod sibi creditum est in preputio, ne gentes Legis onere et difficultate deterrite, a Christi fide et [d 1Kb] credulitate discederent. Occulta hic oritur questio: Quid igitur? Petrus si inuenisset ex gentibus, non eos adducebat ad fidem? Aut Paulus si ex circumcisione  aliquos reperisset, non eos ad Christi baptismum prouocabat? Que ita soluitur, ut dicamus principale singulis in Iudeos et gentes fuisse mandatum, ut qui defendebant Legem, haberent quem sequerentur; qui Legi gratiam preferebant, non deesset eis doctor et preuius. In commune uero hoc eos habuisse propositi, ut Christo ex cunctis gentibus Ecclesiam congregarent. Legimus enim et a sancto Petro gentilem baptizatum fuisse Cornelium, et a Paulo in synagogis Iudeorum, Christum sepissime predicatum. Petrus, et Ioannes, et Iacobus, qui uidebantur columne esse . Ter supradictum de apostolis legimus: Seorsum autem his qui uidebantur. Et: Ab his qui uidebantur esse aliquid. Et: Mihi enim qui uidebantur esse aliquid, nichil  contulerunt. Sollicitus itaque requirebam, quidnam esset quod diceret, qui uidebantur: sed nunc me omni scrupulo liberauit, adiiciens, qui uidebantur columne esse. Columne igitur sunt Ecclesie apostoli, et maxime Petrus, Iacobus, et Ioannes, ex quibus duo cum Domino ascendere merentur 405 in montem, quorum unus in Apocalypsi Saluatorem introducit loquentem: Qui uicerit, faciam eum columnam in templo Dei mei , docens omnes credentes qui aduersarium uicerint, posse columnas Ecclesie fieri. Ad Timotheum uero Paulus scribens ait: Ut scias quomodo oporteat te in domo Dei conuersari, que est Ecclesia Dei uiui, columna autem et firmamentum ueritatis . His et ceteris instruimur, tam apostolos omnesque  credentes, quam ipsam quoque Ecclesiam columnam in Scripturis appellari, et nichil interesse de corpore quid dicatur, an membris, cum et corpus diuidatur in membra, et membra sint corporis. Dederunt itaque Petrus, et Iacobus, et Ioannes, qui uidebantur columne esse, dextras Paulo et Barnabe, societatis; sed Tito qui cum eis erat, dextras non dederunt. Necdum quippe ad eam mensuram peruenerat, ut possent [Al. possint] ei Christi mercimonia ex equo cum maioribus credi, et eumdem [a 1Kb] tenere negotiationis locum quem Barnabas tenebat, et Paulus.

 Tantum ut pauperum memores essemus, quod etiam sollicitus fui hoc ipsum facere. Sancti pauperes, quorum precipue ab apostolis Paulo et  Barnabe cura mandatur, hi sunt, qui ex Iudeis credentes, pretia possessionum suarum ad pedes apostolorum deferebant egentibus largienda, uel quia contribulibus, cognatis et parentibus suis, quasi desertores Legis, et in crucifixum hominem credentes, detestationi et piaculo ducebantur. In horum ministerio sanctus apostolus Paulus quanto labore sudauerit, Epistole eius testes sunt, scribentis  ad Corinthios, et ad Thessalonicenses, ad omnes gentium Ecclesias, ut prepararent munus hoc per se uel per alios qui eis placuissent, Ierosolymam deferendum. Unde nunc confidenter dicit, quod etiam sollicitus fui facere hoc ipsum. Possunt autem et alio genere pauperes accipi, de quibus in Euangelio dicitur: Beati pauperes spiritu: quoniam ipsorum est regnum celorum . Merentur quippe tales in memoria esse apostolorum. Necnon et illi pauperes, de quibus in Salomone scribitur: Redemptio uiri anime, proprie diuitie . 406 Pauper uero non sustinet comminationem. Non enim potest futurum [Al. futurarum] penarum audire terrorem, pauper in fide, pauper in gratia, non habens diuitias spirituales, nec scientiam Scripturarum,  que auro et argento, et pretioso lapidi comparantur. Quoniam igitur non egent sani medico, sed hi qui male habent, propterea et apostolis in dexterarum communicatione conuenit, ne spernerent pauperes, ne despicerent peccatores; sed semper meminissent eorum, sicut Paulus Corinthii illius meminit, quem cum in priore Epistola contristasset ad tempus, ut corpore per penitentiam laborante, spiritu saluus fieret : in secunda, ne maiori tristitia absorberetur, reuocat ad Ecclesiam. Petitque cunctos, ut confirment in eum caritatem, et donent fratri sicut ipse unicuique eorum in facie Christi donauerit, implens pactum quod Ierosolymis fecerat, ut semper pauperum recordaretur.

  Cum autem uenisset Petrus [b 1Kb] Antiochiam, in faciem ei restiti: quia reprehensibilis erat. Prius enim quam uenirent quidam a Iacobo, cum gentibus edebat. Cum autem uenissent, subtrahebat et segregabat se timens eos qui ex circumcisione erant, et simulationi eius consenserunt, et ceteri Iudei: ita ut et Barnabas duceretur ab eis in illa simulatione. Ex eo quod Petrus antequam quidam de Ierosolymis Antiochiam uenirent, edebat cum gentibus, ostenditur non eum oblitum fuisse precepti: nullum hominem communem et immundum dicere; sed quia propter eos, qui adhuc Legem obseruandam putabant, paululum se a conuictu subtraxerat gentium , hi qui Antiochie crediderant ex gentibus, nec fuerant circumcisi, compellebantur ad Legis onera transcendere: non intelligentes dispensationem Petri, qua Iudeos saluari cuperet: sed putantes ita se Euangelii habere rationem. Cum itaque uidisset apostolus Paulus periclitari gratiam Christi, noua bellator [c 1Kb] uetus usus est arte pugnandi, ut dispensationem  407 Petri, qua Iudeos saluari cupiebat, noua ipse contradictionis dispensatione corrigeret, et resisteret ei in faciem: non arguens propositum; sed quasi in publico contradicens, ut ex eo quod Paulus eum arguens, resistebat, hi qui crediderant ex gentibus, seruarentur. Quod si putat aliquis, uere Paulum Petro apostolo restitisse, et pro ueritate Euangelii intrepide fecisse iniuriam precessori, non [a 1Kb] ei stabit illud quod et ipse Paulus Iudeis Iudeus factus est, ut Iudeos lucrifaceret, et eiusdem simulationis tenebitur reus, quando caput totondit in Ceneris, et facto caluitio, oblationem obtulit in Ierusalem , et Timotheum circumcidit , et nudipedalia exercuit, que utique manifestissime de ceremoniis Iudeorum sunt.  Si itaque ipse qui ad predicationem gentium missus erat, non putauit abs re dicere: Sine offendiculo estote Iudeis et Ecclesie Dei ; quomodo et ego omnibus per omnia placeo, non querens quod mihi utile est, sed quod multis, ut saluentur; et fecit aliqua que contraria essent Euangelii libertati, ne scandalizaret Iudeos: qua auctoritate, qua fronte audet hoc in Petro reprehendere, qui circumcisionis apostolus erat, quod ipse apostolus gentium arguitur commisisse? Sed ut ante iam diximus, restitit secundum faciem publicam Petro et ceteris, ut hypocrisis obseruande Legis, que nocebat eis qui ex gentibus crediderant, correptionis hypocrisi emendaretur, et uterque populus saluus fieret, dum et qui circumcisionem laudant, Petrum  sequuntur; et qui circumcidi nolunt, Pauli predicant libertatem. Quod autem ait, reprehensibilis erat, propterea inedie temperauit; ut intelligamus non tam Paulo eum fuisse reprehensibilem, quam his fratribus cum quibus ante edens, se ab eis postea separabat. Utilem uero simulationem, et assumendam in tempore, Ieliu regis Isrel nos doceat exemplum, qui [b 1Kb] non potuisset interficere sacerdotes Baal, nisi se finxisset uelle idolum colere, dicens: Congregate [Al. congrega] mihi omnes sacerdotes 408 Baal: si enim Achab seruiuit Baal in paucis: ego seruiam  in multis . Et Dauid quando mutauit faciem suam coram Abimelech, et dimisit eum, et abiit . Nec mirum, quamuis iustos homines, tamen aliqua simulare pro tempore, ob suam et aliorum salutem, cum et ipse Dominus noster non habens peccatum, nec carnem peccati, simulationem peccatricis carnis assumpserit, ut condemnans in carne peccatum, nos in se faceret iustitiam Dei. Legerat utique Paulus in Euangelio Dominum precipientem: Si autem peccauerit in te frater tuus, uade et corripe eum inter te et ipsum solum. Si te audierit, lucrifeceris fratrem tuum . Et quomodo cum etiam de minimis fratribus hoc faciendum iusserit, ausus est apostolorum maximum in publica facie tam procaciter,  tam constanter arguere; nisi et Petro sic placuisset argui, et Paulus non ei faceret iniuriam de quo ante dixerat: ueni Ierosolymam uidere Petrum, et mansi apud eum diebus quindecim: alium autem apostolorum uidi neminem. Et rursum: Qui enim operatus est Petro in apostolatum circumcisionis. Et infra: Petrus et Iacobus et Ioannes, qui uidebantur columne esse, et cetera que in eius laudes perorat. Aliquoties cum adolescentulus Rome controuersias declamarem, et ad uera certamina fictis [c 1Kb] me litibus exercerem, currebam ad tribunalia iudicum, et disertissimos oratorum tanta inter se uidebam acerbitate contendere, ut omissis sepe negotiis, in proprias contumelias uerterentur, et ioculari se inuicem dente morderent. Si hoc illi faciunt, ut  apud reos nullam suspicionem preuaricationis incurrant, et fallunt populum circumstantem: quid putamus tantas Ecclesie columnas, Petrum et Paulum, tanta uasa sapientie inter dissidentes Iudeos atque gentiles facere debuisse? nisi ut eorum simulata contentio, pax credentium fieret, et Ecclesie fides sancto inter eos [Al. se] iurgio concordaret. Sunt qui Cephan, cui hic in faciem Paulus restitisse se scribit, non putant apostolum [d 3Kb] Petrum, sed alium de septuaginta 409 discipulis isto uocabulo nuncupatum. Et  dicunt nequaquam Petrum a conuictu gentium se potuisse subtrahere, qui et centurionem Cornelium baptizarat. Et cum ascendisset Ierosolymam, disceptantibus aduersus se qui erant ex Circumcisione, et dicentibus: Quare introisti ad uiros preputium habentes, et manducasti cum illis ? post narrationem uisionis, tali responsionem suam fine concluserit: Si ergo eamdem gratiam dedit illis Deus, sicut et nobis qui credidimus in Dominum Iesum Christum: ego quis eram qui possem prohibere Deum? Quibus auditis, tacuerunt, et glorificauerunt Deum, dicentes: ergo et gentibus Deus penitentiam ad uitam dedit; maxime cum Lucas scriptor historie, nullam huius dissensionis faciat mentionem; nec dicat umquam Petrum Antiochie fuisse cum Paulo, et locum  dari Porphyrio blasphemanti; si autem Petrus errasse, aut Paulus procaciter apostolorum principem confutasse credatur. Quibus primum respondendum, alterius nescio cuius Cephe nescire nos nomen, nisi eius qui et in Euangelio, et in aliis Pauli Epistolis, et in hac quoque ipsa modo Cephas, modo Petrus, scribitur. Non quod aliud significet Petrus, aliud Cephas: sed quod [a 1Kb] quam nos Latine et Grece petram uocemus, hanc Hebrei et Syri propter lingue inter se uiciniam, Cephan nuncupent. Deinde totum argumentum epistole quod oblique de Petro, Iacobo, et Ioanne dicitur, huic intelligentie repugnare. Nec mirum esse si Lucas hanc rem tacuerit, cum et alia multa que 410 Paulus sustinuisse se replicat, historiographi licentia  pretermiserit: et non statim esse contrarium, si quod alius ob causam dignum putauit relatu, alius inter cetera dereliquit. Denique primum episcopum Antiochene Ecclesie Petrum fuisse accepimus, et Romam exinde translatum, quod Lucas penitus omisit. Ad extremum si propter Porphyrii blasphemiam, alius nobis fingendus est Cephas, ne Petrus putetur errasse, infinita de Scripturis erunt radenda diuinis, que ille, quia non intelligit, criminatur. Sed et aduersum Porphyrium, in alio, si Christus iusserit, opere pugnabimus: nunc reliqua prosequamur.

 Sed cum uidissem quod non recto pede [b 20Kb] incedunt ad ueritatem Euangelii, dixi Petro coram  omnibus. Sicut hi qui sanis gressibus claudicare se simulant, non uitium habent in pedibus, sed est aliqua causa cur claudicent, ita et Petrus sciens circumcisionem et preputium nichil esse, sed obseruationem mandatorum Dei, edebat quidem ante cum gentibus, sed pro tempore ab eis se, ne Iudeos a fide Christi perderet, subtrahebat. Unde et Paulus eadem arte qua ille simulabat, ei restitit in faciem, et loquitur coram omnibus; non tam ut [c 1Kb] Petrum arguat, quam ut hi, quorum causa Petrus simulauerat, corrigantur, uel ut etiam Iudeis superbia, gentibus desperatio tolleretur. Quod si cui [d 1Kb] iste non placet sensus, quo nec Petrus peccasse, nec Paulus procaciter ostenditur arguisse maiorem, debet exponere qua consequentia 411 hoc Paulus  in altero reprehendat, quod ipse commisit.

Si tu, cum Iudeus sis, gentiliter, et non Iudaice uiuis: quomodo gentes cogis iudaizare? Indissolubili argumento constringit Petrum, immo per Petrum, eos qui pugnantia illum inter se facere cogebant: Si, inquit, o Petre, tu natura Iudeus es, circumcisus a parua etate, et uniuersa Legis precepta custodiens, nunc ob gratiam Christi scis ea nichil per se habere utilitatis, sed exemplaria esse et imagines futurorum, et cum his qui ex gentibus sunt, cibum capis, nequaquam ut ante superstitiose, sed libere et indifferenter uictitans: quomodo eos qui ex gentibus crediderunt, nunc recedens ab eis, et quasi a contaminatis te separans et secernens, compellis iudaizare? Si enim immundi sunt a quibus recedis,  idcirco autem recedis, quia non habent circumcisionem, compellis eos circumcidi et Iudeos fieri: cum tu ipse natus Iudeus, gentiliter uixeris. Et letanter ostendit causam quare aduersum eum disputauerit: quia scilicet gentes simulatione sua iudaizare compelleret, [e 1Kb] dum eum cupiunt emulari.

 Nos natura Iudei, et non ex gentibus peccatores. Subrepunt hoc loco Heretici, qui ridicula quedam et inepta fingentes, aiunt, nec spiritualem peccare posse naturam: nec iuste aliquid facere terrenam. Quos interrogemus quare de bona oliua rami fracti sunt, et cur de oleastro in radicem bone oliue inserti sint, si nec de bono cadere quidquam potest, nec de malo surgere? Aut quomodo  uel Paulus persecutus sit ante Ecclesiam, si de natura spirituali fuit: aut postea Apostolus factus, si de terrena fece generatus est. Quod si terrenum eum non fuisse contenderint, ipsius uerba ponamus: Eramus filii natura ire, sicut et ceteri . Natura Iudeus est qui de genere est Abraham, et a parentibus die octauo circumcisus est. [a 1Kb] Non natura Iudeus, qui postea est factus ex gentibus. Ut autem totum argumentum breui sermone comprehendam, sensus est iste qui texitur: Nos, id est, ego et tu, Petre , cum essemus, inquit, natura Iudei, ea facientes que lege precepta sunt, et non ex gentibus peccatores, qui uel generaliter, quia idolis seruiunt, peccatores sunt,  uel quos nunc putamus immundos, scientes quod non possimus ex Legis opere, sed ex Christi saluari fide, credidimus in Christum, ut quod Lex nobis non dederat, fides tribueret quam habebamus [Al. habemus] in Christo. Quod si recedentes a Lege, in qua saluari non potuimus, transcendimus ad fidem, in qua non carnis queritur circumcisio, sed cordis puri deuotio: et nunc a gentibus recedendo hoc agimus, ut quicumque non sit circumcisus, immundus sit: ergo fides in Christum, in qua nos putabamus ante saluari, magis peccati est ministra, quam iustitie, que aufert circumcisionem, quam qui non habuerit, immundus est. Sed absit, ut quod semel destruxi, et sciui mihi non profuisse, rursum uindicem. Semel a Lege discedens, Legi  sum mortuus, ut in Christo uiuerem, crucique eius affixus, et in nouum renatus hominem, fide magis quam carne subsisterem, et cum Christo egrederer e mundo. Quod semel adorsus sum, teneo. Non mihi gratis Christus est mortuus: in quo frustra credidi, [b 1Kb] si potui absque fide eius in ueteri Lege saluari.

. Scientes autem quod non iustificatur homo ex operibus Legis, nisi per fidem Iesu Christi: et nos in Christo Iesu credidimus, ut iustificemur in fide Christi, et non ex operibus Legis. Aiunt quidam: si uerum hoc sit quod Paulus affirmat, ex operibus Legis neminem iustificari, sed ex fide Iesu Christi, patriarchas et prophetas, et sanctos, qui ante Christi aduentum fuerunt, imperfectos fuisse. Quos admonere debemus eos hic dici iustitiam non consecutos,  qui tantum ex operibus iustificari posse se credunt. Sanctos autem, qui antiquitus fuerint, ex fide Christi iustificatos. Siquidem Abraham uidit diem Christi, et letatus est. Et Moyses maiores diuitias estimauit thesauro Aegyptiorum, improperium Christi. Aspiciebat enim in remunerationem. Et Isaias uidit gloriam  Christi , ut Ioannes euangelista commemorat, et Iudas de omnibus generaliter: Commonere, inquit, uos uolo, 413 scientes semel omnia: quoniam iehsu populum de terra Aegypti saluans: secundo eos qui non crediderunt, perdidit . Unde non tam Legis opera damnantur, quam hi qui tantum ex operibus iustificari se posse confidunt, Saluatore quoque ad discipulos loquente, Nisi superabundauerit iustitia uestra plus quam Scribarum et Phariseorum, non intrabitis in regnum celorum . Congregandum [Al. considerandum] hoc in loco quanta in Lege precepta sint, que explere nullus queat. Et econtrario dicendum, quedam Legis etiam ab his fieri qui ignorent eam. Sed ideo non iustificari operatores eius, quia absque fide  Christi fiant: uerbi gratia, non dormire cum uiro dormitatione mulieris, non adulterari, non rapere, sed magis honorare patrem et matrem, et cetera, que imperata sunt, facere. Quod si de sanctis uiris nobis exempla protulerint: quod in Lege uersati, ea que Legis fuerant, perpetrarint, dicemus: Quia iusto Lex non est posita, sed iniquis et non subditis, impiis et peccatoribus, contaminatis et immundis . Qui autem a Deo doctus sit, non habere eum necesse, ut [c 1Kb] uel de caritate doceatur, Paulo dicente: De caritate autem non necesse habeo scribere uobis: ipsi enim uos a Deo docti estis, ut diligatis inuicem .

 Propter quod ex operibus Legis non iustificabitur omnis caro. [d 1Kb] Quod si querentes iustificari  in Christo, inuenti sumus et ipsi peccatores: numquid Christus peccati minister est? Absit. Si enim que destruxi, hec iterum reedifico, preuaricatorem me constituo. Non iustificabitur [Al. iustificatur] ex operibus Legis caro illa, de qua scribitur: Omnis caro fenum; et omnis gloria eius, quasi flos [e 7Kb] agri . Iustificatur autem ex fide Iesu Christi caro illa, de qua in resurrectionis dicitur sacramento: Omnis caro uidebit salutare Dei . Sed et iuxta humiliorem intellectum, iustificabatur quondam ex Lege non omnis caro, sed tantum hi homines qui in Palestina erant. Nunc autem ex fide Iesu Christi iustificatur omnis caro, dum Ecclesia eius in toto orbe fundatur.

 Ego enim per Legem Legi mortuus sum,  414 ut Deo uiuam. Aliud [f 1Kb] est per Legem mori, aliud Legi mori. Qui Legi moritur, uiuebat ei antequam moreretur, obseruans sabbata et neomenias, et dies festos, et uictimarum typicam curiositatem, et fabulas Iudaicas, et genealogias. Postquam autem uenit Christus et Lex, de qua scriptum est: Scimus  autem quia Lex spiritualis est , per Euangelicam legem, Legi pristine mortuus est: et anima, que secundum id quod scribitur ad Romanos: uiro uiuente, si nupsisset, adultera uocabatur: mortuo uiro suo, id est, lege ueteri, nupsit Legi Spirituali, ut fructificaret Deo. Unde et in Osce ad eam dicitur: Ex me fructus tuus inuentus est . Cui pulchre mysticum illud infertur: Quis sapiens, et intelliget ista: [a 1Kb] intelligens, et cognoscet ea? Qui per legem igitur spiritualem, Legi littere moritur, Deo uiuit, cum non sit sine lege Dei, sed in lege sit Christi. Qui uero legi moritur ob peccata, mortuus quidem est; sed non potest de eo dici quod sequitur, ut uiuat Deo. Esse autem legem aliam spiritualem extra Legem littere, et alibi Apostolus docet,  dicens: Itaque lex quidem sancta, et mandatum sanctum, et iustum, et bonum . Et Ezechiel ex persona Dei: Eduxi, inquit, eos, id est, populum Iudeorum, de terra Aegypti: et adduxi eos in desertum: et dedi eis precepta mea, et iustificationes meas ostendi illis: quas faciet homo, et uiuet in eis . De ea uero lege que iram operatur, cui et Apostolus mortuus est, postea infert: Et ego dedi eis precepta non bona, et iustificationes in quibus non uiuent in eis . Idipsum significatur et in Psalterio: Quoniam non cognoui litteraturam, introibo in fortitudinem Domini .

Christo confixus sum cruci. Quia dixerat se per legem legi mortuum, quomodo mortuus fuerit, ostendit: Christo confixus sum cruci, tollens crucem  suam, et Christum sequens, et in ipsa [b 1Kb] obsecrans passione: Memento mei, cum ueneris in regnum tuum . Statimque audiens: Hodie mecum eris in paradiso. Si quis mortificatis membris super terram, et mundo mortuus, configuratus 415 fuerit morti Iesu Christi, crucifigitur cum Iesu, et tropeum mortificationis sue, in ligno Dominice passionis affigit.

 uiuo autem iam non ego: uiuit autem in me Christus. Non uiuit ille qui quondam uiuebat in Lege, quippe qui persequebatur Ecclesiam. uiuit autem in eo Christus, sapientia, fortitudo, sermo, pax, gaudium, cetereque uirtutes; quas qui non habet, non potest dicere: uiuit autem in me Christus, hoc autem totum sub sua persona aduersum  Petrum de Petro disputat.

Quod autem nunc uiuo in carne. Aliud est in carne esse, et in carne uiuere. Qui enim in carne sunt, Deo placere non possunt . Unde ad bene uiuentes dicitur: uos autem non estis in carne.

In fide uiuo Filii Dei [c 1Kb] , qui dilexit me et tradidit  semetipsum pro me. Ad Romanos de Deo loquitur, quod Filio suo non pepercit, sed pro nobis tradiderit eum. Nunc uero de Christo, quod se ipse tradidit: Qui dilexit me, inquit, et tradidit semetipsum pro me. In Euangelio uero ubi Apostoli enumerantur, infertur: Et Iudas Iscariotis [Al. Scarioth] qui et tradidit eum . Rursum in eodem: Ecce appropinquauit qui tradet me . De principibus uero sacerdotum, et senioribus populi Scriptura commemorat, quod condemnauerint Iesum morti, et ligantes eum, duxerint et tradiderint Pilato presidi . Et deinceps de Pilato: Dimisit eis Barrabam, Iesum autem flagellatum tradidit eis, ut crucifigerent illum . Igitur et Pater tradidit Filium: et Filius ipse se  tradidit: et Iudas et sacerdotes eum principibus tradiderunt, et ad extremum traditum sibi, tradidit ipse Pilatus. Sed Pater tradidit, ut saluaret perditum mundum: iehsu ipse se tradidit, ut Patris suamque faceret uoluntatem: Iudas autem et sacerdotes et seniores populi, et Pilatus, uitam morti nescii tradiderunt. Que cum ipsa quoque se pro nostra salute tradiderit, beatus multumque felix, qui uiuente in se Christo, per singulas cogitationes et opera potest dicere: In fide uiuo Filii 416 Dei, qui dilexit me, et tradidit semetipsum pro me.

 Non abiicio gratiam Dei: si enim per Legem iustitia; ergo Christus gratis mortuus est. Abiicit gratiam Dei, tam ille qui post Euangelium uiuit in Lege, quam is qui peccatis post baptismum sordidatur.  Qui autem potest iuxta Apostolum dicere: Gratia eius in me non fuit uacua , iste et hoc loquitur confidenter: Non abiicio gratiam Dei. Quod autem sequitur, ualde necessarium est aduersum eos qui post fidem Christi putant Legis precepta seruanda. Dicendum quippe eis: Si per legem iustitia est, ergo [Al. quod] Christus gratis mortuus est [Al. sit]. Aut certe doceant, quomodo non Christus gratis mortuus sit, si opera iustificant [Al. iustificent]. Sed quamuis sint hebetes, dicere non audebunt Christum sine causa mortuum. Ad particulam itaque syllogismi, que hic proponitur, id est: Si enim per Legem iustitia, ergo Christus gratis mortuus est, debemus illud assumere quod consequenter infertur, et negari non potest: Christus autem  non est gratis mortuus; et concludere: Non igitur per Legem iustitia. Hucusque contra Petrum, nunc ad Galatas reuertitur.

 O Insensati Galate, quis uos fascinauit [d 1Kb] ? Dupliciter hic locus intelligi potest. uel ideo insensatos Galatas appellatos, a maioribus  ad minora uenientes, quia ceperint spiritu, et carne consummentur: uel ob id, quod unaqueque prouincia suas habeat proprietates. Cretenses semper mendaces, malas bestias, uentres pigros, uere ab Epimenide peta dictos, Apostolus comprobat. uanos Mauros, et feroces Dalmatas, Latinus pulsat historicus. Timidos Phrygas, omnes pete lacerant. Athenis expeditiora nasci ingenia, philosophi gloriantur. Grecos leues, apud C. Cesarem suggillat Tullius, dicens: Aut leuium Grecorum, aut immanium barbarorum. Et pro Flacco: Ingenita, inquit, leuitas, et erudita uanitas. Ipsum Isrel, graui corde, et dura ceruice, omnes Scripture arguunt. In hunc ergo modum arbitror et Apostolum 417 Galatas regionis sue proprietate pulsasse. Licet quidam profundis se  questionibus inserentes, quasi sub obtentu uitande hereseos, que diuersas naturas infert, dicant, Tyrios quoque et Sidonios, Moabitas et Ammonitas, et Idumeos, Babylonios et Aegyptios, omnesque Gentes, que in Scripturis nominantur, habere quedam idiomata ex causis precedentibus, et merito operum pristinorum, ne iustitia Dei ueniat in dubium: cum unaqueque gens uel bonum, uel malum habere asseratur, quod alia non habeat. Nos istas altitudines declinantes, superiora sectabimur: aut stultitie eos argui, dicentes, per quam spiritum Legis et litteram diiudicare non possint: aut uitio [Al. uia] gentis corripi, quod indociles sint et uecordes, et ad sapientiam tardiores. Quod autem sequitur: Quis uos fascinauit , digne Paulo  debemus exponere: non quo scierit esse fascinum, qui uulgo putatur nocere; sed usus sermone sit triuii [Al. trito], et ut in ceteris, ita et in hoc quoque loco, uerbum quotidiane sermocinationis assumpserit. Legimus in Prouerbiis: Donum inuidi cruciat oculos. Qui apud nos inuidus, in Greco significantius ponitur, fascinator: et in Sapientia que Salomonis scribitur: Fascinatio malignitatis obscurat bona . Quibus docemur exemplis, quod uel inuidus aliena felicitate crucietur: uel is in quo bona sint aliqua, alio fascinante, id est, inuidente noceatur. Dicitur fascinus proprie infantibus nocere, et etati paruule, et his qui necdum firmo uestigio figant gradum. Unde et quidam e Gentibus:

 Nescio quis teneros oculus mihi fascinat agnos. 
Hoc utrum uerum, necne sit, Deus uiderit: quia potest fieri, ut et demones huic peccato seruiant; et quoscumque in Dei opere uel cepisse, uel profecisse cognouerint, eos a bonis operibus auertant. Nunc illud in causa est, quod ex opinione uulgi  sumptum putamus exemplum: ut quomodo tenera etas noceri dicitur fascino: sic etiam Galate in Christi fide nuper nati, et nutriti lacte, et non solido cibo , ueluti quodam fascinante 418 sint nociti: et stomacho fidei nauseante [Al. nauseantes], Spiritus sancti cibum euomuerint. Quod si aliquis contradicit, exponat quomodo de communi opinione sit sumptum, uallis Titanorum, in Regnorum libris , Sirene et Onocentauri in Isaia , Arcturus et Orion, et Pleiades in Iob , et cetera his similia, que utique uocabula, Gentilium fabularum et causas et origines habet. Interrogemus ergo hoc loco Marcionem, qui prophetas repudiat, quomodo interpretetur id quod sequitur.

 Ante quorum oculos iehsu Christus [a 9Kb] proscriptus est, in uobis crucifixus est. Nobis enim recte prescriptus est Christus, de cuius patibulo et passione, alapis et flagellis, omnis prophetarum predicit chorus: ut crucem ipsius non de Euangelio tantum, in quo crucifixus refertur; sed multo antequam descendere dignaretur ad terras, et hominem qui est crucifixus assumeret, nouerimus. Nec parua laus Galatarum est, quod ita crediderint in crucifixum, ut ante fuerat eis prescriptus: quo scilicet lectitantes prophetas, et omnia ueteris Legis sacramenta noscentes, uia et ordine uenerint ad credendum. Legitur in quibusdam codicibus: Quis uos fascinauit non credere ueritati? Sed hoc quia in exemplaribus Adamantii non habetur, omisimus.

  Hoc solum a uobis uolo discere: ex operibus Legis spiritum accepistis, an ex auditu fidei? Sunt quidem, ait, multa que possunt interrogatione uos cogere, Legi Euangelium preferendum: sed quoniam insensati estis, et nequaquam ea potestis audire, simplici uobiscum sermone loquor, et de eo quod promptum est, sciscitor: Spiritum sanctum quem accepistis, utrum uobis Legis opera, sabbati obseruatio, circumcisionis, et neomeniarum superstitio dederint, an auditus fidei, per quam ex gentibus credidistis? Quod si negari non potest, Spiritum sanctum et uirtutes, que in principio fidei acceptum Spiritum sequebantur, non ex operibus Legis, sed ex fide Christi datas, manifestum est, uos a melioribus exorsos [Al. exosos], in peiora corruere. Consideremus  autem diligenter, quia non dixerit: uolo a uobis discere utrum ex operibus Spiritum accepistis; sed adiecerit, ex 419 operibus Legis. Sciebat enim et Cornelium centurionem Spiritum ex operibus accepisse ; sed non ex operibus Legis, quam nesciebat. Si autem econtrario dicitur: ergo et sine auditione fidei accipi Spiritus potest. Nos respondebimus, accepisse quidem eum Spiritum, sed ex auditu  fidei, et [a 1Kb] naturali lege, que loquitur in cordibus nostris, bona queque facienda, et uitanda mala: per quam dudum quoque Abraham, Moysen, et ceteros sanctos iustificatos retulimus, quam augere deinceps potest operum obseruatio, Legisque [Al. Legis quoque] iustitia: non tamen carnalis legis, que preteriit, sed spiritualis, quia Lex spiritualis est. Neque uero, quia fidem preferimus, Legis opera destruimus , nec dicimus secundum quosdam: Faciamus mala, donec ueniant bona , sed seruituti gratiam anteponimus. Dicimusque, quod Iudei propter metum faciunt, id nos facere propter caritatem. Illos seruos esse, nos filios: illos cogi ad bonum, nos bonum sponte suscipere. Non igitur ex fide Christi licentia  nascitur delinquendi; sed ex dilectione fidei uoluntas boni operis augetur, dum bona ideo facimus, non quia iudicem formidamus, sed quia scimus ea ei placere in quem credimus. Querat quispiam, si fides non est nisi ex auditu, quomodo qui surdi nati sunt, possunt fieri Christiani. Deum quippe Patrem ex magnitudine et pulchritudine creaturarum potest quis intelligere, et a conditionibus conditor consequenter agnoscitur. Christi autem natiuitas, crux, mors, resurrectio, nisi ex auditu sciri non potest. Aut surdi igitur Christiani non sunt: aut si surdi sunt Christiani, falsum est quod alibi ab apostolo dicitur: Itaque fides ex auditu: auditus autem per uerbum Dei. Ad quod qui simplici responsione contentus est, dicit, non eum generaliter dixisse, fides  omnium ex auditu est; sed fides ex auditu, quod et in parte, et in toto accipi potest: eorum scilicet fides ex auditu, qui audiunt, qui credunt. Qui autem huic [b 1Kb] scrupulo satisfacere conatur, prius illud tentabit asserere, quod nutibus 420 quoque et quotidiana conuersatione, et ut ita dixerim, totius corporis loquente gestu, surdi possunt Euangelium discere: deinde etiam hoc, quod Dei sermo cui nichil surdum est, ad eas magis loquatur aures, de quibus et ipse ait in Euangelio: Qui habet aures audiendi, audiat . Et in Apocalypsi: Qui habet aurem, audiat quid spiritus dicat Ecclesiis . Et Isaias: Dominus addidit mihi auriculam . Iste est alius homo, cui Deus loquitur in occulto, qui clamat in corde credentis:  Abba, Pater : et  quomodo corpus omnia membra, et sensus habet: ita animam quoque uniuersos et sensus, et membra habere, [c 1Kb] et inter cetera aures etiam: quas qui habuerit, non magnopere indigebit his auribus corporis ad Christi Euangelium cognoscendum. Simul autem etiam illud attendite, quod hic Spiritus absque ullo additamento Sanctus intelligatur,  quem ex dono Dei consequimur, et non hominis: de quo alibi scribitur: Incorruptus Spiritus est in omnibus . Et: Ipse Spiritus testimonium reddit [Al. reddet] spiritui nostro . Et in alio loco: Nemo scit ea que in homine sunt, nisi spiritus hominis qui est in eo . Et in Daniele: Benedicite, spiritus et anime iustorum, Dominum .

 Sic stulti estis, ut cum Spiritu ceperitis, nunc carne consummemini? Si sanctum Spiritum acceperant Galate, quomodo stulti erant? uerum statim soluitur, cepisse quidem cos Spiritum, sed cum carne consummarentur, Spiritum ab eis fuisse sublatum. Unde sine causa passi sunt tanta que passi sunt. Quod ne sibi post peccatum eueniret, Dauid  precatur, dicens: Spiritum sanctum tuum ne auferas a me . Diligenter attendite quod qui Scripturas iuxta litteram sequitur, consummari carne dicatur. Quamobrem illud quod ad Corinthios scriptum est: In carne uiuentes, non iuxta carnem militamus , melius sic intelligi potest, ut hi militare dicantur in carne, qui uetus Testamentum humiliter edisserunt. Qui uero sequuntur intelligentiam spiritualem, sint quidem in carne, quia eamdem habeant litteram 421 quam Iudei, sed non iuxta carnem militent, a carne ad spiritum transcendentes. Quando uideritis eum qui primum credit ex Gentibus, et ad Christi aratrum mittit manum, preuio aliquo doctore prudente, sic per Legis iter ad Euangelium pergere, ut omnia illa que ibi scripta sunt,  de sabbato, de azymis, de circumcisione, de uictimis, digne Deo intelligat, et deinceps post Euangelii lectionem a Iudeo aliquo, aut Iudeorum socio persuaderi, ut umbras et allegorie nubila derelinquens, sic Scripturas interpretetur, ut scripte sunt: de hoc potestis dicere: Sic stultus es, ut cum spiritu ceperis, nunc carne consummeris?

 Tanta passi estis sine causa, si tamen sine causa. Consideremus infelices Iudeos, quanta superstitione et obseruationis labore uiuant inter ceteras nationes, dicentes, ne tetigeris, ne gustaueris, ne attrectaueris, et probabimus uerum esse quod dicitur: Tanta passi estis sine causa; sed non statim ad eos sententia temperatur, et dubia fit, si tamen sine causa: quia de his dicitur, qui possunt post Legem  ad Euangelium reuerti. Melius autem sic intelligi potest, quod primum credentes Galate in Crucifixum, et a Iudeis, et a gentibus opprobria multa perpessi sint, persecutiones non minimas sustinuerint. Quas frustra arguuntur fuisse perpessi, si a gratia Christi recedant, propter quam tanta perpessi sunt. Simul et [d 1Kb] illa spes, quod quicumque ob Christi fidem laborauerit, et postea lapsus fuerit in peccatum,  sicut priora sine causa dicitur passus fuisse dum peccat, sic rursum non perdat ea, si ad pristinam fidem et ad antiquum studium reuertatur. Aliter: Si circumcisionem, inquit, putatis sequendam esse post gratiam: ergo usque ad presens tempus sine circumcisione uiuentes, omnia que passi estis, in irritum sunt deducta. Que quidem mihi uidemini non frustra sustinuisse, qui scio Legem post Euangelium non ualere. uel certe sic: Non leue erat damnum, si circumcisionem sequentes, tantum pristinum fidei perdidissetis laborem: nunc uero ad hoc detrimentum etiam preuaricationis pena sociatur, ut et preterita sine causa perpessi sitis, et in 422 futuro cruciemini. Quidam coactius ita intelligunt: Considerate pristinam gratie libertatem et  presentis onera obseruationis in Lege, et uidebitis quam multa casso studio feceritis: licet non penitus fructus erroris istius desperandus sit, dum zelo Dei ad hoc ipsum estis adducti. Ignorantibus enim concedi uenia potest, si ad meliora conuersi, scientiam in uobis doceatis fluctuasse, non studium.

 Qui ergo tribuit uobis spiritum, et operatur uirtutes in uobis, ex operibus Legis, an ex auditu fidei? Tribuit, hoc est, administrat, presentis temporis est legendum; ut ostendatur per singulas horas atque momenta semper dignis sanctum Spiritum ministrari; et quanto quis in Dei opere et amore profecerit, tanto magis sancti Spiritus in se habere uirtutes, quas auditus fidei, et non Legis opera consummant.  Non quo Legis opera contemnenda sint, et absque eis simplex fides appetenda; sed quo ipsa opera fide Christi adornentur. Scita est enim sapientis uiri illa sententia, »Non fidelem uiuere ex iustitia, sed iustum ex fide.« Simul ostenditur Galatas, accepto post fidem sancto Spiritu, dona habuisse uirtutum, id est, prophetiam, genera linguarum, morborum curationes, et cetera, que ad Corinthios in donis spiritualibus enumerantur . Et tamen post tanta  a falsis doctoribus irretiti sunt. Obseruandum etiam, quod operari uirtutes dicantur in his, qui non tenent Euangelii ueritatem: sicut in illis qui Dominum non sequentes, in nomine eius signa faciebant, Ioanne uel maxime  conquerente: Preceptor, uidimus quemdam in nomine tuo eiicientem demonia, et prohibuimus eum quia non sequitur nobiscum . Hoc aduersum hereticos, qui probationem fidei sue ex eo si signum aliquod fecerint, arbitrantur. Qui cum manducauerint et biberint in nomine Domini , et signa multa, inuocato Saluatore, fecisse se iactent, in die iudicii merebuntur audire: Non noui uos, discedite a me qui operamini iniquitatem .

  Sicut Abraham credidit Deo, et reputatum est illi ad iustitiam. Ab hoc loco usque ad eum ubi scribitur: Qui ex fide sunt, benedicentur cum fideli Abraham, Marcion de suo Apostolo erasit. 423 Sed quid profuit hoc tulisse, cum cetera que reliquit, insanie eius aduersa sint? Credidit autem Abraham Deo, exiens de patria sua in terram quam nesciebat : Sara nonagenariam, et sterilem confidens esse parituram; et audita repromissione Dei, quod in Isaac uocaretur semen eius, [a 1Kb] ipsum Isaac offerens uictimam, et tamen de Domini repromissione non dubitans. Recte tali reputatur fides ad iustitiam, qui Legis opera supergressus, Deum non metu, sed dilectione promeruerit [Al. promeruit].

  Cognoscitis ergo, quia qui ex fide sunt, hi filii sunt Abraham. Plenius de hoc in epistola ad Romanos disputat, quod fides reputata sit Abrahe ad iustitiam, non in circumcisione, sed in preputio . Et diligenter obseruans, docet eos filios esse Abrahe, quicumque hac mente crediderunt, qua incircumcisus credidit Abraham, qui exsultauit ut uideret diem Domini, et uidit, et letatus est . Unde et ad infideles Iudeos dicitur: Si filii essetis Abrahe, opera Abrahe faceretis . Que autem alia  ab eis opera Dominus expetebat, nisi credulitatem in Filium Dei, quem Pater miserat loquentem: Qui credit in me, non credit in me, sed in eum qui me misit ? Unde et in alio loco de generis  sibi antiquitate, et nobilitate plaudentibus respondetur: Et ne dixeritis, quia patrem habemus Abraham. Potest enim Deus de lapidibus istis suscitare filios Abraham . Lapides ibi nemo ambigit dura significari corda Gentilium, que mollita sunt postea, et fidei recepere signaculum. uirtutes Abraham in quibus ante circumcisionem Deo placuit, diligens lector enumera, et quoscumque in simili opere repereris, dicito filios esse Abraham, iustificati in preputio, qui circumcisionem non ob meritum operum, sed in signum fidei prioris accepit. Quia enim ex semine eius erat Christus oriundus , prouidens Deus, ne  soboles dilecti Abrahe ceteris nationibus miscerentur, et paulatim familia eius 424 fieret incerta, gregem [b 1Kb] Isreliticum quodam circumcisionis cauterio denotauit, ut uiuentes inter Aegyptios, inter Assyrios, Babylonios atque Chaldeos, hoc signaculo distinguerentur. Denique per quadraginta annos in eremo nullus est circumcisus: soli quippe sine Gentis alterius admixtione uiuebant: statim ut Iordanis ripam transgressus est populus, et in Palestine terram Iudeum se examen infudit, circumcisio necessaria  futuro ex commixtione Gentium prouidit errori. Quod autem a Iesu duce, secundo scribitur populus circumcisus , significat et in eremo cessasse circumcisionem, que in Aegypto rationabiliter exercebatur; et a Domino Iesu Christo spirituali circumcisione credentes esse mundandos.

 Prouidens autem Scriptura, quia ex fide iustificat gentes Deum, prenuntiauit Abrahe, quia benedicentur in te omnes gentes. Igitur qui ex fide sunt, benedicentur cum fideli Abraham. Non quo ipsa Scriptura, atramentum uidelicet et membrane, que [a 1Kb] insensibiles sunt, possint futura prenoscere; sed quo Spiritus sanctus, et sensus, qui in littera latet, multis post seculis uentura predixerint. Porro  exemplum quod de Genesi sumptum est, ita in proprio uolumine continetur: Et benedicentur in semine tuo omnes gentes terre . Quod apostolus super Christo interpretatus, ait: Non est scriptum ex seminibus, quasi in multis; sed quasi in uno, et semine tuo, qui est Christus. Hoc autem in omnibus [Al. nouis] pene testimoniis, que de ueteribus libris in nouo assumpta sunt Testamento, obseruare debemus, quod memorie crediderint euangeliste  uel apostoli; et tantum sensu explicato, sepe ordinem commutauerunt, nonnumquam uel detraxerint uerba uel addiderint. Nulli uero dubium quod in Isaac et Iacob, siue in duodecim patriarchis, et ceteris qui de Abraham stirpe descendunt, non fuerint benedicte uniuerse nationes; sed in Christo Iesu, per quem omnes gentes laudant Deum, et benedicitur nouum nomen super terram. Potest autem [b 1Kb] intelligi apostolus et de alio Geneseos loco exemplum seminis usurpasse, ubi scribitur: Eduxit autem foras 425  Deus, et dixit ei: Aspice in celum et numera stellas, si poteris dinumerare eas. Et ait illi: Sic erit semen tuum; et credidit Abraham Deo, et reputatum est ei ad iustitiam . Quicumque igitur credunt, benedicentur  cum fideli Abraham, qui ob egregiam in Deum fidem prius in eum credidisse narratur. 426 Sicut Enos ob principalem in Deum spem, et inter ceteros eminentem, sperasse scribitur in uocare Dominum Deum . Non quo et Abel de quo Dominus ait: uox sanguinis fratris tui clamat ad me ; et ceteri deinceps, Deum non sperauerint inuocare; sed quo ex ea parte unusquisque appelletur, quam uel maxime habet.



LIBER SECUNDUS.


 425-426 Quod in primo Commentariorum ad Galatas libro, cum de Gentium proprietatibus disputarem, intactum reliqueram, nunc in secundo reddendum uidetur: qui sint Galate, uel quo, et unde transierint. Utrum indigenas eos fuderit, an aduenas quam nunc incolunt, terra susceperit: et utrum linguam connubio perdiderint, an et nouam didicerint, et non amiserint suam. Marcus uarro, cunctarum antiquitatum diligentissimus perscrutator, et ceteri qui eum imitati sunt, multa super hac gente, et digna memoria tradiderunt. Sed quia nobis propositum est, incircumcisos homines non introducere in templum Dei , Lactantii nostri que in tertio ad Probum uolumine de hac gente opinatus  sit, uerba ponemus: »Galli, inquit, antiquitus a candore corporis Galate nuncupabantur; et Sibylla sic eos appellat. Quod significare uoluit peta, cum ait: Tum lactea colla---Auro innectuntur : Cum posset dicere, candida. Hinc utique Galatia prouincia, in quam Galli aliquando uenientes, cum Grecis se miscuerunt. Unde primum ea regio Gallogrecia, post Galatia nominata est.« Nec mirum si hoc ille de Galatis dixerit, et Occidentales populos tantis in medio terrarum spatiis pretermissis, in Orientis plaga consedisse memorarit: cum constet Orientis contra et Grecie examina, ad Occidentis ultima peruenisse. Massiliam Phocei condiderunt: quos ait uarro trilingues esse, quod et Grece loquantur, et Latine, et Gallice. Oppidum Rhoda, coloni Rhodiorum locauerunt: unde [a 2Kb] amnis Rhodanus nomen accepit. Pretermitto Carthaginis conditores Tyrios, et Agenoris urbem; pretereo 427-428 Thebas Liberi, quas in Africa  condidit: que ciuitas nunc Thebestis dicitur. Relinquo eam partem Libye, que Grecis urbibus plena est. Ad Hispanias transgredior: nonne Saguntum Grecis ex insula Zacintho profecti condiderunt: et  oppidum Tartesson, quod nunc uocatur [a 1Kb] Carteia, lones Greci homines locasse referuntur? Montes quoque Hispaniarum, Calpe, [b 1Kb] Idrus, Pyrene: item insule Aphrodisiades, et Gymnesie, que uocantur Baleares, nonne Greci sermonis indicia demonstrant? Ipsa Italia a Grecis populis occupata, Maior quondam Grecia uocabatur. Certe quod negari non potest, Romani de Aenee Asiani hominis stirpe generati sunt. Ex quo euenit, ut et in Occidente Greci sepe acuminis reperiantur ingenia, et in Oriente [c 1Kb] stoliditatem barbaram redoleant. Nec hoc dicimus, quod non e regione utrobique diuersa nascantur: sed quod ex magna parte etiam cetera que non sunt similia, nuncupentur. Itaque non mirum est stultos, et ad intelligentiam tardiores Galatas appellatos;  cum et Hilarius Latine eloquentie Rhodanus, Gallus ipse et Pictauis genitus, in Hymnorum [d 1Kb] Carmine Gallos indociles uocet. Et quod nunc oratorum fertiles sunt, non tam ad regionis diligentiam, quam ad rhetoricorum [Al. rhetoricum] clamorem pertinet: maxime cum Aquitania [Al. Aquitanica] Greca se iactet origine: et Galate non de illa parte terrarum, sed de ferocioribus Gallis sint profecti. uultis scire, o Paula et Eustochium, quomodo Apostolus unamquamque prouinciam suis proprietatibus denotarit? Usque hodie eadem uel uirtutum uestigia permanent, uel errorum. Romane plebis laudatur fides . Ubi alibi tanto studio et frequentia, ad Ecclesias et ad Martyrum sepulcra concurritur? ubi sic ad similitudinem celestis tonitrui Amen reboat,  et uacua idolorum templa quatiuntur? Non quod aliam habeant Romani fidem, nisi hanc quam omnes Christi Ecclesie: sed quod deuotio in eis maior sit, et simplicitas ad credendum. Rursum facilitatis et superbie arguuntur. Facilitatis, ut ibi: Rogo uos, fratres, ut obseruetis eos qui dissensiones et offendicula, preter doctrinam quam uos didicistis, faciunt; et declinate ab illis: huiusmodi enim Christo Domino [Al. addit nostro] non seruiunt, sed suo uentri; et per dulces sermones et benedictiones seducunt corda innocentium. uestra enim obedientia in omnem locum peruulgata est. Gaudeo igitur in uobis: et uolo uos sapientes esse in bono, et simplices in malo . Superbie uero: Noli altum sapere, sed time . Et: Nolo uos ignorare, fratres,  mysterium hoc, ut non sitis ipsi uobis sapientes. Et in sequentibus: Dico enim per gratiam que data est mihi, omnibus qui sunt inter uos: non plus sapere  quam oportet sapere; sed sapere ad sobrietatem . Et apertius: Gaudere cum gaudentibus, flere cum flentibus. Idipsum inuicem sentientes. Non alta sapientes; sed humilibus consentientes. Nolite esse prudentes apud uosmetipsos . Corinthios quoque notat quod mulieres eorum intecto capite sint, et uiri comam nutriant : et indifferenter uescantur in templis [Al. tempus] ; et inflati sapientia seculari, resurrectionem carnis negent. Hec ex parte usque hodie permanere, non potest dubitare, qui Achaiam 429-430 uiderit . Macedones in caritate laudantur, et hospitalitate ac susceptione fratrum. Unde ad eos scribitur: De caritate autem fraternitatis, non necesse habemus scribere uobis. Ipsi  enim uos a Deo didicistis, ut diligatis inuicem. Etenim facitis illud in omnes fratres in uniuersa Macedonia . Sed reprehenduntur quod otiosi domos circumeant: et alienum exspectantes cibum, dum singulis placere desiderant, et huc illucque discurrant, quid apud singulos agatur, enuntient. Sequitur enim: Rogamus autem uos, fratres, ut abundetis magis, et operam detis ut quieti sitis: ut [e 16Kb] et uestrum negotium agatis, et operemini manibus uestris sicut precepimus uobis: ut et honeste ambuletis ad eos qui foris sunt, et nullius aliquid desideretis . Quod ne quis putet officio magis docentis, quam uitio gentis admonitum, in secunda ad eosdem inculcat ac replicat, dicens: Nam et cum essemus apud uos, hoc denuntiabamus uobis, quoniam si quis operari  non uult, nec manducet. Audiuimus enim inter uos quosdam ambulare inquiete, nichil operantes, sed curiose agentes. His autem qui eiusmodi sunt, denuntiamus et obsecramus in Domino Iesu Christo, ut cum silentio operantes, suum panem manducent . Longum est si uelim de Apostolo, et de Scripturis omnibus singularum gentium, uel uirtutes obseruare, uel uitia: cum ad hec ipsa que diximus, inde deuoluti simus quod Galate stulti et uecordes pronuntiati sint. Scit mecum qui uidit Ancyram [Al. Anchiram] metropolim Galatie ciuitatem, quot [Al. quod] nunc usque schismatibus dilacerata sit, quot [Al. quod] dogmatum uarietatibus constuprata. Omitto Cataphrygas, Ophitas, Borboritas, et Manicheos; nota enim iam hec humane calamitatis  uocabula sunt. Quis umquam Passaloryncitas, et [f 26Kb] Ascodrobos, et Artotyritas, et cetera magis portenta quam nomina [Al. numina] in aliqua parte  Romani orbis audiuit? Antique stultitie usque hodie manent uestigia. Unum est quod inferimus, et promissum in exordio reddimus, Galatas excepto sermone Greco, quo omnis Oriens loquitur, propriam linguam eamdem pene habere quam Treuiros, nec referre, si aliqua exinde corruperint, cum et Aphri Phenicum linguam nonnulla ex parte [a 1Kb] mutauerint, et ipsa Latinitas et regionibus quotidie mutetur et tempore. Sed iam ad propositum reuertamur.

Quicumque enim ex operibus Legis sunt, sub maledicto sunt. Scriptum est enim: Maledictus omnis qui non permanserit in omnibus que scripta sunt in libro Legis, ut faciat ea. Hunc morem habeo, ut quotiescumque ab Apostolis de ueteri Instrumento aliquid  sumitur, recurram ad originales libros, et diligenter inspiciam, quomodo in suis locis scripta sint. Inueni 431 itaque in Deuteronomio hoc ipsum apud Septuaginta interpretes ita positum: Maledictus omnis homo qui non permanserit in omnibus sermonibus Legis huius, ut faciat illos: et dicet [Al. dicit] omnis populus, fiat . Apud Aquilam uero sic: Maledictus qui non statuerit uerba Legis huius, ut faciat ea: et dicet omnis populus, uere. Symmachus: Maledictus qui non firmauerit sermones [Al. addit istos] Legis istius, ut faciat eos, et dicet omnis populus, amen. Porro Theodotio sic transtulit: Maledictus qui non suscitauerit sermones Legis huius, facere eos, et dicet omnis populus, Amen. Ex quo intelligimus, Apostolum, ut in ceteris, sensum magis  testimonii posuisse quam uerba: et incertum habemus, utrum Septuaginta Interpretes addiderint, omnis homo, et, in omnibus, an in ueteri Hebraico ita fuerit, et postea a Iudeis deletum sit. In hanc me autem suspicionem illa res stimulat, quod uerbum, omnis, et in omnibus, quasi sensui suo necessarium, ad probandum illud, quod quicumque ex operibus Legis sunt, sub maledicto sint, Apostolus uir Hebree peritie, et in Lege doctissimus, numquam protulisset nisi in Hebreis uoluminibus haberetur. Quam ob causam Samaritanorum Hebrea uolumina relegens, inueni [b 1Kb] CHOL, quod interpretatur, omnis, siue, omnibus, scriptum esse, et cum Septuaginta interpretibus concordare. Frustra igitur illud tulerunt Iudei, ne uiderentur esse sub maledicto, si non possent omnia  complere que scripta sunt: cum antiquiores alterius quoque gentis littere id positam fuisse testentur. Quoniam autem nemo possit implere Legem, et cuncta facere que iussa sunt, et alibi testatur Apostolus, dicens: Quod enim erat impossibile Legi, in quo infirmabatur per carnem: Deus Filium suum mittens in similitudinem carnis peccati, de peccato condemnauit peccatum in carne . Quod si uerum est, potest nobis obiici: Ergo et Moyses, et Isaias, et ceteri prophete, qui sub operibus Legis fuerunt, sub maledicto sunt? Quod non timebit annuere, qui dicentem Apostolum legerit: Quia Christus nos redemit de maledicto Legis, factus pro nobis maledictum; 432 et respondere unumquemque sanctorum suo tempore maledictionem factum esse pro populo. Nec  statim hoc tribuens et iustis uiris, uidebitur detrahere Saluatori, quasi nichil precipuum et excellens habuerit, factus pro nobis maledictum, cum et ceteri pro aliis maledictum facti sint. Nemo enim illorum quamuis factus fuerit ipse maledictio, de maledicto quempiam liberauit, absque solo Domino Iesu Christo, qui pretioso sanguine suo, et nos [c 1Kb] omnes, et ipsos, Moysen dico et Aaron, prophetasque cunctos et patriarchas, de maledicto Legis redemit. Nec hoc ex meo sensu dictum putetis, Scriptura testis est: quia Christus gratia Dei, siue ut in quibusdam exemplaribus legitur, absque Deo, pro omnibus mortuus est . Si autem pro omnibus, et pro Moyse, et pro uniuersis prophetis, e quibus nullus potuit delere chirographum uetus, quod  aduersum nos scriptum erat, et affigere illud cruci : Omnes peccauerunt, et indigent gloria [id est, gratia] Dei . Ecclesiaste quoque hanc firmante sententiam: Homo non est iustus in terra, qui [Al. qua] faciat bonum et non peccet . Denique et inferius Apostoli dictum manifeste docet, nec Moysen, nec illustrem aliquem de antiquis uirum, apud Deum iustificari potuisse per Legem. Sequitur enim:

 Quoniam autem in Lege nemo iustificatur apud Deum, manifestum est, quia iustus ex fide uiuit. Lex autem non est ex fide, sed qui fecerit ea, uiuet in illis. Exemplum quo probatur iustus ex fide uiuere, et non ex operibus, de Abacuc tulit, quod ita Septuaginta interpretes ediderunt: Iustus  autem ex fide mea uiuit . [a 10Kb] Aquila et Theodotio: Iustus autem ex fide eius uiuit, id est, Dei. Considerandum itaque quia non dixerit, homo aut uir ex fide uiuit, ne occasionem tribueret ad uirtutum opera contemnenda; sed, iustus ex fide uiuit: ut quicumque fidelis esset, et per fidem uicturus, non aliter posset [Al. possit] ad fidem uenire, uel in ea uiuere, nisi prius iustus fuisset, et puritate uite quasi quibusdam ad fidem gradibus 433 ascendisset. Potest ergo fieri, ut sit aliquis iustus, et tamen [b 1Kb] non uiuat absque fide Christi. Si legenti scrupulus commouetur, Pauli uerba suscipiat, in quibus de se ait: Secundum iustitiam, que in Lege est, sine reprehensione . Erat igitur Paulus tunc iustus in Lege, sed necdum uiuere  poterat, quia non habebat in se Christum loquentem: Ego sum uita . In quem credens postea cepit et uiuere. Faciamus et nos aliquid simile huic quod dicitur, iustus ex fide uiuit; et dicamus: castus ex fide uiuit, sapiens ex fide uiuit, fortis ex fide uiuit, et a ceteris uirtutum partibus uicinam sententiam proferamus aduersum eos, qui in Christum non credentes, fortes et sapientes, temperantes se putant esse, uel iustos: ut sciant nullum absque Christo uiuere, sine quo omnis uirtus in uitio est. Potest presens testimonium et sic legi: quia iustus ex fide, ut deinceps inferatur, uiuit [Al. uiuet]. Quod autem ait: Lex non est ex fide, sed qui fecerit ea, uiuet in illis, manifestissime demonstratur non simplicem dici uitam, sed eam que  referatur ad aliquid. Iustus quippe ex fide uiuit: et non additur, in his, siue in illis. uiuens autem in Lege qui fecerit ea, uiuit in illis, hoc est, in his que fecit, que putauit bona: mercedem laboris sui habens ea tantum opera que fecit, siue longitudinem uite  siue declinationem, pene per quam transgressor Legis occiditur. uiuere autem in illis, non putemus Apostoli uerba esse, sed Ezechielis prophete, qui ait: Et eduxi eos in desertum, et dedi eis precepta mea et iustificationes meas demonstraui eis, quas faciet homo, et uiuet in eis . Qui cum illos qui in preceptis et iustificationibus ambulassent, uiuere dixisset, adiecit: Et dedi eis precepta non bona, et iustificationes in quibus non [c 9Kb] uiuerent in eis .  Quanta in uerbis consideratio! ubi dixit: Dedi eis precepta et iustificationes in quibus uiuerent in eis, non adiunxit bona. Ubi uero posuit, in quibus non uiuerent  in eis, addidit: Et ego dedi eis precepta non bona, et iustificationes in quibus non uiuent in eis. Sed hec plenius in Ezechiele: nunc ad ordinem Epistole reuertamur.

 434 Christus nos redemit de maledicto Legis, factus pro nobis maledictum. Subrepit in hoc loco Marcion de potestate Creatoris, quem sanguinarium, crudelem infamat et uindicem [Al. iudicem], asserens nos redemptos esse per Christum, qui alterius boni Dei Filius sit. Qui si intelligeret quo differunt [Al. differrent] emere, et redimere  numquam Scripturarum uerba simplicia in calumniam sui dogmatis detorqueret. Redemit ergo nos Christus de maledicto Legis, quod peccantibus constitutum  est, quos ipse increpat per prophetam, dicens: Ecce peccatis uestris uenditi estis, et in iniquitatibus uestris dimisi matrem uestram . Et apostolus hoc ipsum replicat, dicens: Ego autem carnalis sum, uenundatus sub peccato . Maledicta quoque Legis que in Leuitico et Deuteronomio scripta sunt, non Deo auctore complentur, sed prophetico spiritu his qui peccaturi erant, ea que eis uentura sunt, nuntiantur. Quod si apostoli uoluerit nos testimonio coarctare dicentis: Quicumque ex operibus Legis sunt, sub maledicto sunt: scriptum est enim: Maledictus omnis qui non permanserit in omnibus que scripta sunt in libro Legis, ut faciat ea , et asserere omnes qui sub Lege fuerint, fuisse maledictos, interrogemus eum,  utrum hi qui sub Euangelio Christi sunt, et eius precepta non faciunt, maledicti sint, an non. Si maledictos dixerit, id habebit in Euangelio, quod nos habemus in Lege. Si maledictos negauerit, frustra ergo Euangelii precepta sint posita, et absque mercede erunt hi qui illa compleuerint. Soluitur itaque utrumque hoc modo: quomodo Christus iehsu ex maledicto nos Legis liberauit, factus pro nobis maledictum: ita de maledicto quoque Euangelii quod statutum est super eos qui eius precepta non fecerint, eruit nos, factus pro nobis ipse maledictum, sciens talenti quoque minimam non dimittere portionem, et nouissimum exigere quadrantem .

 Quia scriptum est: Maledictus omnis  qui pendet in ligno: ut in gentibus benedictio Abrahe fieret in Christo Iesu, ut [d 11Kb] pollicitationem 435 spiritus accipiamus per fidem. Antequam de sensu et  uerbis Apostoli disputemus, iustum uidetur Deuteronomii testimonium, de quo et apostolus hec sumpsit , paucis replicare, et componere illud ceteris editionibus. Septuaginta ergo interpretes ita hunc locum transtulere: Si autem fuerit in aliquo peccatum et iudicium mortis, et mortuus fuerit, suspenderitis eum in ligno, non dormiet corpus illius super lignum, sed sepelientes sepelietis eum in die illa; quia maledictus a Deo omnis qui pendet in ligno: et non contaminabis terram tuam quam Dominus [a 18Kb] Deus tuus dabit tibi in hereditatem. Aquila: Et cum fuerit in uiro peccatum in [Al. et] iudicium mortis, et occisus fuerit, et suspenderis eum super lignum, non commorabitur morticinium eius super lignum, sed sepeliens sepelies eum in die illa,  quia [b 1Kb] maledictio Dei est, qui suspensus est: et non contaminabis humum tuam quam Dominus Deus tuus dabit tibi hereditatem. Symmachus: Si autem fuerit homini peccatum ad iudicium mortis, et occisus fuerit, et suspenderis eum super lignum: non pernoctabit cadauer ipsius super lignum, sed sepultura sepelies eum [Al. illud] in die ipsa, quia propter blasphemiam Dei suspensus est: et non contaminabis terram tuam quam Dominus Deus tuus dabit tibi ad hereditatem. Theodotio: Et quia erit in uiro peccatum in [Al. tacet in] iudicium mortis, et morietur, et suspendes eum in ligno, non dormiet morticinium eius super lignum, quia sepultura sepelies eum in die ipsa, quia maledictio Dei est suspensus: et non contaminabis adama [Al. adamam] tuam quam Dominus Deus tuus dederit tibi  hereditatem. Porro ADAMA , terra siue humus, lingua Hebrea appellatur. In eo autem loco ubi Aquila et Theodotio similiter transtulerunt, dicentes: quia maledictio Dei est suspensus, in Hebreo ita ponitur [c 1Kb] CHI CALALATH ELOIM THALUI. Hec uerba Ebion ille heresiarches Semichristianus, et Semiiudeus 436 ita interpretatus est, , id est, quia iniuria Dei est suspensus. Memini me in [d 1Kb] Altercatione Iasonis et Papisci, que Greco sermone conscripta est, ita reperisse: , id est, maledictio Dei qui appensus est. Dicebat mihi [e 1Kb] Hebreus qui me in Scripturis aliqua  ex parte instituit, quod possit et ita legi: quia contumeliose Deus suspensus est. Hec idcirco congessimus, quia famosissima questio est, et nobis soleat a Iudeis pro infamia obiici, quod Saluator noster et Dominus sub Dei fuerit maledicto. Primum igitur intuendum est, quod non quicumque in ligno pependerit maledictus sit apud Deum, sed qui peccauerit, et propter scelus morti fuerit adiudicatus sublatusque in crucem: non ideo maledictus quia crucifixus est, sed quia in talem inciderit reatum, ut meruerit crucifigi. Deinde illud opponendum, quod inferius causa patibuli plenius exponatur, Scriptura referente, ob maledictum et blasphemiam Dei eum esse crucifixum. Quod apertius Symmachus transtulit, dicens: quia propter blasphemiam  Dei suspensus est. Ad extremum interrogemus eos, si Ananias et Azarias et Misel, nolentes adorare idolum Nabuchodonosor, fuissent in ligno suspensi ; Eleazarus quoque nonagenarius sub Antiocho rege Syrie, et cum septem filiis gloriosa mater, utrum maledictos eos estimaturi fuerint , an omni benedictione dignissimos? Certe si crucem quam Aman parauerat Mardocheo , non ipse pro suo merito conscendisset, puto Mardocheus in eam, non ut maledictus, sed ut uir sanctus ascenderet [Al. ascenderat]. His et ceteris similibus comprobantur illum esse maledictum, qui dignum facinus patibulo perpetrarit: non cum qui iniquitate iudicum, et inimicorum potentia, uel clamore uulgi, aut uirtutum inuidia, aut regis  437 ira fuerit crucifixus. Et Naboth [Al. Nabutham] quondam, ad Iezabel litteras, tota Iezrel ciuitas morte damnauit ; sed sanguis eius in typo Christi, multa post secula uindicatur, dicente Domino ad Osec: uoca nomen eius Iezrel, quia adhuc modicum, et ulciscar sanguinem Iezrel super domum Ieu. . Hec aduersum Iudeos. Ceterum ut ad nos redeat disputatio, scire non possum quare Apostolus in eo quod scriptum est: Maledictus a Deo omnis qui pendet in ligno , uel subtraxerit aliquid uel addiderit. Si enim semel auctoritatem Septuaginta interpretum  sequebatur, debuit, sicut ab illis editum est, et Dei nomen adiungere. Sin uero ut Hebreus ex Hebreis, id quod in sua lingua legerat, putabat esse uerissimum, nec omnis, nec in ligno, que in Hebreo non habentur, assumere [Al. assumeret]. Ex quo mihi uidetur, aut ueteres Hebreorum libros aliter habuisse, quam nunc habent: aut Apostolum  sensum Scripturarum posuisse, non uerba: aut quod magis est estimandum, post passionem Christi, et in Hebreis, et in nostris codicibus ab aliquo Dei nomen appositum, ut infamiam nobis inureret, qui in Christum maledictum a Deo credimus. Audaci itaque pede ad hoc procedo certamen, ut ad libros prouocem, nullo loco scriptum, a Deo quemquam esse maledictum, et ubicumque maledictio  ponitur, numquam Dei nomen adiunctum. Maledictus tu ab omnibus bestiis , dicitur ad serpentem. Et ad Adam: Maledicta terra in operibus tuis . Et ad Cain: Maledictus tu super terram . Et alibi: Maledictus Chanaan puer, famulus erit fratribus suis . Necnon et in alio loco: Maledictus furor eorum, quia audax, et ira eorum, quia dura . Longum est si uniuersas maledictiones, que in Leuitico, et in Deuteronomio, et in Iesu Naue scribuntur, enumerem; et tamen in nulla earum, Dei nomen est additum: intantum ut etiam ipse Satanas, cum de Iob polliceretur, quod si grandibus pressus fuisset angustiis, blasphemaret, a meliori parte hoc significauerit, dicens: Nisi te benedixerit in faciem .  Et in Regnorum libris, Naboth [Al. Nabutham] propterea lapidatus refertur: quia benedixerit Deum et regem . Nullum autem debet mouere quod Christus pro nobis maledictum factus sit, quia et Deus qui eum dicitur fecisse 438 maledictum, ipse  pro nobis eum peccatum fecit, et Saluator de plenitudine Patris exinaniuit se, formam serui accipiens : uita mortua [Al. mortuus] est, et sapientia Dei fatuitas est appellata, ut quod stultum erat Dei sapientius fieret hominibus . Et in sexagesimo octauo psalmo de se loquitur: Deus, tu scis insipientiam meam, et delicta mea a te non sunt abscondita . Iniuria itaque Domini, nostra gloria est. Ille mortuus est, ut nos uiueremus. Ille descendit  ad inferos, ut nos ascenderemus ad celum. Ille factus est stultitia, ut nos sapientia fieremus. Ille se de plenitudine et de forma Dei euacuauit, formam serui accipiens, ut in nobis habitaret plenitudo diuinitatis, et Domini fieremus e seruis. Ille pependit in ligno, ut peccatum quod commiseramus in ligno scientie boni et mali, ligno deleret appensus. Crux eius amaras aquas uertit in dulcem saporem, et securim perditam, in profundumque demersam, missa in fluenta Iordanis leuauit . Ad postremum factus est ille maledictio, factus, inquam, non  natus: ut benedictiones que promisse fuerant Abrahe, ipso auctore et preuio transferrentur ad gentes, et spiritus repromissio per fidem illius compleretur in nobis: quam dupliciter debemus accipere, aut in uirtutum spiritualibus donis, aut in Scripturarum intelligentia spirituali .

 Fratres, secundum hominem dico: tamen hominis testamentum confirmatum nemo spernit, aut superordinat: Abrahe dicte sunt repromissiones, et semini eius. Non dicit, et seminibus, quasi in multis, sed quasi in uno, et semini tuo, qui est Christus. Hoc autem dico testamentum confirmatum a Deo, que post quadringentos et triginta annos facta est Lex, non irritum facit ad euacuandam repromissionem, quia si ex Lege hereditas, iam non ex promissione.  Abrahe autem per promissionem donauit Deus. Apostolus, qui omnibus omnia factus est, ut omnes lucrifaceret, debitor Grecis ac Barbaris, sapientibus et insipientibus, Galatis quoque quos paulo ante stultos dixerat, factus est stultus. Non enim ad eos his usus est argumentis quibus ad Romanos, sed simplicioribus; et que stulti possent intelligere, et pene de triuio. Quod ne uideretur imperitia et non [a 1Kb] arte fecisse, prudentem placat ante lectorem, et que dicturus est, 439 temperat prefatione premissa: Fratres, secundum hominem dico. Quod enim dicturus sum, non dico secundum Deum: non dico secundum reconditam sapientiam, et eos qui solido possunt uesci cibo, sed secundum eos qui ob teneritudinem stomachi lacteo rore pascuntur, et nequaquam ualent audire  que grandia sunt . Unde et ad Corinthios in quibus audiebatur fornicatio, et talis fornicatio que ne inter gentes quidem, ait: Ego dico, et non Dominus . Et ad eosdem in secunda: Quod loquor, non secundum Dominum loquor, sed quasi in insipientia . Putant aliqui quod de testamento hominis, et de testatoris [b 1Kb] morte, et ceteris humane similitudinis disputaturus exemplis, dixerit: Fratres, secundum hominem dico: mihi autem uidetur, et propter hoc quidem quod illi arbitrantur, sed maxime propter illud quod sequitur esse premissum [Al. promissum], id est: Non dicit, et seminibus, quasi in multis, sed quasi in uno, et semini tuo, qui est Christus. Omnes Scripturas sensu ac memoria peragrans, numquam plurali numero semina scripta  reperi, sed siue in bonam partem, siue in malam, semper in singulari numero. Necnon et illud quod infert: Hoc autem dico testamentum confirmatum a Deo, si quis diligenter Hebrea uolumina, et ceteras editiones cum Septuaginta interpretum translatione contulerit, inueniet ubi testamentum scriptum est, non testamentum sonare, sed pactum, quod Hebreo sermone dicitur BERITH . Unde manifestum est, id fecisse Apostolum quod promisit, nec reconditis ad Galatas usum esse sensibus, sed quotidianis, et uilibus, et que possent  prudentibus displicere. Supputandi in hoc loco anni ab eo tempore quo Dominus ad Abraham locutus est, dicens: Et in semine tuo benedicentur omnes gentes , usque ad legislatorem Moysen: utrum quadringenti triginta sint, uel quomodo in Genesi ipsi Abrahe Dominus polliceatur, quod post quadringentos annos de terra seruitutis filii eius exituri sint. Non enim parua res est, et a multis quesita, nescio an ab aliquo 440 sit inuenta. Illud etiam quod in eodem libro de Thamar et duobus eius paruulis legitur , quod scilicet primus qui dicitur Zara, miserit manum suam, et obstetrix ligauerit ei coccinum, et dehinc illo manum intrinsecus retrahente, [a 1Kb] manum posterior, qui Phares uocatur, porrexerit, presenti  loco congruit, quod ostenderit Isrel in Legis opere manum suam, et eam prophetarum, et ipsius Saluatoris pollutam cruore contraxerit. Postea uero proruperit populus Gentium, propter quem dicitur sepius esse destructa, et medius paries qui inter Iudeos et Gentiles fuerat dissipatus, ut fieret unus grex et unus pastor, et esset gloria, et honor, et pax omni operanti bonum, Iudeo primum et Greco. Simplex autem sensus qui in hoc loco texitur, hanc uim habet, ut doceat Apostolus, non posse per Legem, que postea data est, repromissiones que ante facte sunt ad Abraham destrui, et posteriora prioribus preiudicare, cum repromissiones ad Abraham ante quadringentos triginta annos date sint, quod benedicerentur in illo uniuerse nationes. Legis autem  obseruatio, quod qui fecisset eam, uiueret in ea, post quadringentos triginta annos Moysi data sit in monte Sina. Econtrario hic dici poterat: Quid ergo necesse fuit Legem post tantum tempus repromissionis dari, cum et data Lege, suspicio destructe sponsionis potuerit [Al. putauerit] oboriri, et manente repromissione non profutura Lex data sit? Quam preuidens Apostolus questionem, in sequentibus ipse sibi proponit et explicat, dicens:

 Quid igitur? Lex propter transgressiones posita est donec ueniret semen cui promissum  erat: ordinata per angelos in manu mediatoris, Mediator autem [b 1Kb] unius non est, Deus autem unus est. Quia manente repromissione, que facta fuerat ad Abraham, Lex postea data per Moysen frustra uidebatur illata, cur data sit explicat: propter transgressiones, inquit. Post offensam enim in eremo populi, post adoratum uitulum, et murmur in Dominum, Lex transgressiones prohibitura successit. Iusto quippe lex non 441 est posita, iniquis autem et non subiectis, impiis et peccatoribus : et ut altius repetam, post idololatriam, cui in Aegypto fuerant mancipati, ita ut Deum patrum suorum obliuiscerentur, et deinceps dicerent: Isti sunt dii tui, Isrel, qui eduxerunt te de terra Aegypti, ritus colendi Deum et delinquentium pena sancita est in manu mediatoris  Christi Iesu, quia omnia per ipsum facta sunt, et sine ipso factum est nichil: non solum celum, terra, mare et uniuersa que cernimus, sed etiam illa que per Moysen duro populo quasi iugum Legis imposita sunt . Scribitur et ad Timotheum: Unus enim Deus, unus et mediator Dei et hominum, homo Christus iehsu . Postquam [c 2Kb] ob nostram salutem de uirginis utero dignatus est nasci mediator Dei et hominum homo Christus iehsu, sequester est dictus. Antequam uero humanum corpus assumeret, et esset apud Patrem in principio Deus uerbum, ad omnes sanctos ad quos factus est sermo Dei, Enoch uidelicet, Ne, Abraham, Isaac, et Iacob, et postea Moysen et cunctos Prophetas, quos Scriptura commemorat, sine additamento hominis,  quem necdum assumpserat, mediator tantummodo nuncupatur. Quod autem ait: Lex ordinata per angelos, hoc uult intelligi, quod in omni ueteri Testamento, ubi angelus primum uisus refertur, et postea quasi Deus loquens inducitur: Angelus quidem uere ex ministris pluribus quicumque sit uisus, sed in illo [d 1Kb] mediator loquatur qui dicat: Ego sum Deus Abraham, Deus Isaac, et Deus Iacob . Nec mirum si Deus loquatur in angelis, cum etiam per angelos qui in hominibus sunt, loquatur Deus in 442 prophetis, dicente  [a 1Kb] Zacaria. Et ait angelus qui loquebatur in me ; ac deinceps inferente: Hec dicit Dominus omnipotens. Neque enim angelus qui esse dictus fuerat in propheta, ex sua persona audebat loqui: Hec dicit Dominus omnipotens. Manum mediatoris, potentiam et uirtutem eius debemus accipere. Qui cum secundum Deum, unum sit ipse cum Patre, secundum mediatoris officium alius ab eo intelligitur. Quia uero lectionis ordo confusus est, et hyperbato perturbatur, sic nobis reddendus uidetur: Lex posita est per angelos in manu mediatoris, propter transgressiones ordinata per angelos, donec ueniret semen cui repromissum erat. Semen autem haud dubium quin Christum significet, qui ex Matthei quoque principio comprobatur esse filius  Abraham, Scriptura referente: Liber generationis Iesu Christi filii Dauid, filii Abraham.

 Lex ergo aduersus promissa Dei? Absit. Si enim data esset Lex que posset uiuificare, uere ex Lege esset iustitia. Sed conclusit Scriptura omnia sub peccato, ut promissio ex fide Iesu Christi daretur credentibus. Prius autem quam ueniret fides, sub lege custodiebamur, conclusi in eam fidem que reuelanda erat. Sicut mediator Dei et hominum, inter dantem et accipientem Legem medius fuit: ita Lex ipsa, que post repromissionem data est, inter repromissionem et completionem eius media subrepsit. Que non idcirco arbitranda est promissionem excludere, quia postea subsecuta eam, que prius fuit, uidetur abolere; sed ex eo quod non potuit  uiuificare, nec id tribuere quod repromissio prima pollicita est, manifestum est 443 in custodiam eam repromissionis, non in subuersionem datam. Si enim data esset Lex que posset prestare uitam, et id quod repromissio spoponderat exhibere, uere promissio per Legem putaretur exclusa. Nunc autem propter transgressiones, ut supra diximus, posita, magis arguit eos peccatores, quibus post repromissionem in custodiam, et, ut ita dicam, in carcerem data est, ut quia per arbitrii libertatem noluerant innocentes exspectare promissum, legalibus [b 1Kb] uinculis prepediti, et in seruitutem mandatorum redacti, custodirentur in aduentum future in Christo fidei, que finem repromissionis afferret.  Nec uero estimandum Scripturam auctorem esse peccati, quia omnia sub peccato conclusisse dicatur, cum mandatum quod ex iure precipitur, ostendat potius arguatque peccatum, quam sit causa peccati. Quomodo et iudex non est auctor sceleris, nequam homines uinciendo: sed concludit eos, et nocentes  sententie sue auctoritate pronuntiat, ut debitos pene indulgentia postea si uoluerit, principalis absoluat.

 Itaque Lex pedagogus noster fuit in Christo, [c 1Kb] ut ex fide iustificaremur. At ubi uenit fides, iam non sub pedagogo sumus. Omnes enim filii Dei estis per fidem, que est in Christo Iesu. Pedagogus paruulis assignatur, ut lasciuiens refrenetur etas, et prona in uitia corda teneantur, dum tenera studiis eruditur infantia, et ad maiores philosophie ac regende reipublice disciplinas, metu pene cercita preparatur. Non tamen pedagogus magister et pater est, nec hereditatem et scientiam pedagogi is qui eruditur, exspectat; sed alienum custodit filium pedagogus, ab eo postquam ille ad legitimum  capiende hereditatis tempus aduenerit, recessurus. Denique et nomen pedagogi hoc ipsum sonat, et est compositum ab eo quod pueros agat, id est, ductet. Itaque et Moysi lex, populo lasciuienti, ad instar pedagogi seuerioris apposita est, ut custodiret eos, et future fidei prepararet, que postquam uenit, et credidimus in Christum, iam non sumus sub pedagogo, tutor a nobis curatorque discedunt, 444 et legitimum etatis tempus ineuntes, ueri Dei filii nominamur, cui nos generat non Lex abolita, sed mater Fides, que est in Christo Iesu. Quod si quis post consummatum etatis sue tempus, quando iam heres et liber et filius appellatur, uoluerit esse sub pedagogo, sciat se non posse legibus paruuli uiuere. Ubi enim nunc compleri potest illud:  Ter in anno apparebit omne masculinum tuum in conspectu Domini Dei tui , subuersa Ierusalem, et templo usque ad cineres dissipato? Ubi salutares et pro peccato hostie? Ubi ad simulacrum celestium siderum, holocaustorum eternus ignis, altari omnino destructo? Noxiis uero que poterit pena decerni, Scriptura dicente: Aufere is malum de medio uestrum , seruientibus Iudeis, et Romanis regnantibus? Atque ita fiet, ut nec sub patre nec sub pedagogo uiuant: dum et Lex impleri non potest post successionem fidei, et fides dum pedagoga Lex appetitur, non tenetur.

 Quicumque enim in Christo baptizati estis, Christum induistis. Non est Iudeus, neque Grecus. Non est seruus, neque liber. Non est  masculus, neque femina. Omnes enim uos unum estis in Christo Iesu. Quomodo Filii Dei per fidem, que est in Christo Iesu, nascamur, ostendit dicens: Quicumque enim in Christo baptizati estis, Christum induistis. Quod autem Christus sit indumentum, non solum de presenti loco, uerum etiam de alio comprobatur,  Paulo eodem cohortante: Induite uos Dominum Iesum Christum . Si igitur qui in Christo baptizati sunt, Christum induerunt, manifestum est eos qui non sunt induti Christum, non fuisse baptizatos in Christo. Ad eos enim qui fideles et baptisma Christi consecuti putabantur, dictum est: Induite uos Dominum Iesum Christum. Si quis hoc corporeum et quod oculis carnis aspicitur, aque tantum accipit lauacrum, non est indutus Dominum Iesum Christum. Nam et Simon ille de Actibus apostolorum, acceperat lauacrum aque; uerum quia sanctum Spiritum non habebat, indutus non erat Christum . Et heretici uel hypocrite, et hi qui sordide uictitant, 445 uidentur quidem accipere baptismum, sed nescio an Christi  habeant indumentum. Itaque consideremus ne forte et in nobis aliquis deprehendatur, qui ex eo quod Christi non habet indumentum, arguatur non baptizatus in Christo. Cum autem quis semel Christum indutus fuerit, et missus in flammam, Spiritus sancti ardore canduerit, non intelligitur aurum sit an argentum. Quamdiu calor massam sic possidet, unus igneus color est, et omnis diuersitas generis, conditionis et corporum aufertur istiusmodi uestimento. Non est enim Iudeus, neque Grecus. Pro Greco [a 43Kb] Gentilem accipere debemus, quia , et Grecum et Ethnicum utrumque significat. Nec Iudeus idcirco melior est, quia circumcisus est; nec Gentilis ideo deterior, quia preputium habet; sed pro qualitate fidei, uel Iudeus, uel Grecus  melior,siue deterior est. Seruus quoque et liber, non conditione separantur, sed fide, quia potest et seruus libero esse melior, et liber seruum in fidei qualitate preuertere. Masculus similiter et femina, fortitudine et imbecillitate corporum separantur. Ceterum fides pro mentis deuotione censetur, et sepe euenit ut et mulier uiro causa salutis fiat, et mulierem uir in religione precedat. Cum autem ita se res habeat, et tota diuersitas generis, conditionis et corporum, Christi baptismate, et indumento illius auferatur, omnes unum sumus in Christo Iesu: ut quomodo Pater et Filius in se unum sunt, ita et nos in ipsis unum simus.

 Si autem uos Christi: ergo Abrahe semen estis, secundum promissionem heredes. Quia repromissiones  ad Abraham et ad semen eius facte sunt, quod est Christus iehsu, consequenter hi qui Christi filii, id est, semen eius sunt, semen quoque dicuntur Abraham, cuius sunt semen ex semine. uerum quotiescumque Dominus noster iehsu semen Abrahe nominatur, corporaliter sentiendum est, quod ex eius stirpe generetur. Quoties autem nos, qui Saluatoris sermone suscepto, credidimus in eum, et nobilitatem generis Abrahe, ad quem est promissio facta, suscepimus: tunc spiritualiter semen fidei et predicationis accipere debemus. Deinde etiam  446 hoc considerandum, quod quando de Domino loquitur: Abrahe autem dicte sunt promissiones et semini eius, hoc est, Christo Iesu, repromissiones pluraliter ponat. Quando uero de his qui per Christum semen sunt Abrahe, singulariter repromissio nuncupetur, ut in presenti loco: Ergo Abrahe semen estis, secundum promissionem heredes. Decens quippe erat ut quod in Christo uno pluraliter dicebatur, id in multis hominibus singulariter poneretur. Sequitur:

 Dico autem, quanto tempore heres paruulus est, nichil differt a seruo, cum sit Dominus omnium, sed sub tutoribus est et actoribus usque ad prefinitum tempus a patre. Heres iste paruulus, qui nichil differt a seruo cum sit Dominus omnium, sed sub tutoribus et actoribus est, usque ad  prefinitum tempus a patre, totum humanum genus usque ad aduentum Christi, et, ut amplius dicam, usque ad mundi consummationem significat. Quomodo enim omnes in protoplasto Adam, necdum nati moriuntur: ita et omnes etiam hi, qui ante aduentum Christi nati sunt, in secundo Adam uiuificantur. Atque ita fit, ut et nos Legi seruierimus in patribus: et illi gratia saluentur in filiis. Iste intellectus Ecclesie catholice conuenit, que et ueteris et noui Testamenti unam asserit prouidentiam: nec distinguit in tempore, quos conditione sociauit. Omnes edificati sumus super fundamentum apostolorum et prophetarum, continente nos angulari lapide Iesu Christo Domino nostro, qui fecit utraque unum, et medium parietem dissipans, inimicitiam utriusque populi in sua carne  destruxit, et antique Legis difficultatem, Euangelicorum dogmatum integritate mutauit . uere in Christo omnes unus panis sumus, et duo consensimus super terram. Et quomodo nos super prophetas fundati sumus: ita et patriarche in apostolorum fundamine constiterunt. Tutores autem et actores, possunt et prophete accipi, quorum uerbis quotidie in aduentum Saluatoris erudiebamur: sicut pedagoga Moysi Lex supra disserta est; et angeli paruulorum qui quotidie uident faciem Patris, et interpellant pro eis. De quibus dictum est: Immittet 447 angelos Domini in circuitu timentium eum, et eruet eos . Possunt intelligi et sacerdotes et principes, qui tum populo dominati, nunc formam prebere censentur. Et recte hi sub tutoribus et actoribus  esse dicuntur, qui habentes spiritum timoris, necdum meruere spiritum libertatis et adoptionis accipere. Aetas enim infantie ad peccata formidat, pedagogum metuit, non confidit esse se liberam, licet per naturam domina sit. Et secundum utramque intelligentiam qua tutores et actores, uel prophetas, uel angelos diximus, paruulus iste tamdiu sub actoribus est atque tutoribus, donec legitimum perfecti uiri tempus impleuerit. Legitimum autem tempus, sicut Romanis legibus, uiginti quinque annorum spatio terminatur, ita ad humani generis perfectionem Christi reputatur  aduentus. Statim ut ille uenerit, et omnes in uirum perfectum creuerimus, pedagogus a nobis tutorque discedunt. Tunc auctoritate Domini et hereditatis possessione perfruemur, in qua prius nati quodammodo putabamur alieni.

 Ita et nos, cum essemus paruuli, sub elementis huius mundi eramus seruientes. Elementa mundi, eosdem quos supra tutores et actores dixerat, appellauit: quod sub ipsis primum presidibus constituti, quia necdum Dei Filii capere ad nos poteramus aduentum, erudiebamur in medio. Nonnulli eos esse angelos arbitrantur, qui quatuor mundi elementis presideant: terre uidelicet, aque, igni, et eri: et necesse esse, ut priusquam quis credat in Christo, illis arbitris gubernetur. Elementa mundi celum et  terram, et ea que intra hec sunt, plerique appellata putant: quod uidelicet solem, lunam, maria, siluarum, et montium deos, et sapientes Grecie, et Barbare nationes, Romanique, omnium superstitionum sentina, uenerentur: quibus cum Christus uenerit, liberamur, intelligentes ea creaturas esse, non numina. Alii elementa mundi, Legem interpretantur Moysi et eloquia prophetarum: quod per hec quasi initia et exordia litterarum, Dei timorem, qui sapientie principium est, suscipiamus. Denique ad eos qui iam deberent esse perfecti, et ueritate neglecta, 448 adhuc disciplinarum principiis inherebant, scribit in Epistola ad Hebreos Apostolus: Etenim cum deberetis esse magistri propter tempus, rursum necesse habetis ut doceamini que sint elementa principii sermonum  Dei . Econtrario nobis obiici potest, quod ad Colossenses Paulus apostolus scribens, elementa mundi alia nuncuparit: uidete, dicens, ne quis uos depredetur per philosophiam, et inanem deceptionem, secundum traditionem hominum: secundum elementa mundi, et non secundum Christum . Sed ex eo quod addidit, secundum traditionem hominum, et inanem deceptionem, ostendit non eadem elementa ad Colossenses et ad Galatas nominari. Ab his quippe elementis postquam uenerit temporis plenitudo redimimur, et ad maiora gradientes adoptionem recipimus filiorum. Ab illis uero nichil tale dicitur quid sequatur; sed simpliciter elementa pro litteris accipiuntur. Potest igitur, ut diximus, Moysi Lex et prophete pro elementis accipi litterarum, quod per eas  syllabe iungantur et nomina, et [a 1Kb] non tam sui, quam alterius rei utilitate discantur: ut possimus orationem legere contextam, in qua sensus magis et ordo uerborum quam litterarum principia considerantur. Quod autem Legem et prophetas, elementa mundi interpretati sumus, mundus pro his qui in mundo sunt, accipi solet, eodem Paulo dicente: Deus erat in Christo, mundum reconcilians sibi . Et in Euangelio: Et mundus per eum factus est, et mundus eum non recipit . Quidam etiam in illa liberius euagantur: ut quia Lex umbram habet futurorum bonorum, requirant  utrum in alio mundo, de quo Saluator ait: Ego non sum de mundo isto , primum paruuli simus, et sub elementis initiorum constituti, paulatim procedamus ad summum, et recipiamus adoptionis locum quem quondam amisimus.

 At ubi uenit plenitudo temporis, misit Deus Filium suum factum ex muliere, factum sub Lege: ut eos qui sub Lege erant, redimeret, ut adoptionem filiorum reciperemus. Diligenter attendite quod non dixerit, factum per mulierem: quod Marcion et cetere hereses uolunt, que putatiuam Christi carnem simulant: sed ex muliere, ut non per illam, 449 sed ex illa natus esse credatur. Quod autem sanctam et beatam Matrem Domini, mulierem, non uirginem nominauit, hoc idem et in Euangelio  scriptum est: quando uxor appellatur Ioseph , et ab ipso Domino quasi mulier increpatur . Non enim necesse erat semper quasi caute et timide uirginem dicere, cum mulier sexum magis significet quam copulam uiri: et secundum intelligentiam Grecitatis, tam uxor, quam mulier ualeat interpretari. Sed ut cuncta preteream: quomodo sub lege factus est, ut eos qui sub lege erant, redimeret: sic propter illos qui nati erant ex muliere, ex muliere nasci uoluit. Nam et baptismum in Iordanis fluento idcirco quasi penitens, cum esset a peccatis liber, accepit: ut ceteros edoceret mundandos esse per baptismum, et in filios noua Spiritus adoptione generari. Quod nequaquam intelligens Ioannes Baptista,  eum ad lauacrum prohibebat accedere, dicens: Ego a te debeo baptizari . Et statim sacramentum [Al. sacramento] docetur: Sine modo: sic enim decet nos adimplere omnem iustitiam, ne qui ob hominum salutem uenerat, aliquid de [b 1Kb] conuersatione hominum preteriret. Querat quispiam, et dicat: Si ideo sub Lege factus est, ut eos qui sub Lege erant, redimeret: quod uidelicet impossibile fuerit redimi eos qui erant sub Lege, nisi factus fuisset ipse sub Lege: aut sine Lege factus est, ut redimeret eos, qui sub Lege non erant: aut si non est factus ipse sine Lege, non redimit eos qui sub Lege non fuerant. Quod si possibile erat eos qui sine Lege erant, redimi; ita ut sine Lege ipse non fieret: ergo superflue sub Lege factus est; ut redimeret  eos qui sub Lege erant. Breuiter soluet hanc questionem, si quis illo utatur exemplo: et cum his qui sine Lege erant, reputatus est. Nam licet in Latinis codicibus propter simplicitatem interpretum male editum sit: Et cum iniquis reputatus est ; tamen sciendum aliud apud Grecos significare , quod hic scriptum est; aliud , quod in Latinis uoluminibus habetur. enim dicitur ille, qui sine lege est, et nullo 450 iure constringitur. uero iniquus, siue iniustus. Unde et ipse Apostolus in alio loco: cum non essem,  ait, sine Lege Dei; sed in Lege essem Christi : et certe in hoc quoque testimonio in Greco scriptum est; et qui hic bene interpretatus est, potuit idem uerbum et ibi similiter interpretari: nisi eum ambiguitas fefellisset. Alius uero ipsum uerbum, redimeret, acutius intuebitur; et dicet eos significari redemptos, qui primum de Dei parte fuerint, et postea esse cessauerint: illos uero qui sub Lege non fuerint, non tam redimi, quam emi. Unde et ad Corinthios, in quibus audiebatur fornicatio, et talis fornicatio que ne inter Gentes quidem , scribitur: Pretio empti estis, non redempti: sub Lege quippe non fuerant. Recipimus igitur adoptionem filiorum Dei: et redempti a Christo, sub seruitute elementorum mundi et tutorum potestate  esse desistimus. Quomodo autem inter redimere et emere quid interesset, ostendimus, sic quid sit inter accipere, et recipere adoptionem filiorum, consideremus.

 Quoniam autem estis filii Dei, misit Deus spiritum Filii sui in corda nostra clamantem, Abba, Pater. Manifeste apostolus Paulus tres spiritus nominat, Spiritum Filii Dei, ut in presenti loco, Misit Deus Spiritum Filii in corda nostra . Et Spiritum Dei, ut in illo: Quotquot Spiritu Dei aguntur, hi filii Dei sunt. Et Spiritum sanctum ut ibi: Corpora uestra templum sancti Spiritus sunt, qui est in uobis . Alium autem sanctum Spiritum esse quam Filium Dei, manifeste et in Euangelio comprobatur: Qui dixerit uerbum contra Filium  hominis, dimittetur ei. Quicumque autem dixerit contra Spiritum sanctum, nec hic, nec in futuro dimittetur et . Hoc ideo: quia multi per imperitiam Scripturarum  asserunt Spiritum sanctum sepe Patrem, sepe Filium nominari. Et cum perspicue in Trinitate credamus, tertiam personam auferentes, non substantiam eius uolunt esse, sed nomen. Ne autem longum faciam , de quinquagesimo psalmo tres spiritus nominatos breuiter ostendam, propheta dicente: Cor mundum crea in me, Deus, et spiritum rectum innoua in uisceribus meis. Ne proiicias me a facie tua: et Spiritum sanctum tuum ne auferas a me. Redde mihi letitiam salutaris  tui, et spiritu principali confirma me. Principalem spiritum, Patrem appellat: quia Filius ex Patre, et non Pater ex Filio. Spiritum autem rectum, ueritatis atque iustitie, Christum Dominum significat: Quia Pater omne iudicium dedit Filio , ut Dauid ait: Deus, iudicium tuum regi da, et [b 1Kb] potentiam tuam filio regis . Porro Spiritum sanctum aperto nomine uocat. Que quidem cum  uocabulis personisque dissentiant, substantia naturaque sociata sunt: et indifferenter idem Spiritus ob nature societatem, nunc Patris dicitur esse, nunc Filii. Argumentum autem quo asserere conatur, nos iam non esse sub Lege, sed sub gratia Domini Iesu, tali fine concludit. Superius dixerat, ut adoptionem filiorum reciperemus: nunc Dei esse nos filios, ex spiritu probat quem habemus in nobis. Numquam enim, inquit, auderemus dicere: Pater noster qui es in celis: Sanctificetur nomen tuum, nisi de conscientia Spiritus habitantis in nobis, et magna sensuum et dogmatum uoce clamante: Abba, Pater . Abba Hebraicum est, idipsum significans quod et Pater. Et hanc consuetudinem in pluribus locis Scriptura conseruat, ut Hebraicum uerbum  cum interpretatione sua ponat. Bartimeus, filius Timei. Aser, diuitie. Tabitha, Dorcas : et in Genesi, Mesech, uernaculus , et cetera his similia. Cum autem Abba Pater Hebreo Syroque sermone dicatur: et Dominus noster in Euangelio precipiat, nullum patrem uocandum nisi Deum , nescio qua licentia in monasteriis uel uocemus hoc nomine alios, uel uocari nos acquiescamus. Et certe ipse precepit hoc qui dixerat non esse iurandum . Si non iuramus, nec patrem quidem quempiam nominemus. Si de patre interpretabimur aliter, et de iurando aliter sentire cogemur [Al. cogemus]. Notandum etiam, quia clamor in Scripturis, non 452 magne uocis emissio, sed scientie intelligatur et dogmatum magnitudo. Nam  et in Exodo respondit Dominus ad Moysen: Quid clamas ad me ? cum penitus Moysi uox nulla precesserit. uerum compunctum cor et pro populo lacrymabiliter ingemiscens, Scriptura clamorem uocauit. Quomodo igitur, qui Spiritum Filii Dei habet, filius Dei est; sic in reciprocum, qui spiritum Filii Dei non habet, Dei filius non potest appellari.

 Itaque iam non est seruus, sed filius. Quod si filius, et heres [c 23Kb] per Christum. Habentes, inquit, spiritum Filii Dei in uobis clamantem, Abba, Pater, non serui cepistis esse, sed filii. Quia ante nichil differebatis a seruo cum essetis natura quidem Dei; sed sub tutoribus et actoribus paruuli degebatis: quod si filii estis, consequenter uobis debetur  hereditas, ut quomodo spiritum Filii Dei accipientes, facti estis filii Dei: ita in libertatem de seruitute mutati, heredes sitis cum herede Patris Christo Iesu, qui ex persona hominis assumpti loquitur in psalmo: Dominus dixit ad me, Filius meus es tu, ego hodie genui te. Postula a me, et dabo tibi gentes hereditatem tuam, et possessionem tuam terminos terre . Quod autem in hoc loco dicimus, in  ceteris quoque obseruare debemus, de toto genere hominum singulari numero disputari. Omnes enim credentes, unum sumus in Christo Iesu, et membra corporis eius, et in perfectum uirum redacti, illum habemus caput, quia caput uiri Christus est .

 Sed tunc quidem nescientes Deum seruistis his qui natura non erant dii. Nunc uero cognoscentes Deum, magis autem cogniti ab eo, quomodo conuertimini iterum ad infirma et egena elementa, quibus rursum seruire uultis? Galatas quod ab idolorum cultu ad fidem Dei ueri transtulerunt, arguit, quomodo idolis derelictis, que natura non erant dii, et cognoscentes Deum, magis autem cogniti ab ipso, spiritu quoque adoptionis accepto, rursum quasi  paruuli, et sub tutoribus et pedagogo esse cupientes, ad infirma et [a 1Kb] paupertina reuertantur elementa, que propterea infirmo et pauperi sensu populo data sunt 453 in deserto, quia non poterat accipere et sustinere maiora. Eadem autem elementa, que nunc infirma et egena appellauit, superius tantum mundi elementa posuit. Et ubi elementa mundi dicta sunt, ibi non est additum, infirma et egena. Hinc rursum ubi infirma uocata sunt, mundi, ut supra diximus, nomen est tacitum. Puto itaque quamdiu quis paruulus est, nec statutum a patre tempus impleuit, ut filius et heres appellari queat, sub elementis eum mundi, Lege uidelicet esse Moysi. Cum autem post libertatem filio debitam rursus reuersus fuerit ad Legem, circumcidi uolens, et totam Iudaice superstitionis  litteram sequi, tunc que prius ei mundi tantum fuerant elementa, infirma quoque et egena dicuntur exordia. Intantum enim nichil prosunt cultoribus suis, ut ne hoc quidem eis exhibere ualeant quod ante prestiterant, Ierosolyma, templo altarique destructis. Respondeat aliquis, et dicat: Si lex et precepta que in Lege conscripta sunt, infirma et egena elementa sunt, et hi qui cognouerunt Deum, magis autem cogniti sunt ab eo, Legem obseruare non debent , aut Legem obseruauerunt Moyses et prophete, et non cognouerunt Deum, nec cogniti sunt ab eo; aut si cognouerunt Deum, mandata Legis minime compleuerunt. Quod utrumque periculosum  est dicere: Aut illos non fecisse que Legis sunt, et sic cognouisse Deum: aut non cognouisse Deum, dum infirma et egena Legis elementa custodiunt. Quod quidem sic solui potest, ut dicamus illos, quomodo Paulus factus est Iudeis Iudeus, ut Iudeos lucrifaceret , et in Generis ex uoto comam totondit , et nudipedalia atque caluitium Ierosolymis in templo exercuit, ut eorum sedaret inuidiam, qui [b 1Kb] catechisati de eo fuerant, quod contra Legem Moysi, et Deum faceret  prophetarum: ita et sanctos uiros fecisse quidem ea que Legis erant, sed sensum magis Legis secutos esse quam litteram. Qui non minus quam Abraham sublato de facie uelamento, cupierunt uidere diem Christi, et uiderunt 454 et letati sunt: Facti infirmo populo infirmi, ut infirmos lucrifacerent , et his qui sub Lege erant quasi essent ipsi sub Lege, ut eos ab idolis, quibus in Aegypto assueuerant, separarent. Absurdum quippe est Moysen et ceteros confabulatores Dei in ea fuisse conditione, ut [c 1Kb] non credamus eis, et prefinitum tempus a Patre uenisse, et redemptos eos esse de seruitute legali, et adoptionem filiorum consecutos, et hereditatem cepisse cum Christo. Quecumque enim toto generi humano sapientia Dei quasi [d 1Kb] uni  Filio prestitit, hec eadem unicuique sanctorum semper suo ordine et dispensatione largita est. Legem nobis Moysi infirma et egena dicentibus elementa, occasionem inueniunt heretici, ut detrahant Creatori, quia mundum condiderit, et Legem sanxerit. Quibus nos respondebimus, id quod supra diximus, infirma his esse et egena elementa, qui ad ea post Euangelii gratiam reuertuntur. Antequam uero prefinitum tempus ueniret a Patre, non tam infirma et egena appellata esse elementa, quam mundi. Denique priusquam Christi in toto orbe Euangelium coruscaret, habuerunt suum fulgorem precepta legalia: postquam uero maius euangelice gratie lumen effulsit, et sol iustitie toti mundo se prodidit, stellarum lumen absconditum est, et earum  radii caligauerunt, ita ut Apostolus in alio loco diceret: Nam nec glorificatum est, quod glorificatum fuit in hac parte, propter excellentem gloriam . Quod aliis uerbis nunc loquitur, ut dicat, Lex Moysi que ante Euangelium diues, et opulenta, et clara fuit, post aduentum Christi ad comparationem eius quasi infirma et egena, imminuta atque destructa est ab eo qui maior fuit Salomone, et templo, et Iona. Quod enim scriptum est: Illum oportet crescere, me autem minui : non tam ex Ioannis, quam ex Legis persona dictum puto, quia semper cedunt minora maioribus, et perfecta initiis preponuntur. Alias autem infirma et egena elementa, Iudeorum traditiones, et secundum litteram uilem intelligentiam confirmabimus, que sunt  iustificationes non bone, et precepta non bona. 455 Robusta quippe et diues est Legis intelligentia spiritualis , ita ut aut penitus elementum non debeat appellari, aut elementum quidem sit comparatione futuri seculi, et uite in Christo Iesu, qua nunc uiuunt angeli superneque uirtutes. Sensui uero Iudaico comparata, non tam elementum, hoc est, initium, quam perfectio nuncupetur. Quod autem ait: Nunc uero cognoscentes Deum, magis autem cogniti ab eo, illud ostendit, quod post idolorum cultum,  Deum intellexerint Galate, uel potius ipsi cognitione eius digni sint iudicati. Non quod Deus Creator omnium aliquid ignoret; sed quod eos tantum scire dicatur, qui errorem pietate mutauerint. Cognoscit Dominus qui sunt eius . Et Saluator in Euangelio: Ego sum, ait, pastor bonus, et cognosco meas, et cognoscunt me mee . Econtra ad impios: Nescio uos, recedite a me, operarii iniquitatis . Et ad stultas uirgines: Nescio uos que estis [Al. sitis] .

 Dies obseruatis, et menses, et tempora, et annos, timeo uos, ne forte sine causa laborauerim in uobis. Qui non adorat Patrem in spiritu et ueritate, nescit sabbatismum sanctis repositum, de quo loquitur Deus: Si introierunt in requiem meam  : et non de illis temporibus recordatur, de quibus scriptum est: Recordamini dierum seculi . Et alibi: Memoratus sum dies antiquos, et annos eternos in mente habui . Dies Iudaicos obseruat, et menses, et tempora, et annos. Dies, ut sabbati, et neomenie, et a decima mensis primi usque ad quartam decimam, qua agnus corporeus uictime reseruatur, et a quarta decima usque ad uicesimam primam eiusdem mensis, quando azyma comeduntur, non sinceritatis et ueritatis, sed in fermento ueteri malitie et nequitie Phariseorum. Septem quoque septimanas, qui ritu Iudaico post azyma computat, dies Isrelitice Pentecostes colit. Nec non et clangorem tubarum mense septimo prima mensis. Decima quoque eiusdem  mensis, expiationem et ieiunium, et scenopegias ex more figentes, Iudaicos obseruant dies. Menses autem custodiunt, qui primum et septimum mensem, non intelligentes mysterium ueritatis, obseruant. Tempora quoque 456 colunt, qui ter per annos singulos Ierosolymam uenientes, putant se Domini implere preceptum, dicentis: Tribus temporibus anni diem festum agetis mihi, solemnitatem azymorum, et solemnitatem messis primitiuorum; et solemnitatem consummationis in exitu anni . Et alibi: Tribus temporibus anni apparebit masculinum tuum in conspectu Domini Dei tui . Quod autem ait, et annos, puto de septimo remissionis anno dici, et de quinquagesimo, quem illi Iubileum uocant. Plenius hunc locum ad Colossenses Apostolus explicat,  dicens: Nemo ergo uos iudicet in cibo, aut in potu, aut in parte diei festi, aut neomenie, aut sabbatorum, que sunt umbra futurorum . Partem dici festi ad distinctionem perpetue festiuitatis hic posuit, ut non breuem, et, ut ita dicam, totius corporis  quamdam particulam, sed totum uite nostre spatium perpetue in Christo solemnitatis habeamus. Et ut posterioribus priora connectam, quid de lege Moysi et de superflua ciborum curiositate in hac eadem Epistola sentiat, statim subiungit et loquitur: Si enim mortui estis cum Christo, ab elementis mundi huius, quid adhuc tamquam uiuentes in hoc mundo decernitis? Ne tetigeritis, neque gustaueritis, neque contrectaueritis, que sunt omnia in interitu ipso usu, secundum precepta et doctrinas hominum. Dicat aliquis: Si dies obseruare non licet, et menses, et tempora, et annos, nos quoque simile crimen incurrimus quartam sabbati obseruantes, et parasceuen, et diem Dominicam, et ieiunium Quadragesime, et Pasche festiuitatem, et Pentecostes letitiam, et pro  uarietate regionum, diuersa in honore martyrum tempora constituta. Ad quod qui simpliciter respondebit, dicet: non eosdem Iudaice obseruationis dies esse quos nostros. Nos enim non azymorum pascha celebramus, sed resurrectionis et crucis. Nec septem iuxta morem Isrel numeramus hebdomadas in Pentecoste, sed Spiritus sancti ueneramur aduentum. Et ne inordinata [a 1Kb] congregatio populi fidem minueret in Christo, propterea dies aliqui constituti sunt, ut in unum omnes pariter ueniremus. Non quo celebrior sit dies illa qua conuenimus, sed quo quacumque die conueniendum sit, 457 ex conspectu [Al. et aspectu] mutuo letitia maior oriatur. Qui uero opposite questioni acutius respondere conatur, illud affirmat, omnes dies  equales esse, nec per parasceuen tantum Christum crucifigi, et die Dominica resurgere, sed semper sanctum resurrectionis esse diem et semper eum carne uesci Dominica, Ieiunia autem et congregationes inter dies propter eos a uiris [b 1Kb] prudentibus constitutos, qui magis seculo uacant, quam Deo, nec possunt, immo nolunt toto in Ecclesia uite sue tempore congregari, et ante humanos actus, Deo orationum suarum offerre sacrificium. Quotus enim quisque est, qui saltem hec pauca que statuta sunt, uel orandi tempora, uel ieiunandi semper exerceat? Itaque sicut nobis licet uel ieiunare semper, uel semper orare, et diem Dominicam accepto Domini corpore indesinenter celebrare gaudentibus: non ita et Iudeis fas est omni tempore immolare agnum, Pentecostem  agere, tabernacula figere, ieiunare quotidie. Satis uero caute inter auctoritatem Apostoli, et sancti hominis lenitatem uerba moderatus est, inferens: Timeo uos, ne forte sine causa laborauerim in uobis. Si enim abrupte condemnare uoluisset, dixisset utique:  Timeo uos: sine causa enim laboraui in uobis. Nunc autem uidens eos zelum Dei habere, sed non secundum scientiam, nec penitus eorum desperauit salutem, qui pio fuerant errore decepti, nec rursum irreprehensos reliquit, ne et ipsis perseuerandi in errore, et ceteris occasionem similiter tribueret errandi. Timeo autem uos, posuit, pro eo quod est, timeo de uobis. Sine causa laborat magister, cum ipse prouocat ad maiora discipulos, et illi retro lapsi ad minora et humilia reuoluuntur.

 Estote sicut et ego, quia et ego sicut uos. Quod dicit tale est, quomodo ego uobis infirmis sum factus infirmus, et non potui loqui ut spiritualibus, sed quasi carnalibus et paruulis in Christo, et quia necdum poteratis solido cibo uesci, 458 Euangelico uos tantum  lacte potaui, nolens in etate uos semper infantie permanere, sed paulatim ad adolescentiam et iuuentutem usque perducere, ut solidum cibum possetis accipere: ita et uos debetis esse sicut et ego sum, perfectiora uidelicet sapere, dimisso lacte, ad fortiores cibos, et ad pabula transire maiora. Hoc autem loquitur quasi Saluatoris imitator, qui non rapinam arbitratus est se esse equalem Deo, sed semetipsum exinaniuit formam serui accipiens; et habitu inuentus est ut homo, ut nos dii fieremus ex hominibus, et non ultra moreremur; sed [a 1Kb] consurgentes Christo, amici eius diceremur et fratres, et ut esset discipulus sicut magister, et seruus sicut dominus. Potest autem et ita intelligi: Obsecro uos, inquit, fratres, ut Iudaica obseruatione contempta, dierum, mensium,  temporum, atque annorum, que sunt umbre futurorum, me imitemini, qui sine querela in Lege uersatus, omnia arbitratus sum quasi purgamenta atque quisquilias, ut Christum lucrifacerem. Fui quippe et ego sicut uos nunc estis, cum eisdem obseruationibus strictus tenebar, et Ecclesiam Christi, quia ista non faceret, persequens deuastabam.

 Fratres, obsecro uos, nichil me lesistis. Scitis autem quia per infirmitatem carnis euangelizaui uobis iam pridem. Superiori sententie iunge quod sequitur, quod ut fiat manifestius, sit ordo iste quem fingimus: Obsecro uos, fratres, estote sicut et ego, quia et ego sicut uos. Simile est huic illud: Rogamus pro Christo, reconciliamini Deo . Nec non et alibi: Obsecro primum omnium fieri deprecationes,  orationes, postulationes, gratiarum actiones . Petri quoque uerba dicentis: Seniores in uobis rogo consenior ipse, et testis passionum Christi . Que quidem et nos ad humilitatem prouocant, et supercilium decutiunt episcoporum, qui uelut in aliqua sublimi specula constituti, uix dignantur uidere mortales, et alloqui conseruos suos. Discant ab Apostolo, 459 errantes et insipientes Galatas fratres uocari. Discant post increpationem blanda uerba dicentis: Obsecro uos . Quod autem obsecrat, illud est, ut imitatores eius  sint, sicut ipse Christi; immo ut presentem locum sequar, nichil est grande quod postulat: ut quomodo ipse propter illos de maiori factus est minor: sic illi a minoribus ad maiora conscendant. Nihil me, inquit, lesistis. Ledit discipulus magistrum, si per negligentiam suam precepta eius laboremque disperdat. Non leserant Galate Apostolum, usque in presens tempus Euangelium eius ac mandata seruantes. Aut certe ita: Quando uobis primum Euangelium annuntiaui; et propter infirmitatem carnis uestre, quia non poteratis sacramenta suscipere maiora, predicaui uobis quasi paruulis, et meipsum infirmum esse simulaui, ut uos infirmos lucrifacerem: nonne quasi angelum suscepistis me, quasi Christum Iesum? Cum igitur in nullo me illo tempore leseritis  [Al. lesistis], et me uestri causa humilem atque deiectum similem Dei Filio putaueritis: quomodo ad maiora uos prouocans ledor a uobis, perdendo laborem meum, et dispensationem illam, qua me paruulum esse simulaueram, irrito opere nunc [b 1Kb] lugetis? Per infirmitatem autem carnis non sue, sed audientium, Galatis Paulus annuntiat: qui non poterant carnem subiicere uerbo Dei, sed quasi carnei, nichil intelligentie suscepere spiritualis. Quod ut euidentius fiat, ponamus exemplum. Per infirmitatem carnis docet, qui dicit: Si se non continent, nubant. Et: Mulier si mortuus fuerit uir eius, libera est: cui uult nubat, tantum in Domino . Nequaquam uero per infirmitatem carnis docet, ista commemorans: Solutus es ab uxore: noli querere  uxorem. Et: Tempus est, ut et qui habent uxores, sic sint quasi non habentes . Alia quippe precepta ad spirituales, alia dantur ad carneos. Et aliud est quod iuxta imperium, aliud quod iuxta indulgentiam precipitur.

 Et tentationem uestram, que erat in carne mea, non spreuistis, neque respuistis: sed sicut angelum Dei excepistis me, sicut Christum Iesum. Obscurus locus, et 460 acrius attendendus. Ego quidem, ait, quasi paruulis uobis atque lactentibus per infirmitatem carnis uestre iam pridem euangelizaui, a minoribus incipiens, et  apud uos pene balbutiens. Que dispensatio et predicationis infirme simulatio, mea quidem gubernatio erat; sed uestra tentatio, an uobis placerent, et magna uiderentur  ea que pro conditione sui minora erant, et a me quasi humilia promebantur. Que quidem uos, non ut parua, sed ut magna capientes, intantum admirati estis, ut me qui ea loquebar quasi angelum, et, ut plus dicam, quasi Dei Filium susciperetis. Hec ergo uestra tentatio, qua ego uos in carnali mei sermonis annuntiatione tentabam, non fuit contempta, nec uilis; sed plus quam estimabam, habuit dignitatis. Potest et locus iste ita edisseri: quando ueni ad uos, non ueni in sermone sapientie, sed homo humilis atque contemptus, nichil magnum deferens [c 1Kb] ,  crucifixum. Cum igitur me uideretis in corpore infirmitatibus obnoxio constitutum, regna celestia pollicentem non irrisistis, nec estimastis dignum esse contemptu: intelligebatis quippe humilitatem carnis mee, et ipsius habitus uilitatem, ad uestram tentationem fieri: an uidelicet contemneretis cum, qui ab incredulis miserabilis putabatur; sed econtra illum humilem, uilem atque contemptum, ita ut angelum, et plusquam angelum suscepistis. Aut certe suspicari possumus, Apostolum eo tempore quo primum uenit ad Galatas, egrotasse; et aliqua corpusculi infirmitate detentum, non cessasse tamen, nec uocem silentio repressisse, quo minus ceptum Euangelium predicaret. Nam tradunt eum grauissimum capitis dolorem sepe perpessum: et hunc esse angelum  Satane, qui appositus ei sit, ut eum colaphizaret in carne, ne extolleretur. Hec infirmitas, et languor hic corporis, apud eos quibus annuntiabatur Euangelium, tentatio fuit: an contemnerent eum sublimia promittentem, quem languoribus corporis subiectum uidebant. Nec non et illud dici potest, quod in principio aduentus sui ad Galatas, contumelias, 461 et persecutiones, et plagas corporis ab his qui contraibant Euangelio sustinuerit: et hanc fuisse tentationem uel maximam Galatis, Apostolum Christi cernentibus uerberari. Quod autem ait, sicut angelum, sicut Christum Iesum suscepistis me: et angelo [Al. angelis] Christum esse ostendit maiorem, quem secundum dispensationem corporis minorem Psalmista cantauerat, dicens: Minorasti eum paulo  minus ab angelis ; et tantum sua uerba in principio ualuisse demonstrat, ut angeli putarentur et Christi.

 Ubi est ergo beatitudo uestra? Testimonium enim perhibeo uobis: quia si fieri potuisset, oculos uestros eruissetis et dedissetis mihi. Ergo inimicus uobis factus sum ueritatem dicens uobis? Beatus est qui ambulat in uirtutum uia, sed si ad uirtutes usque peruenerit. Nec prodest a uitiis recessisse, nisi optima comprehendas. Quia non tam initia sunt in [a 1Kb] bonis studiis laudanda, quam finis. Sicut enim in uinea multi usque ad prelum uue gradus sunt: et primum necesse est ut uitis gemmet in pampinis, spem promittat in floribus: dehinc ut flore decusso, futuri botri species deformetur, paulatimque turgescens  uua parturiat, ut pressa torcularibus dulcia musta desudet. Ita et in doctrina singuli beatitudinum sunt prouectus [Al. profectus]: ut audiat quis uerbum Dei, ut concipiat, ut in utero anime eius adolescat, et ad partum usque perueniat. Ut cum pepererit illum, lacte enutriat, et per infantiam, pueritiam, adolescentiam, iuuentutem, ad perfectum uirum usque perducat. Cum ergo singuli, ut diximus,  gradus, iuxta prouectus suos habeant beatitudinem: si finis, et ut ita loquar, extrema manus operi defuerit, totus labor irritus fiet; et dicetur: Ubi est ergo beatitudo uestra? Quamuis, inquit, uos eo tempore quo Euangelium iuxta carnem susceperatis, beatos dicerem quod in initiis feruebatis: tamen nunc quia non uideo edificio culmen impositum, et pene [b 1Kb] nequaquam iacta fundamina, cogor dicere: Ubi est ergo beatitudo uestra, qua uos beatos arbitrans ante laudabam? uere enim et ipse fateor, quia sic me uobis humilia predicantem uel persecutionibus 462 conflictatum, in principio dilexistis: ut si fieri posset  eruissetis uobis oculos; et mihi, ut omnium uestrum luminibus plus cernerem,  dedissetis. Optabatis quippe uos cecos esse per ineffabilem in me caritatem; ut plus in meo corde Euangelii lumen oriretur, emolumentum meum uestris damnis crescere uolebatis: et hoc illo tempore, quo uobis quasi paruulis atque lactentibus, siue propter infirmitatem carnis uestre parua et humilia annuntiabam, siue propter mee carnis iniurias, non dignus uidebar fide. Nunc uero quia ab elementis et syllabis et lectione puerili cepi uos ad maiora studia prouocare, ut libros teneatis in manibus, ut plena eruditionis, et sensuum uerba discatis, recalcitratis, irascimini, grauis uobis uidetur esse perfectio doctrinarum: et intantum in alios mutati estis affectus, ut me quem quasi angelum et Christum susceperatis, cui uolebatis oculos uestros tradere,  nunc habeatis inimicum: quia uobis plenam annuntio ueritatem. Eleganter autem sententiam terminauit, dicens: Ergo inimicus uobis factus sum ueritatem dicens uobis? ut ostenderet initia predicationis, non tam ueritatem fuisse, quam umbram et imaginem ueritatis. Similis est huic illa sententia nobilis apud Romanos pete :

Obsequium amicos, ueritas odium parit.
Sed uide quanto hic melius quam ille; Apostolus enim his quos stultos dixerat, quos paruulos appellarat, hanc sententiam temperauit, et specialem fecit: dum proprie ad personas Galatasque direxit. Ille uero et generalem, et ita se apud omnes habere denuntians, uehementer errauit. Obsequium enim, quo putauit amicos fieri, ueritate dempta, non tam  obsequium est, quam adulatio, et assentatio: quas clandestinas magis inimicitias, quam amicitias dici debere, perspicuum est. Simul autem et illud considerandum, quod hodie quoque quamdiu paruulis atque lactentibus, et his in quorum cordibus numquam Christus [c 1Kb] adolescit, nec proficit etate et sapientia, et gratia apud 463 Deum et homines, iuxta litteram Scripturas explanamus, laudamur, suspicimur,  admirationi habemur. Cum autem paululum ceperimus eos prouocare, ut transeant ad maiora, de preconibus nostris inimici fiant; et malint Iudeos potius quam apostolos sequi, [a 1Kb] qui a Phariseorum doctrina et traditionibus recedentes, ad ipsum Christum propitiatorium et perfectionem Legis ingressi sunt: nec diuinum sermonem accipere dignentur, qui Ecclesie magistros iubet ad altiora dogmata scandere, et totis uiribus sublimare uocem, nec circumlatrantium strepitum pertimescere paruulorum, dicentem [Al. dicens]: Super montem excelsum ascende, qui euangelizas Sion. Exalta in uirtute uocem tuam, qui euangelizas Ierusalem. Exalta, noli timere .

 Aemulantur [b 1Kb] uos non bene: sed  excludere uos uolunt, ut illos emulemini. Bonum autem emulamini in bono semper: et non tantum cum presens sum apud uos. Aemulantur bene, qui cum uideant in aliquibus esse gratias, dona, uirtutes, ipsi tales esse desiderant: et fidem, uitam atque industriam eorum per que illa meruerunt, nituntur imitari, ut possint ea quoque que bona emulatione digna sunt, consequi. De quibus et Apostolus ait: Aemulamini spiritualia: magis autem ut prophetetis. Ac deinceps: Sic et uos, quoniam emulatores estis spiritualium, ad edificationem Ecclesie querite ut abundetis. Et iterum: Itaque, fratres, emulamini prophetare, et loqui linguis nolite prohibere. Aemulantur autem non bene, qui non tam ipsi cupiunt esse meliores, ut imitentur eos qui emulatione digni sunt,  quam illos ipsos uolunt facere peiores, et retrorsum trahere emulatione peruersa. uerbi gratia dictum sit: Christianus est quispiam, legit Moysen et prophetas; scit omnia in umbra et in imagine illi populo precessisse; scripta autem esse propter nos in quos fines seculorum decurrerunt. Circumcisionem non tam preputii, quam aurium et cordis intelligit. Resurrexit cum Christo: ea querit que sursum sunt. Liberatus est ab onere et seruitute Legis, ne tangas, ne gustes, ne contamines, imperantis: huic si quis Scripturarum uerbis uoluerit persuadere, ut non per tropologiam, sed occidentem 464 litteram que sunt scripta, suscipiat: ut in manifesto fiat Iudeus, non in occulto, emulatur eum non bene: sed concito cursu ad maiora gradientem retrahere festinat;  ut se potius emuletur qui retrorsum uadit: aut certe [c 1Kb] eum multum ultra non promouet. Loquitur itaque Galatis, qui ab assertoribus Legis inducti fuerant, ut eos imitarentur, cum illi potius Galatas debuerint imitari. Quia naturale est, maiorem de minori, non minorem fieri de maiore, et dicit: Bonum emulamini in bono, id est, nolite assertores Iudaice obseruationis imitari, sed ea que bona sunt, imitamini. Quomodo enim qui diuitias, potentiam, dignitatem alicuius imitatur, non tam bona, quam ea que fugienda sunt, emulatur: ita et uos  econtrario, bonum emulamini in bono: magis querentes spiritualia quam carnalia; ut non illi uos Iudeos, sed uos illos Christianos esse doceatis. Hoc autem facite semper, ut perseueranti gradu, ad finem boni operis peruenire possitis. Aemulabamini siquidem bonum in bono, prius cum apud uos essem: qui postquam a uobis recessi, omnia que tradideram perdidistis, de statione certa et fido portu, rursum in altum unda relabente subtracti. Nec mirum si, recedente Apostolo, uase electionis, et in quo Christus Dominus loquebatur, Galate sunt mutati: cum etiam nunc cernamus et in Ecclesiis idipsum fieri. Si quando enim doctor quis in Ecclesia contigerit sermone ornatus et uita, qui audientes quasi stimulis quibusdam concitet ad uirtutes, uidemus omnem  plebem circa eleemosynas, ieiunia, castitatem, susceptionem pauperum, sepulturas, et cetera similia festinare, feruere, discurrere. Cum autem ille recesserit, paulatim emarcescere, et subtracto cibo, tenuari, pallere, languescere, et interitum sequi omnium que prius uigebant. Quamobrem quia messis multa, operarii autem pauci , precemur Dominum messis, ut mittat operarios ad metendum, qui spicas populi Christiani, que stant in Ecclesia, futuro tritico preparate, metant, colligant, et in horrea comportantes, nequaquam perire patiantur. 465 Hoc de eo zelo et emulatione peruersa, de qua et alibi dictum est: Noli emulari in malignantibus : et hic: Aemulantur uos non bene. Inuenimus autem et alium zelum, quo zelati  sunt filii Iacob, Ioseph fratrem suum : et Maria et Aaron amicum Domini Moysen . Neque enim aut illi, aut hi, ut meliores essent Ioseph et Moyse, ad zelum sunt concitati: sed quia dolebant illos esse meliores. Iste zelus uicinus inuidie est. Longum est si uelim omnia zeli genera, boni seu mali de Scripturarum preferre thesauro. Bonum zelum legimus Phinees , Elie , Mathatie , et apostoli Iude  qui ob insignem zeli in se uirtutem, etiam Zelotis nomen accepit . Malum autem, ut Cain in Abel , et ceterorum in alios. Et Zelum uiri, de quo scriptum est: Et uenerit ei spiritus zeli . Nisi forte medius hic zelus est, et nec in bonam, nec in  malam partem accipi potest; sed inter utrumque zelotypia potius appellatur. Aliter: uidentes hi qui ex circumcisione erant Galatas ex gentibus, Spiritus sancti abundare uirtutibus, se uero non linguis loqui, non dona habere curationum; non gratiam prophetie, cupiebant eos zeli stimulis incitati, ad Legis onera transducere, ut inciperent et illi sui similes fieri.

 Filioli mei, quos iterum parturio, donec formetur Christus in uobis. Quantis difficultatibus et dolore fetus promantur ex utero, maledictio prima  declarat, dicens: In tristitia paries filios . uolens igitur Paulus ostendere magistrarum pro discipulis sollicitudinem, quos patiantur affectus, ne sectatores sui excidant a salute, ait: Filioli mei, quos iterum parturio. Qui enim in alio loco quasi pater dixerat: Si decem millia pedagogorum habeatis in Christo, sed non multos patres , iam non quasi pater, sed ut mater loquitur in Christo, ut utriusque anxietatem, et pietatem in se parentis agnoscant. Tale quid et Moyses de populo loquebatur: Numquid ego in utero accepi omnem populum istum ? Quis, putas, nostrum ita de discipulorum anxius est salute, ut non paucis horis, aut ut multum biduo triduoue, sed toto uite sue tempore torqueatur, 466 donec Christus formetur  in eis? Exemplum fete mulieris quod assumpsit, concipientis et formantis in se semina, diligenter tenendum, ut possimus intelligere quod dicitur. Natura non erubescenda, sed [a 1Kb] ueneranda est. Sicut enim in uuluam mulieris primum semen iacitur informe, ut sulcis et fundo eius quasi quodam glutino adhereat: de quo et propheta initii sui recordatus, ait: Incompositum meum uiderunt oculi tui : deinde per nouem menses restricto sanguine, futurus homo coagulatur, corporatur, pascitur atque distinguitur; ut postquam in utero palpitarit, statuto tempore fundatur in lucem, et tantis difficultatibus nascitur, quantis postea ne intereat, enutritur: ita et semen sermonis Christi cum animam audieatis inciderit, per gradus suos crescit, et, ut multa  preteream , tamdiu in ancipiti est, quamdiu pariat qui concepit. Nec statim finis industrie est edidisse, sed tunc alterius laboris exordium est, ut lactentem infantiam sedulis nutrimentis et studiis, usque ad plenam Christi perducat etatem. Et quomodo in coniugio sepe uiri semen in causa est ne liberi procreentur, nonnumquam sterilis uxor semina non tenet, et frequenter neuter ad generandum aptus est, et econtrario uterque fecundus: ita et in his qui uerbum Dei seminant, quadrifaria hec diuisio custoditur, ut impleat quidem suum doctor officium, sed sit sterilis auditor: uel auditor bone indolis sit, sed per imperitiam doctoris, uerbi semen intereat:  aut certa tam uecors sit qui docetur, quam ille est qui precipit; raroque contingit, ut et magister et discipulus sibi consentiant, scilicet ut tantum iste  doceat, quantum ille possit haurire: uel tantum suscipere doctus, quantum doctor ingerere. At nunc omnes iudices sumus. Nescimus quotus psalmus sit, que pars prophetie, quod Legis capitulum, et loquendi facilitate interpretamur audacter, quod nequaquam intelligimus. Non ad nos pertinet, ut Christus formetur in populo: ut ad domum suam unusquisque rediens habeat semen uerbi Dei, quod cum conceperit, possit dicere cum 467 propheta: A timore tuo, Domine, concepimus [b 28Kb] et peperimus, filios saluationis tue fecimus super terram . Tales in apostolos transeunt, et a Saluatore merentur [Al. merebantur] audire: Quicumque fecerit uoluntatem Patris mei, ipse est frater meus, et soror, et mater  : diuersitate profectuum, in diuersis nominibus ostensa [Al. ostendente]. Formatur quoque Christus in corde credentium, cum omnia illis sacramenta panduntur, et ea que obscura uidebantur, perspicua fiunt. Sed et illud est intuendum, quod qui [c 1Kb] per peccatum quodammodo homo esse desierat, per penitentiam concipitur a magistro, et rursum in eo Christi formatio repromittitur. Hoc aduersum Nouatianos, qui nolunt reformari eos quos semel peccata contriuerint.

 uellem autem esse apud uos modo, et mutare uocem meam, quoniam confundor in uobis. Scriptura diuina edificat et lecta; sed multo plus prodest, si de litteris uertatur in uocem, ut qui per Epistolam docuerat, presens instruat audientes.  Magnam siquidem uim habet uox uiua: uox de auctoris sui ore resonans, que ea pronuntiatione profertur atque distinguitur, qua in hominis sui corde generata est. Sciens itaque Apostolus maiorem uim habere sermonem qui ad presentes fiat, [d 1Kb] cupit uocem Epistolicam, uocem litteris comprehensam, in presentiam commutare: et quia hoc magis expediebat his qui in errore fuerant deprauati, uiuo eos ad ueritatem retrahere sermone. Hoc autem ideo, quia confundebatur [Al. confundatur] in illis: quod quidem Grece magis proprie dicitur. enim non tam confusionem, que apud illos siue appellatur, quam indigentiam et inopiam sonat. Sensus itaque iste est; uellem apud uos nunc adesse, et litterarum uocem presens ipse  proferre, quia indigeo in uobis. Non quippe habeo fructus quos solent de discipulis habere doctores; et sine causa semen iactum est doctrinarum, cum  penitus in uobis patiar egestatem: ita ut in Ieremie possim uocem prorumpere: Non profui, neque profuit mihi quisquam . Potest et aliter locus iste interpretari: 468 Paulus apostolus qui factus fuerat Iudeis Iudeus, ut Iudeos lucrifaceret , et his qui erant sub Lege, quasi ipse esset sub Lege, et infirmis infirmus, ut infirmos lucrifaceret: pro qualitate eorum quos saluare cupiebat, mutabat uocem suam, et in histrionum similitudinem (factus siquidem est theatrum mundo, et angelis, et hominibus [I Cor. Iu] habitum in diuersas figuras uertebat et uoces. Non quod id esset, quod se esse simulabat; sed quod id tantum uideretur esse, quod ceteris proderat. Cernit Galatas alia indigere doctrina, alia uia debere saluari, non illa qua primum ad  Christi fidem fuerant de gentilitate transducti: et compellitur dicere: uellem nunc esse apud uos, et mutare uocem meam, [a 1Kb] quoniam confundor in uobis. Non, inquit, uideo me prodesse, si ea loquar que prius locutus sum, propter quod ignorans quid agam, et in diuersa distractus, laceror, confundor atque dilanior. Et quomodo medici cum uim artis sue in primo uiderint non ualere medicamine, transeunt ad aliud, et tamdiu experiuntur quid prosit e pluribus, donec perueniant ad curationem: ut quod per mollitiem alicuius emplastri nequaquam sanari ualuit, mordaciori puluere, et austeriori curatione sanetur: ita et ego quia confundor in uobis, et ignorantia huc atque illuc distrahor, uellem litterarum uocem presens de meo ore proferre, ut uos solito  seuerior ipse corriperem; quoniam epistola non potest uocem obiurgantis exprimere; non ualet irascentis resonare clamorem, et dolorem pectoris apicibus explicare. Potest autem et simplicius intelligi: Blandis apud uos modo uerbis usus sum, dicens: Fratres, obsecro uos. Et: Filioli mei, quos iterum parturio donec Christus formetur in uobis; sed ego blandus et lenis, qui ad uos quasi pater locutus sum, pro ea caritate qua [b 1Kb] filios meos perire non patior et errare perpetuo, uellem nunc presens esse si confessionis me uincula non arctarent, et blandam uocem in obiurgantis uerba mutare. Nec leuitatis est, si nunc 469 blandiar, nunc irascar; impellit me caritas, impellit me dolor, diuersis affectibus loqui. Nescio enim in que primum uerba prorumpam,  et quo uos debeam sanare medicamine, quia confundor in uobis.

 Dicite mihi qui sub Lege uultis esse, Legem non audistis? Notandum Legem hic dictam esse Geneseos historiam, non ut uulgo estimant, que facienda sint, queue uitanda, sed totum quod de Abraham, et eius uxoribus liberisque contexitur, legem appellatam . Legimus et in alio loco, Prophetas quoque Legem uocari. Audit ergo Legem, qui iuxta Paulum non superficiem, sed medullam eius introspicit. Non audit Legem, qui similis Galatarum, exteriorem tantum corticem sequitur.

  Scriptum est enim, quoniam Abraham duos filios habuit, unum de ancilla et unum de libera. Sed qui de ancilla, secundum carnem natus est: qui autem de libera, per repromissionem. Nimie difficultatis est demonstrare, Isaac tantum, qui de Sara natus est, fuisse de repromissione generatum, et non etiam Ismel, qui de Agar ancilla est ortus Aegyptia. Scriptura quippe refert, quod cum, persequente Sara, Agar feta fugisset, et uenisset ad eam angelus in deserto, moneretque ut subiiceretur domine potestati, idem ipse angelus etiam hec locutus sit: Multiplicans multiplicabo semem tuum, et non numerabitur pre multitudine . Et postea de Ismel : Iste erit rusticanus homo, manus eius  super omnes, et manus omnium super eum, et contra faciem omnium fratrum suorum habitabit. Sed responderi potest, minoris auctoritatis esse repromissionem angeli, quam ipsius Dei. Sicut enim stella, orto sole, non rutilat: ita et angeli uerba ad comparationem repromissionis Dei obscurari, et euanescere, et pro nichilo computari uidetur quidem hec responsio aliquid habere momenti; sed statim sequentis Scripture auctoritate conteritur. Scriptum est enim: Abraham autem dixit ad Deum: Ismel iste uiuat in conspectu tuo : et Deus respondit ad eum ita: Ecce Sara uxor tua pariet tibi filium, et uocabis nomen eius Isaac, et statuam testamentum meum ad eum, in testamentum eternum, et semini eius post eum. De Ismel autem: 470  Ecce exaudiui te, et ecce benedixi eum, et augebo eum, et multiplicabo illum uehementer. Duodecim gentes generabit, et dabo eum in gentem magnam, testamentum autem meum statuam ad Isaac, quem generabit tibi Sara in tempore isto, anno uenturo. Ex quibus euidens est ipsius quoque sermonibus Dei, Ismel secundum repromissionem esse generatum. Sed et hoc ita soluitur, repromissionem proprie in testamenti datione compleri, et aliud esse benedicere, augere, multiplicare uehementer, quod in Ismel scriptum est: aliud heredem facere per testamentum, quod de Isaac dicitur: Statuam testamentum meum ad eum, in testamentum eternum, et semini eius post eum. Et in consequentibus: Testamentum autem meum statuam ad Isaac, quem pariet tibi Sara  . Et quomodo aliud sunt dona, aliud substantia: aliud legata, aliud hereditas ; ita aliud esse, ut diximus, benedictionem atque legata, aliud testamentum. Sed et hoc dici potest de Ismele, post conceptum eius, uel angelum, uel Deum locutum. De Isaac uero antequam in Sare utero conciperetur, Deum fuisse pollicitum. Hec interim quantum ingenii nostri mediocritas patitur dicta sint. Ceterum si quis potest maius aliquid inuenire, quomodo Ismel qui de ancilla natus  est, non sit repromissionis filius, sed Isaac qui de libera: ille potius audiendus est. Et si quid, inquit Apostolus, aliter sentitis, et hoc uobis Deus reuelauit. Nunc breuiter ad altiora tendendum est, ut dicamus unumquemque nostrum primum, non iuxta repromissionem nasci, quamdiu Scripturarum uerbis simplicibus instruitur, et Iudaicis adhuc expositionibus delectatur: quando uero ad sublimiora transcenderit, et legem intellexerit spiritualem, tunc eum de repromissione generari: et, ut apertius loquar, quotidie eos qui faciunt opera Abrahe, de Abraham nasci. uerum illos qui habent spiritum seruitutis iterum in timore, ex ancilla generari Aegyptia; eos autem qui spiritum adoptionis acceperint, ex Sara libera: qua libertate a Christo donati sumus. Loquitur  Dominus ad Iudeos, qui adhuc ancille filii esse malebant: 471 Si manseritis in sermone meo, uere discipuli mei eritis, et cognoscetis ueritatem, et ueritas liberos faciet uos . Unde et illi ignorantes mysticum esse quod dicebatur, aiunt: Semen Abrahe sumus, et nemini umquam seruiuimus: quomodo tu dicis, liberi eritis? Respondit eis iehsu: Amen, amen dico uobis, quia omnis qui facit peccatum, seruus est peccati. Seruus autem non manet in domo in eternum, filius autem manet in eternum. Si serui sumus peccati, Agar nos generauit Aegyptia: si non regnat peccatum in nostro mortali corpore, uere Dei filii sumus.

 Que [a 1Kb] sunt per allegoriam dicta. Allegoria proprie de arte grammatica est, et quo a metaphora,  uel ceteris tropis differat, in scholis paruuli discimus. Aliud pretendit in uerbis, aliud significat in sensu. Pleni sunt oratorum , et petarum libri. Scriptura quoque diuina, per hanc non modica ex parte contexta est. Quod intelligens Paulus apostolus  ipso uerbo figure usus est, ut allegoriam, sicut apud suos dicitur, appellaret: quo scilicet sensu magis loci huius Greci sermonis abusionem monstraret. Scisse autem Paulum, licet non ad perfectum [b 1Kb] , litteras seculares, ipsius uerba testantur: Dixit quidam ex eis, proprius eorum propheta: Cretenses semper mendaces, male bestie, uentres pigri . Hic uersus heroicus Epimenidis pete est, cuius et Plato, et  ceteri scriptores ueteres recordantur. Apud Athenienses quoque cum in Areopago satisfaceret, hec addidit: Sicut et quidam de uobis pete dixerunt: Ipsius enim et genus sumus . Hoc hemistichium fertur in Arato, qui de celo stellisque conscripsit. Necnon et illud: Corrumpunt bonos mores confabulationes pessime ; trimeter  iambicus de comedia sumptus est Menandri. Ex quibus et aliis, euidens est Paulum non ignorasse litteras seculares, et quam hic allegoriam dixit, alibi uocasse intelligentiam spiritualem. Ut ibi: Scimus enim quod Lex spiritualis est , pro eo quod est, allegoria, siue allegorice figurata. Et alibi: Omnes eamdem spiritualem 472 comederunt escam, et eumdem spiritualem biberunt potum. Bibebant autem de spirituali sequenti eos petra, petra autem erat Christus . Manna hic, et subiti fontis eruptio, et petra ipsa que sequitur, quod allegorice accipienda sint, nemo est qui dubitet. Scio quid econtrario possit opponi: Fratres, si preoccupatus fuerit homo in aliquo delicto: uos spirituales instruite istiusmodi in spiritu mansuetudinis  . Et in alio loco: Spiritualis autem diiudicat omnia: ipse autem a nullo diiudicatur : quod scilicet aliud quam supra diximus, uerbum spirituale sonet. Sed nos spiritualem, quia omnia iudicet, et ipse a nemine diiudicetur, eum uirum dicimus, qui uniuersa Scripturarum sacramenta cognoscens, sublimiter ea intelligat: et Christum in diuinis libris uidens, nichil in eis Iudaice traditionis admittat.

 Hec enim sunt duo testamenta, unum quidem a monte Sina, in seruitutem generans, que est Agar. Sina enim mons est in Arabia, qui conterminus est ei, que nunc est Ierusalem, et seruit cum filiis suis. Illa autem que sursum est Ierusalem, libera est, que est mater omnium nostrum. Pene cunctorum  super hoc loco ista est explanatio, ut Agar ancillam, interpretentur in Lege, et in populo Iudeorum: Saram autem liberam, in Ecclesia, que de gentibus congregata est, que mater sanctorum sit, Paulo dicente: Que est mater omnium nostrum. Hec diu non peperit, antequam Christus de uirgine nasceretur, et sterilis fuit: necdum risu mundi Isaac de electo patre cum uoce sublimium dogmatum resonante: siquidem et Abraham in nostra lingua, pater electus cum sonitu [c 24Kb] refertur. Agar autem que interpretatur , id est, incolatus, siue peregrinatio, siue mora, generat Ismel, qui tantum audiat Dei precepta, nec faciat hominem rusticum, sanguinarium, deserta sectantem: qui uniuersis fratribus suis de libera procreatis inimicus sit, et aduersa eis fronte resistat.  Nec mirum uetus Testamentum, quod in monte Sina, qui est in Arabia, et confinis est ei, que nunc 473 est Ierusalem, constitutum est atque conscriptum, non esse perpetuum: cum et incolatus a perpetua possessione diuersus sit, et Sina montis nomen tentationem sonet: et Arabia significet occasum: et econtrario que sursum est Ierusalem, que  est libera materque sanctorum, demonstret hanc Ierusalem, que in presenti est, deorsum esse, et in humili [a 1Kb] infimoque demersam. Sunt qui duo Testamenta et aliter intelligant: ut Scripturam diuinam, tam ueterem quam nouam, iuxta diuersitatem sensus eorumque senientiam qui legunt, aut ancillam interpretentur, aut liberam, et eos, qui adhuc littere seruiant, et spiritum timoris habeant in seruitutem, de Agar Aegyptia uelint esse generatos: eos autem qui ad superiora conscendant, et allegorice uelint sentire que scripta sunt, filios esse Sare, que in lingua nostra , id est, princeps interpretatur, genere feminino. Et hoc ob illam necessitatem se asserunt [Al. asserat] usurpare: quia iniquum sit Moysen, et cunctos prophetas de ancilla, quoslibet  uero gentilium de libera intelligere procreatos. Unde melius esse, ut non solum de his qui in Ecclesia sunt, pro diuersitate  intellectuum, alios seruos, alios liberos arbitremur: sed etiam de uno eodemque homine quamdiu sequitur historiam, ancille eum esse filium: cum autem aperiente Iesu Scripturas, incensum fuerit cor eius, et in fractione panis inspexerit eum quem antea non uidebat : tunc et ipsum Sare filium nominari. Marcion et Manicheus hunc locum in quo dixit Apostolus: Que quidem sunt allegorica, et cetera que sequuntur, de codice suo tollere noluerunt, putantes aduersum nos relinqui: quod scilicet Lex aliter sit intelligenda, quam scripta est; cum utique etiamsi allegorice  accipienda sit, non pro uoluntate legentis, et pro scribentis auctoritate sic condita sit: et eo ipso, quod contra nos seruare uisi sunt, conterantur: quod Moyses creatoris Dei seruus, spiritualia scripserit [b 1Kb] , Apostolo quoque eorum idipsum docente, quem ipsi alterius Christi, 474 et melioris Dei asserunt predicatorem.

 Scriptum est enim: letare, sterilis, que non paris: erumpe et clama, que non parturis: quia multi filii deserte magis quam eius que habet uirum  uirum habuit synagoga Legem: et iuxta Anne quoque prophetiam, fetosa quondam in liberis fuit  Sterilis uero Ecclesia, sine uiro Christo, sine ullo sponsi sermonis alloquio, diu iacuit in deserto. Sed postquam accepit illa librum  repudii in manus suas, et omnia ornamenta uiri in idoli uertit ornamentum: tunc maritus, priore cingulo putrescente, alium lumbis suis baltheum, aliud de gentibus lumbare contexuit: que statim ut est uiro iuncta, concepit et peperit. Et in Isaac exclamat Dominus per prophetam: Si est gens nata simul : quando una die in Actibus apostolorum tria millia, et quinque millia hominum crediderunt  Nec puto necesse esse, ut de multitudine Christiana, et de Iudeorum paucitate dicamus, cum in toto mundo crucis uexilla resplendeant:  et uix rarus atque notabilis in urbibus Iudeus appareat.

 Nos autem, fratres, secundum Isaac promissionis filii sumus. Apostolum et similes ei secundum Isaac promissionis esse filios, nulla intelligentie difficultas est. Sed quia Origenes hunc locum edisserens, ita Apostoli posuit exemplum: uos autem, fratres, secundum Isaac promissionis filii estis, queritur quomodo Galatas, quos stultos appellarat, et incepisse dixerat spiritu, carne finire, nunc secundum Isaac filios repromissionis uocet? Dicimus itaque Apostolum ideo eos appellare secundum Isaac filios repromissionis, quia non penitus eorum desperet salutem, et rursum eos ad spiritum quo ceperant estimet reuersuros, fiantque filii libere. Qui  si carne fuerint consummati, filii sunt ancille.

 Sed quomodo tunc qui secundum carnem natus fuerat, persequebatur eum qui secundum spiritum: ita et nunc. Sed quid dicit Scriptura? Eiice ancillam et filium eius: non enim heres erit filius ancille cum filio meo Isaac. Itaque, fratres, non sumus ancille filii, sed libere. Qua libertate Christus nos liberauit. Non puto inuenire non posse ubi Ismel persecutus 475 fuerit Isaac; sed tantum illud, quod cum filius Aegyptie, qui maior natu erat, luderet cum Isaac, indignata sit Sara, et dixerit ad Abraham: Eiice ancillam et filium eius: Non enim hereditabit filius ancille cum filio meo Isaac . Et utique simplex lusus inter infantes, expulsione et abdicatione indignus est. uerum Apostolus  quasi Hebreus ex Hebreis, et ad pedes magistri Gamalielis edoctus: qui quondam furentes aduersus Dominum [Al. eum] Phariseos concilio refrenaret, ex uerbis Sare dicentis: non enim hereditabit filius ancille, cum filio meo Isaac, intellexit lusum illum simplicem non fuisse. Sed quia forsitan Ismel quasi maior natu, et eo tempore circumcisus quo iam poterat intelligere et sentire quod passus est, sibi primogenita uindicabat, Scriptura iurgium paruulorum, lusum uocauit. Unde et Sara hec uerba non sustinens, et consuetudinem sibi primogenita uindicantis ancille filii a parua etate non patiens, erupit in uocem: Eiice ancillam cum filio suo: Non enim hereditabit filius ancille cum filio meo Isaac. Quod cum durum uisum fuisset  Abrahe  non solum Ismelem priorem esse desinere; sed ne equalem quidem cum minore fratre accipere portionem: Deus qui liberam intus esse, et foras expelli uolebat ancillam, Sare uerba confirmat, et loquitur ad Abraham: Non durum sit coram te de puero et ancilla. Omnia que dixerit [Al. dixit] tibi Sara, audi uocem eius: quoniam in Isaac uocabitur tibi semen. Sicut ergo tunc maior frater Ismel lactentem adhuc et paruulum persequebatur Isaac, sibi circumcisionis prerogatiuam, sibi primogenita uindicans:  ita et nunc secundum carnem Isrel [Al. Ismel], aduersum minorem fratrem de gentibus populum Christianum sustollitur, inflatur, erigitur. Consideremus insaniam Iudeorum, qui et Dominum interfecerunt, et prophetas, et apostolos persecuti sunt, et aduersantur uoluntati Dei: et uidebimus multo maiores persecutiones, quas nos etiam Historie docent, a Iudeis in Christianos quam a gentibus concitatas. Miramur de Iudeis? [a 1Kb] Hodie quoque hi qui in Christo paruuli sunt, 476 et uiuunt carnaliter, persequuntur eos qui ex aqua et spiritu nati sunt; et cum Christo resurgentes, ea querunt que sursum sunt, non deorsum. Faciant quod uolunt: cum Ismele persequantur Isaac: eiicientur foras cum ancilla matre Aegyptia: nec accipient hereditatem,  quam solus qui de repromissione natus est, consequentur. Eleganter autem et illud, quod is qui secundum carnem natus est, persequitur spiritualem. Numquam enim spiritualis persequitur carnalem; sed ignoscit ei quasi rusticano fratri: scit eum posse proficere per tempus. Et si quando Aegyptie filium uiderit irascentem, recordatur unius patris, qui lucem [b 1Kb] , boues crearit et culicem: et in magna domo, non solum esse uasa aurea et argentea; sed lignea et fictilia. Itaque cum apostolo Paulo dicamus: Non sumus ancille filii, sed libere ; et renouati in Christo, audiamus uerba Domini ad Iudeos loquentis: Si manseritis in sermone meo, cognoscetis ueritatem, et ueritas liberabit uos . Hac libertate et Apostolus liberatus aiebat:  Cum enim sim liber ex omnibus. Qui facit peccatum, seruus peccati est . Ille quia se ab omnibus uitiis liberum, ab omni concupiscentia et errore sciebat alienum, recte in Christi libertate gaudebat dicens: Non sumus ancille filii, sed libere: qua libertate Christus nos liberauit .

 State, et nolite iterum iugo seruitutis contineri. Et ex hoc ostenditur, quia non stet qui iugo inhereat seruitutis. Et quia is qui a Christo libertate donatus est, tamdiu fuerit sub iugo, quamdiu spiritum seruitutis habuerit in timore, et Legis initia sit secutus. Quod autem ait, state, firmam et stabilem in Christo hortatur fidem, ut Ecclesie Galatie fixo in Saluatore permaneant pede. De quo et in alio loco iustus loquitur: Statuit super  petram pedes meos , pro eo quod est, super Christum: ne scilciet circumferantur omni uento doctrine, et in diuersa rapiantur . Unde et ad stantes dicitur: Et qui stat, uideat ne cadat . Et in alio loco: State, uiriliter agite, confortamini , ut stent cum eo, quem Stephanus a dextris Patris stantem uidit in martyrio perseuerans , 477 et qui locutus  est ad Moysen: Tu uero sta mecum . Iugum autem seruitutis, Legem uocat duram, difficilem, laboriosam, que die ac nocte cultores suos graui opere consumit. Sicut et Petrus in Actibus apostolorum: Quid tentatis, inquit, imponere iugum graue super collum fratrum, quod neque nos, neque patres nostri portare potuerunt ? Quod autem apposuit, nolite iterum, non quo prius Legem Galate custodierint; sed quo et idololatrie iugum graue sit, quo Aegyptiorum populus oppressus, ad instar plumbi in Rubrum mare mersus est . Iuxta quem sensum et supra dixerat: Quomodo conuertimini iterum ad infirma, et egena elementa; quibus rursum seruire uultis, dies obseruantes, et menses, et tempora, et annos? Galate enim qui ad Pauli  apostoli predicationem, idolis derelictis, statim ad Euangelii conscenderant gratiam, non reuertebantur ad Legis Iudaice seruitutem, quam numquam prius cognouerant: sed uolentes obseruare tempora, circumcidi carne, et hostias offerre corporeas, quodammodo in eosdem reuertebantur cultus, quibus in idololatria ante seruierant. Aiunt enim, et Aegypti sacerdotes, et Ismelitas, et Madianeos preputium non habere. Quod autem nationes obseruent dies, menses, et annos, utinam nesciremus, ne [Al. nec] nobis cum eis esse umquam mixta festiuitas.

 Ecce ego Paulus dico uobis: quoniam si circumcidamini, Christus uobis nichil [c 9Kb] prodest. In Euangelio Saluator ad discipulos loquitur. Qui uos audit, me audit: qui uos suscipit, me suscipit .  Et Apostolus testatur, dicens: uiuo autem, iam non ego; uiuit autem in me Christus ; et alibi: An experimentum queritis eius qui in me loquitur Christus ? Ex quo liquido comprobatur hoc quod nunc dicit: Ecce ego Paulus dico uobis, non quasi Pauli tantum uerba accipienda, sed Domini. Nam cum et in prima ad Corinthios premisisset: His autem qui nupti sunt denuntio, non ego, sed Dominus ; et statim intulisset: ceteris autem ego precipio , ne uilis sua putaretur auctoritas: puto, inquit, quod 478 et ego spiritum Dei habeo: ut spiritu et Christo in se loquente, non contemptui duceretur, qui prophetas imitans diceret: Hec dicit Dominus omnipotens. Maius autem fiet id quod dictum est: Ecce  ego Paulus dico uobis: quoniam si circumcidamini, Christus uobis nichil prodest, si cum principio copuletur, in quo ait: Paulus apostolus non ab hominibus, neque per hominem, sed per Iesum Christum, et reliqua: ut audientes, non tam missi, quam mittentis auctoritate moueantur. Potest aliquis dicere: Contrarium est huic loco illud quod ad Romanos scribitur: Circumcisio quidem prodest, si Legem custodias  ; et infra: Quid ergo est amplius Iudeo; aut que utilitas circumcisionis? Multum per omnem modum. Primum quidem, quia credita sunt illis eloquia Dei . Si enim his qui circumcisi fuerint Christus nichil prodest: quomodo Legem custodientibus prodest circumcisio? Quod quidem hac responsione soluetur, ut dicamus [Al. dicatur], Epistolam que ad Romanos scripta est, ad eos esse dictatam, qui ex Iudeis Gentibusque crediderant: et hoc egisse Paulum, ut [Al. ne] neuter populus offenderetur: quo scilicet suum utraque plebs priuilegium possideret: ut nec gentiles circumciderentur, nec circumcisi adducerent preputium. Ad Galatas autem scribens alio usus sit argumento. Non enim erant ex circumcisione: sed ex  gentibus qui crediderant. Nec poterat eis prodesse circumcisio, qui post Euangelii gratiam iterum ad Legalia reuerterentur elementa. Et in Actibus apostolorum narrat historia : cum quidam de circumcisione surgentes asseruissent eos qui ex gentibus crediderant, debere circumcidi, et legem custodire Moysi, seniores qui Ierosolymis erant, et apostolos pariter congregatos, statuisse per litteras, ne superponeretur eis iugum Legis, nec amplius obseruarent, nisi ut custodirent se tantum ab idolothytis, et sanguine, et fornicatione, siue ut in nonnullis exemplaribus scriptum est, [a 1Kb] et a suffocatis. Et ne resideat ulla dubitatio, 479 quod circumcisio nichil prosit, sed propter eos qui ex Iudeis crediderant, ad Romanos de circumcisione sententiam  temperauit, paulatim ad Epistole eiusdem posteriora descendens, nec circumcisionem, nec preputium aliquid ualere, monstrauit dicens: Circumcisio itaque nichil est, et preputium nichil est, sed obseruatio mandatorum Dei . Intantum enim circumcisio nichil est, ut Isrelitice quoque domui, se de circumcisione iactanti, nichil profuerit, propheta memorante: Omnes gentes incircumcise carne, domus autem Isrel incircumcisa corde , et incircumcisus Melchisedec, circumcisum benedixit Abraham. Nam quod ait: Si circumcidamini ; tale est, [b 1Kb] quale si dicere uoluisset, si carne circumcidamini. Quam in alio loco non circumcisionem, sed concisionem uocat, dicens: uidete concisionem. Nos enim sumus circumcisio, qui spiritu Dei seruimus, et gloriamur  in Christo, et non in carne confidimus . Non confidit in carne, qui omnem utilitatem exspectat a Christo, et non seminat in carne, ut de carne metat corruptionem; sed in spiritu, de quo uita eterna generatur. Subtilius intuenda sententia:  Si circumcidamini, Christus uobis nichil prodest. Quod non solum in eo si cirumcidantur, non eis prosit ipsa circumcisio; sed etiamsi ceteras uideantur extra circumcisionem in Christo habere uirtutes, uniuerse pereant, cum post fidem Christi fuerint circumcisi. Quid igitur? nichil profuit Timotheo circumcisio? Multum per omnem modum. Non enim tam ideo circumcisus est, ut ex ipsa circumcisione aliquid emolumenti estimaret posse se consequi, quam ut ceteros lucrifaceret . Factus Iudeis Iudeus, ut Iudeos ad fidem Christi sua circumcisione transduceret. Tunc siquidem non prodest circumcisio, cum aliquid per semetipsam putatur utilitatis [Al. utilitas] afferre.

 Contestor autem omnem hominem circumcidentem  se, quoniam debitor est uniuerse Legis faciende. Deus qui circumcisionem primo ad Abraham, deinde per Moysen in Lege precipit, non solum circumcisionem, sed et alia multa 480 obseruanda constituit: Dies festos Ierosolymis frequentandos: hostiarum holocausta, mane semper et uespere: immolationem in uno tantum loco agni, [c 1Kb] terre septima etate ferias: quinquagesimum remissionis annum, et cetera que facile est de Scripturis excerpere sibi unumquemque lectorem. Coarctabimus itaque Ebionem, et sectatores eius, qui post Euangelium credentes in Christo circumcidendos putant, ut aut circumcisionem faciant, et cetera que precipiuntur in Lege: aut si impossibile est cuncta fieri, cesset et circumcisio, que cum ceteris quasi  mutilis pretermissa est. Quod si responderint, possibilia tantum debere se facere , dicemus eis, non eiusdem esse Dei, custodiri uelle Legem, et eos qui Legem custodiant derelinquere. Aut quomodo propter intermissam Legem reos eos faciat, qui etiamsi uelint, uniuersa complere non possint? Nos uero legem sequi spiritualem, que dicat: Non infrenabis os boui trituranti , et cum Apostolo intelligere: Numquid de bobus cura est Deo ? sed propter nos utique dicit, et obseruare sabbata delicata , non ut bos et asinus noster, et uilia pecora letentur in sabbato; sed illi homines, et pecora, de quibus scriptum est:  Homines et iumenta saluos facies, Domine . Homines rationabiles quosque et spirituales uiros, animalia uero, eos qui tardioris ingenii sunt, et a spiritualibus ad agenda Domini sabbata erudiuntur. Nec contrarium esse id quod supra dictum est: [a 23Kb]  Si circumcidamini, Christus uobis nichil prodest: Et quod sequitur: Testificor omnem hominem circumcidentem se, quoniam debitor est uniuerse Legis faciende, huic quod infertur a nobis. Neque enim auditores Legis sunt iusti apud Deum: sed factores Legis iustificabuntur. Quia factor ille sit Legis, qui potest dicere: Non sumus circumcisio; et, In occulto Iudeus: et, scimus quia Lex spiritualis est. Qui autem concisionem et interfectricem sequatur litteram, eum non Legis esse factorem, sed uere legis inimicum, 481 maxime post Saluatoris aduentum, qui ad se conuertentibus tollat uelamen de corde, ut omnes reuelata facie gloriam Domini contemplantes, transfiguremur de uetustate littere in nouitatem spiritus.

  Euacuati estis a Christo: qui in Lege iustificamini, a gratia excidistis. Quomodo nemo potest duobus dominis seruire , sic umbram pariter et ueritatem Legis implere difficile est. Umbra in Lege ueteri est, donec aspiret dies, et amoueantur umbre: ueritas in Euangelio Christi: Gratia enim et ueritas per Iesum Christum facte sunt . Perdit ergo gratiam Christi, et Euangelium quod tenuerat, amittit, qui in aliqua obseruatione Legis se iustificari putat: et cum gratiam amiserit, a Christi fide destituitur, et in eius opere conquiescit: enim , non ut in Latino male interpretatum est: Euacuati estis a Christo, sed, in Christi Al. Christo], opere cessastis, magis intelligitur, ut id quod supra  specialiter de circumcisione preceperat, dicens: si circumcidamini, Christus uobis nichil prodest, [b 1Kb] nunc de tota Lege generaliter comprehendat, nichil eos in Christi opere proficere, qui in quacumque obseruatione Legis se crediderint iustificandos.

 Nos enim spiritu ex fide, spem iustitie exspectamus. Spiritum, ad distinctionem littere posuit. Spes uero iustitie, Christus intelligendus: quia ipse est ueritas, patientia, spes, iustitia, omnesque uirtutes, cuius nos secundum exspectamus aduentum, quod iudicaturus est omnia, et iam non patientia, sed iustitia affuturus, ut reddat unicuique secundum opera sua. Cuius [c 1Kb] Dei presentiam apostolus, et qui ei sunt similes exspectantes, aiunt: Adueniat regnum tuum , ut cum Filius  Deo et Patri tradiderit regnum, et in subiectis omnibus fuerit et ipse subiectus: tunc caput subiiciatur in corpore, et sit Deus omnia in omnibus . Quia qui nunc est ex parte, per singulos, tunc incipiet totus esse per cunctos.

 Nam in Christo Iesu, neque circumcisio 482 aliquid ualet, neque preputium, sed fides  que per caritatem operatur. His qui in Christo Iesu uolunt uiuere, uirtutes appetende sunt, uitia fugienda. media uero que inter uirtutes et uitia sunt, nec fugienda, nec appetenda, ut circumcisio et preputium, et cetera his similia. Circumcisio quidem prodest, si Legem custodias. Que idcirco utilis fuit his qui in Lege uixerunt, non quia circumcisi erant, sed quia credita sunt illis eloquia Dei, que in opera uertentes, a salute extranei non fuerunt. Nec nos moueat quod a Sephora tollens caleulum, filium circumcidit, et suffocantem angelum prohibuit a marito , siue ut aliter in Hebreo scriptum refertur, quia nunc non tam circumcisionem penitus nil prodesse, quam in Christo Iesu eam non ualere testatus est, ex eo siquidem tempore  quo Euangelium in toto orbe radiauit, superflua est circumcisionis iniuria. Que tunc, ut cetera quoque Legis, ualuit, quando et benedictiones carnales Legem seruantibus spondebantur; quod scilicet, si implessent eam, benedicti essent in ciuitate, benedicti in agro, plena haberent horrea, et multa alia que in repromissionibus continentur . Nos autem in Christo Iesu ualere uolumus et confortari, id est, in uera circumcisione, et non in concisione Iudaica. Neque enim qui in aperto Iudeus est, neque manifesta in carne circumcisio, sed in abscondito Iudeus, et circumcisio cordis in spiritu, non littera . Nihil itaque prodest in Christo carnis circumcisio, sed cordis et aurium, que aufert illud opprobrium Iudeorum:  Ecce incircumcise aures uestre, et non potestis audire . Prodest circumcisio labiorum, quam iuxta humilitatem, necdum se habere causabatur Moyses, ut in Hebraico scriptum est: Ego autem sum preputium habens in labiis. Multum utilitatis prebet, et in rebus uenereis circumcisio cum per castitatem impudicitia desecatur. Igitur in Christo Iesu nec circumcisio ualet, nec preputium corporale, quia in medio, id est, inter uitia uirtutesque sunt posita; 483 sed fides, que per caritatem operatur, ut et fides que reputata est Abrahe in iustitiam, comprobetur, et omne opus fidei in caritate ponatur, tota Lege et Prophetis ex caritate pendentibus. In his siquidem duobus preceptis: Diliges Deum tuum, et diliges proximum,  Saluator asseruit Legem Prophetasque consistere. Et Paulus in alio loco: Etenim non adulterabis, non furaberis, non concupisces, et si quod est aliud mandatum, in hoc sermone recapitulatur: Diliges proximum tuum sicut te . Si ergo omne mandatum recapitulatur in eo quod dictum est: Diliges proximum tuum tamquam  te, fides autem per caritatem operata ualet plurimum, manifestum est operationem fidei per caritatem, plenitudinem mandatorum omnium continere. Quomodo autem iuxta apostolum Iacobum, fides absque operibus mortua est : sic absque fide, quamuis bona opera sint, mortua computantur. Qui igitur in Christo non credunt, et sunt probis moribus, aliud quid magis habent quam opera uirtutum? Exemplum fidei que per caritatem operatur, de Euangelio illa meretrix tribuat, que cum in domo Pharisei accubanti Domino 484 pedes lauisset lacrymis, tersisset crinibus, linisset [Al. leuisset] unguento, et Phariseo murmuranti, Dominus parabolam quinquaginta et quingentos denarios debitoris proposuisset, adiecit: Propter quod  dico tibi: Dimittuntur ei peccata multa, quia dilexit multum . Et ad ipsam mulierem  conuersus, ait: Fides tua te saluam fecit: uade in pace. Aperte enim in hoc loco demonstratum est mulierem istam habuisse fidem per caritatem operatam, que multum ualuerit in Christo. Esto quis dicat: Bene circumcisionem in Christo nichil ualere monstrauit, quam sciebat aliquando ualuisse: numquid et de preputio aliquis ambigebat, ut diceret, neque preputium? Sed si consideremus plurimos Christianorum, id est, e nostris, qui de oleastro inserti sumus in radicem bone oliue , exsultare contra fractos ramos populi Iudeorum, et dicere, magis ualere preputium, in quo Abraham Deo placuit, et reputata est ei fides ad iustitiam, quam circumcisionem, que in signum fidei data est, et habenti eam non profuit Isreli: uidebimus  etiam hanc quorumdam usurpationem cautissime nunc exclusam.



LIBER TERTIUS.


 483-484 Tertium ad Galatas, o Paula et Eustochium, uolumen hoc [a 1Kb] cudimus: non ignari imbecillitatis nostre, et exilis ingenii riuulum, uix paruo strepentem murmure sentientes. Iam enim et in Ecclesiis ista queruntur: omissaque apostolicorum simplicitate et puritate uerborum, quasi ad Atheneum [b 1Kb] , et ad auditoria conuenitur, ut plausus circumstantium suscitentur: ut oratio rhetorice artis fucata mendacio, quasi quedam meretricula procedat  in publicum, non tam eruditura populos, quam fauorem populi quesitura, et in modum psalterii et tibie dulce canentis, sensus demulceat audientium; ut uere illud prophete Ezechielis nostris temporibus possit aptari, dicente Domino ad eum: Et factus es eis quasi uox cithare suaue canentis, et bene composite: et audiunt uerba tua, et non faciunt ea . uerum quid agam? Taceamne? Sed scriptum est: Non apparebis in conspectu Domini tui uacuus. Et Isaias  ingemiscit: ue mihi misero, quia tacui. Loquar? 485-486 Sed omnem sermonis elegantiam, et Latini eloquii uenustatem, stridor lectionis Hebraice sordidauit. Nostis enim et ipse, quod plus quam quindecim anni sunt, [c 1Kb] ex quo in manus meas numquam  Tullius, numquam Maro, numquam gentilium litterarum quilibet Auctor ascendit: et si quid forte inde dum loquimur, obrepit, quasi antiqui per nebulam somnii recordamur. Quod autem profecerim ex lingue illius infatigabili studio, aliorum iudicio derelinquo: ego quid in mea amiserim, scio. Accedit ad hoc, quia propter oculorum et totius corpusculi infirmitatem, manu mea ipse non scribo: nec labore et diligentia compensare queo eloquii tarditatem:  quod de uirgilio quoque tradunt, quia libros suos in modum ursorum fetum [Al. fetuum] lambendo figurauerit: uerum accito notario, aut statim dicto quodcumque in buccam uenerit: aut si paululum uoluero cogitare, melius aliquid prolaturus, tunc me tacitus ille reprehendit, manum contrahit, frontem rugat, et se frustra adesse, toto gestu corporis contestatur. Oratio autem etsi de bone indolis ingenio sit profecta, et distincta inuentionibus, et ornata flore uerborum:  tamen nisi auctoris sui manu limata fuerit et polita, non est nitida, non habet mixtam cum decore grauitatem; sed in modum diuitum rusticorum, opibus suis magis arguitur, quam exornatur. Quorsum ista? uidelicet ut et uobis, et ceteris  sit responsum, me non panegyricum, aut controuersiam scribere, sed commentarium, id est, hoc habere propositum, non ut mea uerba laudentur, sed ut que ab alio bene dicta sunt, ita intelligantur ut dicta sunt. Officii mei est obscura disserere, manifesta perstringere, in dubiis immorari. Unde et a plerisque commentariorum opus, explanatio nominatur. Si quis eloquentiam querit, uel declamationibus delectatur, habet in utraque lingua Demosthenem et Tullium, Polemonem et Quintillianum.  Ecclesia Christi non de Academia, et Lyceo, sed de uili plebecula congregata est. Unde et Apostolus: uidete, inquit, uocationem uestram, fratres, quia non multi sapientes secundum carnem, non multi potentes, non multi nobiles; sed que stulta sunt huius mundi elegit Deus, ut confundat sapientes: et infirma mundi elegit Deus, ut confundat fortia: et ignobilia huius mundi, et contemptibilia elegit Deus, et que non sunt, ut ea que sunt, destrueret .  Quia enim ex creaturarum ordine, [a 1Kb] uarietate, constantia, non cognouerat mundus per sapientiam Deum, placuit Deo per stultitiam predicationis, saluos facere credentes: non in sapientia uerbi, ut non euacuaretur crux Christi. Ubi enim sapiens, ubi grammaticus, ubi causarum naturalium scrutatores? Nec in persuasibilibus sapientie uerbis, sed in ostensione uirtutis et spiritus: ut fides credentium non esset in sapientia hominum, sed in uirtute Dei. Quamobrem et ipse Apostolus ad eosdem Corinthios loquebatur: Et ego ueniens ad uos, fratres, ueni non per sublimitatem sermonum, et sapientie, annuntians uobis testimonium Domini. Non enim iudicaui scire me aliquid inter uos, nisi Christum Iesum et hunc crucifixum . 487-488 Et ne forsitan  putaretur, hec dicens, esse insipientie predicator, mente presaga, quod opponi poterat, euertit. Sed loquitur, inquit, Dei sapientiam in mysterio, que abscondita est: quam nemo principum huius seculi cognouit. Quotusquisque nunc Aristotelem legit? quanti Platonis uel libros nouere, uel nomen? uix in angulis otiosi eos senes recolunt. Rusticanos uero et piscatores nostros totus orbis loquitur, uniuersus mundus sonat. Itaque sermone simplici, simplicia eorum uerba pandenda sunt. uerba, inquam, non sensus. Ceterum si, orantibus uobis, illum possim [Al. possem] in exponendis Epistolis eorum habere spiritum, quem illi in dictando habuerunt: tunc uideritis [Al. uideretis] tantam maiestatem et latitudinem in his uere fuisse sapientie, quanta in seculi litteratis arrogantia  et uanitas fuit. Breuiter uobis mee mentis fateor arcanum: Qui per me intellecturus est Apostolum, nolo ut mea scripta difficulter intelligat, et ad interpretem cognoscendum, alium querat interpretem. Sed iam tempus est, ut reliqua persequamur.

 Currebatis bene, quis uos impediuit ueritati non obedire? Id quod nunc Latinus posuit interpres, ueritati non obedire, et in Greco scriptum est, , in superiori loco ita interpretatus est, non credere ueritati. Quod quidem nos, in uetustis codicibus non haberi, in suo loco annotauimus: licet et Greca exemplaria hoc errore confusa sint. Sensus autem iste: Adorabatis Patrem in spiritu  et ueritate, et de plenitudine Christi accipientes, sciebatis, quia Lex data est tantum populo per Moysen, et non etiam facta. Gratia autem et ueritas non solum data, sed et facta per Iesum Christum. Cum igitur tam bene curreretis, ueritati magis quam imaginibus seruientes, a quo prepediti doctore peruerso, umbram Legis sequimini, et Euangelii relinquitis ueritatem? Sequitur.

Nemini consenseritis. Sed quia nec in Grecis libris, nec in his qui in Apostolum commentati sunt, hoc scriptum inuenimus, pretereundum uidetur.

  Persuasio uestra non est ex eo qui uocauit uos. In Latinis codicibus ita scriptum reperi: Persuasio uestra ex Deo est, qui uocauit uos. Quod quidem puto, ex eo, fuisse, et non intellectum, paulatim ob similitudinem, ex Deo, increbuisse, pro eo quod est, ex eo. Sed nec sic potest stare sensus, ut quos modo accusauerat quare non obedierint ueritati, ostendens in eorum arbitrio positum, uel obedire, uel non obedire, nunc econtrario asserat persuasionem et obedientiam eorum, non tam ex ipsis esse qui uocentur, quam ex eo qui uocet. Melius igitur et uerius sic legitur: Persuasio uestra non est ex eo qui uocauit uos. Aliud quippe Dei opus est, aliud hominum. Dei opus est, uocare: hominum, uel credere, uel non credere. Et sicubi [b 1Kb] de scripturis liberum  hominis affirmatur arbitrium ut ibi: Si uolueritis et audieritis me . Et iterum: Et nunc, Isrel, quid petit a te Dominus Deus tuus , et ex hoc loco uel maxime comprobatur. uerum simpliciores [c 1Kb] quique putantes se deferre Deo, ut persuasio quoque nostra in eius sit potestate, abstulerunt partem orationis non et sensum contrarium Apostolo reddidere. Siue ergo in bonam, siue in malam partem, nec Deus, nec diabolus in causa est, quia persuasio nostra non est ex eo qui uocauit nos, sed ex nobis, qui uel consentimus, uel non consentimus uocanti. Aliter: Persuasio hec quam nunc sequimini, non est ex Deo, qui in principio uos uocauit, sed ex his qui uos postea turbauerunt.

 Modicum fermentum totam conspersionem  fermentat. Male in nostris codicibus habetur: Modicum fermentum totam massam corrumpit, et sensum potius interpres suum, quam uerba Apostoli transtulit. 489 Hac autem ipsa sententia Paulus et ad Corinthios utitur: ubi precepit eum qui uxorem patris sui habebat, tolli de medio, et tradi penitentie in interitum et uexationem carnis per ieiunia et egrotationes, ut spiritus saluus fiat in die Domini [Al. addit nostri] Iesu Christi. Ait quippe: Non bona gloriatio uestra. Nescitis quia modicum fermentum totam massam corrumpit ? siue  totam conspersionem fermentat? Et statim intulit: Expurgate uetus fermentum, ut sitis noua conspersio, sicut estis azymi, etenim pascha nostrum immolatus est Christus. Itaque  epulemur non in fermento ueteri, neque in fermento malitie et nequitatie, sed in azymis sinceritatis et ueritatis. Nunc autem per hanc eamdem sententiam docet panem Ecclesie spiritualem, qui de celo descendit, non debere Iudaica interpretatione uiolari: et Dominus idipsum discipulis precepit, ut caueant a fermento Phariseorum . Quod euangelista manifestius faciens addidit: Dixerat autem eis de doctrina Phariseorum . Porro que est ista alia doctrina Phariseorum, nisi Legis secundum carnem obseruatio? Sensus itaque iste est:  Nolite putare pancorum hominum, qui de Iudea uenientes aliud docent, insidias contemnendas. Scintilla res parua est, et pene dum cernitur, non uidetur; sed si fomitem comprehenderit, et nutrimenta sui quamuis paruus ignis inuenerit, menia, urbes, latissimos saltus, regionesque consumit. Fermentum quoque cuius ad aliam partem in Euangelio parabola temperata est , res modica uidetur et nichili; sed cum farine conspersum, totam massam suo uigore corruperit, in illius uim transit omne quod mixtum est: ita et doctrina peruersa ab uno insipiens uix duos aut tres primum in exordio reperit auditores; sed paulatim ut cancer serpit in corpore, et iuxta uulgare prouerbium, unius pecudis scabies, totum commaculat gregem. Igitur et scintilla  statim ut apparuerit, exstinguenda est, et fermentum a masse uicinia semouendum, secande putride carnes, et scabiosum animal a caulis ouium repellendum, ne tota domus, massa, corpus et pecora, ardeat, corrumpatur, putrescat, intereat. Arius in Alexandria una scintilla fuit; sed quia non statim 490 oppressa [Al. oppressus] est, totum orbem eius flamma populata est.

 Ego confido in uobis in Domino, quia nichil aliud sapietis. Non per coniecturam, ut quidam uolunt, sed prophetico spiritu Paulus pronuntiat, Galatas ad ueritatis uiam, quam amiserant, regressuros . Etenim qui alios hortabatur, ut emularentur carismata, magis autem ut prophetarent: ipse quoque eadem plenus gratia loquebatur:  Ex parte cognoscimus, et ex parte prophetamus . Preuidens igitur spiritu, quia nichil aliud essent credituri, nisi quod per Epistolam docebantur, ait: Ego confido in uobis in Domino, quod nichil aliud sapietis. Nam et additio Dominici nominis, idipsum significat. Si enim per coniecturam hoc estimabat, potuerat dicere: Ego confido in uobis. Nunc autem apponens, in Domino, diuino quodam confidens spiritu, quod futurum cognouerat, prophetauit.

 Qui autem conturbat uos, portabit iudicium, quicumque est ille. Occulte, inquiunt, Petrum lacerat, cui supra in faciem restitisse se scribit, quod non recto pede incesserit ad Euangelii ueritatem. Sed nec Paulus tam procaci maledicto de Ecclesie principe loqueretur , nec Petrus dignus  qui conturbate Ecclesie reus fieret. Ex quo arbitrandum est de alio quodam dici, qui aut cum Apostolis fuerat, aut de Iudea uenerat, aut ex Phariseis crediderat, aut certe magnus sit apud Galatas estimatus, ut portet iudicium Ecclesie conturbate, quicumque est ille. Portare autem iudicium, id est, quod aliis uerbis in sequentibus dixit: Unusquisque proprium onus portabit. Et puto in Scripturis, onus et in bonam et in malam partem posse accipi, hoc est, et in his qui peccatis grauibus opprimuntur, et in illis qui uirtutum leuia onera sustentant. De peccatis in psalmo penitens loquitur: Iniquitates mee eleuate sunt super caput meum, quasi onus graue grauate sunt super me . De uirtutibus,  doctrinaque uirtutum Saluator ait: Iugum enim meum suaue est, et onus meum leue est . Quod autem et doctrina pro onere accipiatur, perspicuum fit in Euangelio. Alligant quippe Pharisei onera grauia, et que portari non possunt, et superponunt [Al. ponunt] ea super humeros hominum, ipsi autem uno ea digito nolunt contingere . Quam 491 graue sit aliquem de tranquillitate turbare, et serena corda hominum quibusdam quasi fluctibus concitare, Saluatoris ad apostolos uerba testantur, dicentis: Ne conturbetur cor uestrum, neque timeatis . Expedit quippe ei qui conturbat et scandalizat quempiam in Ecclesia, ut lapis molaris circumdetur collo eius, et mittatur cum eo in mare, quam ut scandalizet unum  de his minimis, qui a Saluatore monstrantur . Turbati ergo fuerant Galate inter spiritum et litteram, circumcisionem et concisionem, Iudaismum occultum et manifestum, quid agerent ignorantes. Breuius autem et sic accipi potest: Quicumque est ille qui uos ad Phariseorum doctrinam retrahit, et in carne desiderat circumcidi quamuis sit eloquens, et in Legis eruditione se iactitet, nichil amplius dico, nisi hoc  quod portabit pro hoc opere iudicium, et consequetur pro suo labore mercedem.

 Ego, autem, fratres, si circumcisionem predico, quid adhuc persecutionem patior? Ergo euacuatum est  scandalum crucis. Legimus in Actibus apostolorum,  ipse quoque apostolus Paulus in Epistolis suis sepe commemorat, se a Iudeis persecutiones creberrimas sustinuisse, propterea quod doceret eos qui de gentibus crediderant in Christo, non debere circumcidi. Hi itaque de quibus supra ait: Qui autem conturbat uos, portabit iudicium, quicumque est ille, ut deciperent Galatas, etiam hoc addebant: Non solum Petrus, et Iacobus, et Ioannes, et ceteri in Iudea apostoli circumcisionem, et alia precepta Legis obseruant, sed ipse quoque Paulus, qui uos aliter docuit, quam se rei ueritas habet, Timotheum circumcidit, et Iudeis frequenter Iudeus factus est, ueritate cogente. Quam opinionem de Galatarum mentibus Paulus nunc uolens tollere, ait: Ego autem, fratres, si circumcisionem predico, quid adhuc persecutionem  patior? Omne, inquit, in me odium Iudeorum, et qua aduersum me furiunt insania, ob nichil aliud est, nisi quod doceo gentes non debere circumcidi, et Legis onera superflua et iam abolita custodire. Cum autem persecutionem 492 patiar, manifestum est me circumcisionem non predicare, quam destruo. Non enim tam persecutionem patior a Iudeis, quia predico crucifixum, et Iesum dico esse Christum, quem Lex et prophete prenuntiauerunt, quam quia doceo Legem esse completam. Quod autem crux Iudeis scandalum sit, gentibus stultitia, ipse Dominus noster ostendit, qui lapis dicitur offensionis, et petra scandali : propter nichil aliud puto, nisi quia predicatio cum plenis  uelis ad audientes processerit, statim ut ad crucem uenerit, impingit: et nequaquam libero cursu potest ultra procedere. [a 1Kb] Sed hec crux que apud Iudeos scandalum est, et apud gentes stultitia, nobis qui credimus uirtus est et sapientia. Christus enim Dei uirtus est, et Dei sapientia , ut propter id quod stultitia dicebatur, fatuum Dei sapientius fieret hominibus: et propter id quod infirmitas et scandalum, infirmum Dei fortius fieret hominibus. Cum autem, inquit, crucis Christi scandalum maneat, et ego persecutionem patiar, quam non paterer, si scandalum non maneret: frustra quidam iactitant me circumcisionem predicare, quam impugnando sustineo persecutionem.

 Utinam et abscindantur qui uos conturbant.  Queritur quomodo Paulus discipulus eius qui ait: Benedicite maledicentibus uobis. Et ipse loquens: Benedicite et nolite maledicere . Et in alio loco: Neque maledici regnum Dei possidebunt : nunc et maledixerit eis, qui Ecclesias Galatie conturbant [Al. conturbabant], et cum optantis uoto maledixerit: Utinam et abscindantur qui uos conturbant. Tam enim detestanda abscisionis est passio, ut et qui inuitis eam intulerit, legibus publicis puniatur, et qui seipsum castrauerit, infamis habeatur. Ut enim illud, aiunt, uerum sit: uiuit in me Christus ; et hoc: An experimentum queritis eius qui in me loquitur Christus? certe maledictionis uox non potest eius intelligi, qui dicit: Discite a me, quia humilis sum, et mitis, et mansuetus  corde . Et magis putatur Iudaico furore, et quadam effrenata insania se non potuisse cohibere, quam imitatus esse eum, qui tamquam agnus coram tondente se, non aperuit os suum, et maledicentibus non remaledixit . Tradidit autem 493 se morti condemnatus. Ad quod qui pro Paulo respondebit, hec dicet: non tam furoris in aduersarios, quam dilectionis in Ecclesias Dei, uerba esse que locutus sit. uidebat quippe totam prouinciam, quam ipse suo sanguine, et periculis ab idololatria, ad Christi transduxerat fidem, subita persuasione turbatam, et dolore apostolico, dolore patris, se tenere non poterat: mutabat uocem, et quibus blanditus fuerat, irascebatur, ut quos nequiuerat lenitate, saltem obiurgatione retineret. Nec mirum esse si Apostolus,  ut homo, et adhuc uasculo clausus infirmo, uidensque aliam legem in corpore suo captiuantem se, et ducentem in lege peccati, semel fuerit hoc locutus, in quod frequenter sanctos uiros cadere perspicimus. Sed et illud dici potest  quod Paulus non tam maledixerit eis, quam orauerit pro illis, ut eas  partes corporis perderent, per quas delinquere cogebantur. Et quomodo in Euangelio dictum est: melius esse aliquem sine oculo, et sine manu, et sine pede, et qualibet alia parte membrorum intrare in regnum celorum, quam totum ire in gehennam : ita et nunc optare eis magis unam partem corporis perdere, quam per occasionem integri corporis perpetuo igne damnari. Hic locus si quando ab ethnicis reprehenditur, quomodo eis responderi possit, ostendimus. Nunc a nobis contra hereticos proferatur, Marcionem uidelicet, et ualentinum [b 1Kb] et omnes qui contra uetus latrant Testamentum, qua ratione illi qui Creatorem sanguinarium, seuerum bellatorem, et tantum iudicem criminantur, hoc in Apostolo Dei boni ualeant excusare.  Et certe nullam [c 1Kb] puto in ueteri Lege tam trucem, tam cruentam in aliquo esse sententiam, quam, utinam abscindantur qui uos conturbant. Nec possunt dicere orasse Apostolum pro inimicis Christi, qui eius Ecclesias conturbabant. Nec ex dilectione prolatum, quod tumore et indignatione plenum, ipso uerborum pondere demonstratur. Quidquid ergo illi pro Apostolo excusationis attulerint, 494 hoc non pro Lege ueteri defendemus.

 uos enim in libertatem uocati estis, fratres: tantum ne libertatem in occasionem carni  detis: quod quia in Greco non habetur, Latinus posuit interpres. Hunc locum quia ualde obscurus est, de decimo [d 13Kb] Stromatum libro transferri placuit ad uerbum. Non quo singula non possint suis  locis et sensibus explanari; sed quo a superiori negotio separata, unum difficile corpus efficiant: et si sic intelligantur ut resonant, inconsequenter et abrupte repugnare inter se et scatere uideantur. Origenis itaque hec uerba sunt: »Difficilis locus est: et ita nobis disserendus uidetur. Qui liber est, et altiori sensu spiritum, et ueritatem sequitur, precedentes et typos contemnit et litteram: non idcirco debet minores despicere, et occasionem dare his qui non possunt sentire sublimius, de se penitus desperandi. Licet enim infirmi sint et caro comparatione spiritus appellentur: caro tamen Christi sunt. Si enim intelligit mysterium caritatis infirmioribus [e 1Kb] seruientis, faciat aliquid propter infirmos: ne in scientia sua frater pereat, pro quo Christus est mortuus. Diligenter  itaque attende, an ex consequentibus sensus iste texatur. uos, inquit, fratres, in libertatem uocati estis: forsitan ideo, quia non omnes uocationem capere poterant libertatis. Propter quod nunc auditis: Tantum ne libertatem in occasionem detis carni. Per dilectionem enim oportet minoribus seruire maiores: quia qui uult esse maior, erit omnium seruus  . Neque ergo spiritualis laceret Christi carnes: neque occasionem illis tribuat, ut se remordeant prouocantem ne ab inuicem consumantur. Oportet ergo spiritu ambulantem, et spiritu Scripturarum uerba sectantem, non perficere desiderium carnis earum. Si autem hoc quod dicitur: Spiritu ambulate, et desiderium carnis non perficietis, simpliciter intelligimus  contra argumentum et hypothesin totius Epistole, in hec subito Paulus erumpet; 495 statim quippe sequitur: Si autem spiritu ducimini, non estis sub Lege. Et cum hucusque aliqua ex parte sibi sermo cohereat, rursum si simplicem intelligentiam sequamur, ad inordinata repente precepta nos transfert, de carne et spiritu disserens, id est: Manifesta autem  opera carnis illa et illa. Et econtrario: Fructus autem spiritus, est caritas, et reliqua. Sed neque in his consequentiam desperare debemus; quia opera carnis diuinorum uoluminum historia continet; non ualde eos iuuans qui sic eam intelligunt, ut scripta est. Quis enim non docebitur seruire luxurie, et fornicationem habere pro nichilo: cum Iudam ad meretricem legerit ingredientem ; et patriarchas habuisse multas pariter uxores? Quomodo non ad idololatriam prouocabitur, qui sanguinem taurorum, et ceteras Leuitici uictimas non plus quam quod in littera sonat, putauerit indicare? Quod autem inimicitias, in aperto positus Scripture sermo doceat, et ex hoc loco probatur: Filia Babylonis misera, beatus qui retribuet tibi retributionem tuam,  quam retribuisti nobis. Beatus qui tenebit, et allidet paruulos tuos ad petram . Et ex illo: In matutino interficiebam omnes peccatores terre , et cetera his similia: de contentionibus uidelicet, emulatione, ira, rixis, dissensionibus. Ad que  prouocant nos magis historie exempla, quam prohibent. Hereses quoque magis de carnali Scripture intelligentia, quam de opere carnis nostre, ut plurimi estimant, substiterunt. Necnon inuidiam et ebrietates per Legis litteram discimus. Inebriatur Ne post diluuium, et patriarche apud fratrem Ioseph in Aegypto . Sed et comessationes in Regnorum libro scripte sunt; saltante Dauid et concrepante tympanis coram Arca testamenti Dei , et his similia.  Queritur quomodo ad ueneficia, et ad maleficas artes, simplex Scripture diuine sermo qui dicitur caro, [b 1Kb] nos prouocet: nisi ad eiusdem Scripture spiritum transcendamus. Puto hoc significare, decies Danielem, et tres pueros, magis, incantatoribus, et Gazarenis 496 atque Chaldeis sapientiores repertos, et Moysen omni sapientia et doctrina Aegyptiorum eruditum. Multorum ergo malorum occasio est, si quis in Scripture carne permaneat. Que qui fecerint, regnum Dei non consequenter. Quamobrem spiritum Scripture fructusque queramus, qui non dicuntur  esse manifesti. Multo quippe labore et sudore, et digno cultu in Scripturis fructus spiritus inuenitur. Unde arbitror, Paulum diligenter et caute de Scripture sensibus dixisse carnalibus: Manifesta autem sunt opera carnis . De spiritualibus uero non ut ibi posuisse, manifestus est fructus spiritus; sed ita: Fructus autem Spiritus, est caritas, gaudium, pax, et reliqua . Quod si relictis typis, ad ueritatem Scripture transeamus et spiritum, statim nobis prima caritas panditur, et ad gaudium inde gradientes, peruenimus ad pacem, per quam consequimur patientiam. Quis autem non ad miserationem et bonitatem erudiatur, cum etiam ea que quibusdam tristia putantur in Lege supplicia dico et prelia, et euersiones gentium, et comminationes  ad populos per prophetas, magis remedia intellexerit esse, quam penas? Non enim in eternum irascetur Dominus . Cum hec ergo nobis aperta fuerint, rationabiliorem habebimus fidem, et correctos mores temperantia comitabitur, quam continentia [c 1Kb] sequetur et castitas: et post hec omnia incipiet esse Lex pro nobis.« Hucusque Origenes. Quibus nos possumus addere, ut dicamus de seruitute legali ad Euangelii libertatem uocatos  etiam nunc moneri, ut leue Christi iugum et delectabilia Euangelii precepta sectantes, nequaquam putent sibi licere, ut hac ipsa libertate uiuendi, in occasione carnis utantur: scilicet ut iuxta carnem uiuant, iuxta carnem circumcidantur; sed  spiritu magis stent, spiritu preputium carnis abscindant, et ad spiritus altiora tendentes, humilitatem littere derelinquant. Potest autem et aliter intelligi. Discat quispiam: Si cessaui, o Paule, esse sub Lege, et de seruitute 497 libertatem uocatus sum: ergo debeo ita uiuere ut conuenit libertati, nec aliquibus preceptis teneri, sed quodcumque placuerit, et uoluntas suggesserit, hoc facere implere, sectari. Ad quod respondit Apostolus: uocatos quidem nos esse in spiritus libertatem: sed ita, ut libertas ipsa carni non seruiat. Nec putemus quia nobis omnia licent, omnia expedire: quin potius quia serui Legis esse cessauimus, facti liberi, magis per caritatem nobis inuicem seruiamus, ut laciniose Legis precepta, uno dilectionis capitulo concludantur.

  Sed per caritatem seruite inuicem, omnis enim lex in uno sermone impletur. Diliges proximum tuum sicut teipsum. Qui cum esset liber ex omnibus, omnium se propter caritatem seruum fecit, ut plures lucrifaceret , recte hortatur et ceteros, ut per caritatem sibi seruiant: que non querit quod suum est, sed quod proximi. Qui enim uult fieri primus, erit omnium seruus : ut quomodo Saluator in forma Dei constitutus, non rapinam arbitratus est esse se equalem Deo, sed seipsum exinaniuit, formam serui accipiens, et habitu  inuentus ut homo, humiliauit semetipsum, factus obediens usque ad mortem, mortem autem crucis : ita et nos quecumque ante sub Legis necessitate facere uidebamur, nunc sciamus, nobis liberis, magis per caritatem esse facienda. Tantum autem bonum est caritas, ut omnis lex in illa recapituletur. Enumerat et in alio loco Apostolus caritatis bona, dicens: Non zelatur, non agit perperam . Multisque in medio replicatis, in fine concludit: Omnia sperat, omnia sustinet, caritas numquam excidit. Et Saluator in Euangelio, hoc signum sui, ait, esse discipuli, si [Al. ut] diligat proximum . Quod quidem puto non solum hominibus, sed etiam angelis conuenire. Aliis uerbis idipsum dicitur: Que uobis fieri non uultis, aliis ne  feceritis, et que uultis ut uobis faciant homines, hec eadem et uos eis facite similiter . Nolo adulterari uxorem meam, nolo substantiam diripi, nolo me falso opprimi testimonio, et ut cuncta breui sermone comprehendam, indigne fero aliquid mihi fieri quod iniustum est. Hec eadem si 498 per caritatem in me operantem, uel fecero alteri, uel uoluero, lex omnis impleta est. Nec difficile est docere quomodo uniuersa precepta, non occides, non adulterabis, non furaberis, non falsum testimonium dices, et cetera his similia, una caritatis obseruatione teneantur. Hoc ostendere arduum est, quomodo hostie quoque, que in Leuitico sunt precepte, et ciborum uel abstinentia, uel permissio, cum alia munda, alia dicantur immunda, solemnitatum quoque  iugis per annos recursus, in uno caritatis precepto recapitulentur. Nisi forte quis illo se transferat, ut affirmet Legem spiritualem esse, et imaginibus et exemplaribus nos celestium deseruisse, antequam uerus Pontifex adueniret: qui postquam semel seipsum offerens uictimam, suo sanguine nos redemit, omnis illa prisce Legis uarietas, et difficultas, in ipsius super homines dilectione completa est. Intantum quippe Pater amauit mundum, ut Filium suum carissimum, et unigenitum daret pro nobis. Ei autem qui semel spiritu uiuens, opera carnis mortificauit, et a Saluatore dilectus, nequaquam seruus, sed amicus uocatur, non est ultra Lex posita, que impiis et peccatoribus, et non subiectis et nefariis constituta est. At nunc cum omnia que difficiliora  sunt, uel modica ex parte faciamus, hoc solum non facimus, quod et factu facilius est, et absque quo cassa sunt uniuersa que facimus. Ieiunii corpus sentit iniuriam: uigilie carnem macerant: eleemosyne labore queruntur: sanguis in Martyrio, quamuis ardeat fides, tamen sine dolore et timore non funditur. Hec omnia sunt qui faciant: sola caritas sine labore est. Et quia sola cor mundum efficit, a  diabolo expugnatur in nobis, ne Deum pura mente uideamus. Quando enim sedens loquor contra fratrem meum, et contra filium [a 1Kb] matris mee pono scandalum , quando aliena torqueor felicitate, et alterius bonum, meum malum facio, nonne hoc quod sequitur, in me expletur: Si inuicem mordetis et comeditis, uidete ne ab inuicem consumamini? Charitatis [b 1Kb] rara possessio est. Quis uult ipse anathema esse a Christo pro fratribus suis, Apostolum sequens? Quis 499 cum lugentibus lugens, cum gaudentibus gaudens, alieno uulnere uulneratur? Quis fratris morte perimitur? Omnes magis amatores nostri, quam amatores Dei sumus. uide quantum bonum sit caritatis. Si ita martyrium fecerimus, ut nostras uelimus ab hominibus reliquias  honorari: si opinionem uulgi sectantes, intrepidi sanguinem fuderimus, et substantiam nostram usque ad mendicitatem propriam dederimus, huic [Al. hinc] operi non tam premium quam pena debetur: et perfidie magis tormenta sunt, quam corona uictorie.

 Quod si inuicem mordetis, et comeditis, uidete ne ab inuicem consumamini. Potest hoc et simpliciter accipi, ne detrahamus inuicem, ne maledicto nos putemus ulcisci, ne contristati contristare cupiamus, et similes bestiarum, mordere pariter et remorderi, ut post morsus sequatur interitus atque consumptio. Melius autem est, ne contra rationem et totius Epistole consequentiam, subito in extraordinaria precepta, Paulus erumpat, hoc  ita intelligere, ut ad circumcisionem obseruationemque Legis cuncta referamus. Si uos, inquit, conturbant alii, uos autem conturbamini. Si totam Scripturam ueterem legentes, sic intelligitis ut scripta est: Oculum pro oculo: dentem pro dente , et ira desiderat ultionem, ultio uero imponit dolorem: quod Lex non solum non prohibet, uerum etiam precipit, iustitiam in talione restituens, sequitur, ut et nudatus nudet, et uulneratus reuulneret, et [c 1Kb] comestus remordeat, et que uidetur iustitia esse, comsumptio sit, non unum uindicans, sed utrumque consumens.

 Dico autem: Spiritu ambulate, et desiderium carnis non perficietis. Et hoc 500 secundum superiora dupliciter accipiendum, ut dicamus eos  qui spiritu opera carnis mortificauerint ei seminauerit in spiritu, ut de spiritu metant uitam eternam, quotiescumque uoluptatem carnis senserint titillare, non perficere desiderium eius , sed spiritu refrenare, et secundum sententiam Historici  [d 1Kb] , Animi imperio, corporis seruitio magis uiuere. Nec non et illud, quia Lex spiritualis est , et non [e 1Kb]  qui in manifesto Iudeus, sed qui in occulto, et circumcisio cordis in spiritu, non littera, eos ambulare spiritu, et carnis desiderium non perficere dicimus, qui spiritualiter egrediuntur Aegyptum, et spiritualem escam potumque de spirituali hauriunt petra, qui non iudicantur in cibo, aut in potu, aut in parte diei festi, aut neomenie et sabbati, sed ambulant in omnibus spiritualiter, non perficientes carnee legis, littereue desiderium, sed fructus metentes intelligentie spiritualis. Tertia quoque interpretatio a quibusdam in hoc loco dicta est, sed que non multum discrepet a secunda, ut desiderium carnis in his asserant esse qui paruuli in Christo sunt: iter autem spiritus in perfectis uiris, et esse sensum: In grauitate spiritus, id est, in itinere uiri ambulate perfecti,  et non facietis desideria paruulorum.

 Caro enim concupiscit aduersus spiritum, spiritus autem aduersus carnem. Hec enim sibi inuicem aduersantur, ut non quecumque uultis, illa faciatis. Caro presentibus delectatur et breuibus: spiritus perpetuis et futuris. Inter hoc iurgium media [a 11Kb] anima constitit, habens quidem in sua potestate bonum et malum, uelle et nolle, sed non habens hoc ipsum uelle ac nolle perpetuum: 501 quia fieri potest, ut cum carni consenserit, et opera eius fecerit, rursum per penitentiam se remordens, spiritui copuletur, et opera eius efficiat. Hoc est ergo quod ait: Hec enim sibi inuicem aduersantur, id est, caro et spiritus: ut non quecumque uultis, illa faciatis. Non quo proprium nobis tulerit  arbitrium, quo uel carni, uel spiritui assentiamur: sed quia quod facimus, non est nostrum proprie, sed opus ipsum uel carni, uel spiritui deputatur [Al. deputetur]. Grandis laboris et disputationis est nimie, ostensis carnis operibus et spiritus, media aliqua reperire, que nec ad carnem uideantur pertinere, nec ad spiritum. Carnales dicimur, quando totos nos uoluptatibus damus. Spirituales, quando Spiritum sanctum preuium sequimur, id est, cum ipso sapimus instruente, ipso docemur auctore. Animales reor esse philosophos, qui proprios cogitatus putant esse sapientiam, de quibus recte dicitur: Animalis autem homo non recipit [Al. percipit] ea que sunt spiritus. Stultitia quippe est ei. Quod ut manifestius  fiat, aliquod sumamus exemplum: Caro, terra, anima, aurum, spiritus, ignis uocentur. Quamdiu aurum fuerit in terra, perdit uocabulum suum, et a terra cui commixtum est, appellatur. Cum uero separatum ab humo, auri et speciem et nomen acceperit, aurum quidem dicitur, sed necdum probatum. Si autem per ignem excoctum fuerit et purgatum, tunc auri splendorem, et ornatus sui accipit dignitatem. Ita et anima inter humum et ignem, hoc est, inter carnem spiritumque consistens, quando se tradiderit carni, caro dicitur: quando spiritui, spiritus appellatur. [b 1Kb] Quod si proprio crediderit cogitatui, et absque gratia Spiritus sancti inuenire se estimauerit ueritatem, quasi aurum sordidum, animalis hominis appellatione signatur  [Al. signabitur]. Potest locus iste sic melius explanari, et quasi una series corpusque fieri, se inuicem nectens, sibique non discrepans. Fratres, de seruitute Legis uocati estis in Euangelii libertatem. uerum obsecro uos, ne libertate pro licentia abutamini, et putetis uobis cuncta expedire que licent: detisque occasionem 502 carni atque luxurie. Quin potius discite quod libertas hec maior sit seruitus, ut quod ante Lex ab inuitis extorquebat obsequium, nunc per caritatem uobis inuicem seruiatis. Siquidem omne illud Legis onus, et multiplicia precepta, non tam exclusa sunt per Euangelii gratiam, quam uno caritatis sermone breuiata, ut diligamus proximum sicut nosmetipsos. Qui enim diligit proximum, totam legem implet ,  bona ei tribuens, mala non inferens. [c 1Kb] Quod si cesset dilectio, et non sit caritas, per quam lex uniuersa completur, publicum quoddam inter homines latrocinium erit, ut contra se inuicem defurentes [Al. deferentes], seque mordentes, consumantur ab inuicem. uos autem fratres, propterea secundum spiritualem legem debetis uiuere, ne desideria que carnis sunt, perficiatis. Caro enim frigus timet, aspernatur famem, attenuatur uigiliis, libidinibus exardescit, mollia queque et iucunda desiderat. E contra spiritus, ea que carni contraria sunt, et que illam debilitare queant, expetit. Et ita fit, ut non ideo quia sub seruitute Legis esse cessastis, putetis esse uos liberos: sed sciatis magis nature uos lege  retineri, quia non statim si lex non imperat, et natura cessauit, ne uoluntatem scilicet uestram, opera subsequantur, sed frequenter ea facere compellamini, repugnante carne aduersus spiritum, que facere non uultis. Ex quo, fratres, obsecro, ut non detis libertatem uestram in occasionem carnis, sed magis spiritui seruiatis, ut incipiatis ea facere que uultis, et nichil debere legi, id est, non esse sub carne. Quia libertatem [a 1Kb] legis abolite tunc uere in Euangelio habere poteritis, cum uos nequaquam caro compulerit facere que non uultis, sed spiritui seruientes, docueritis uos non esse sub Lege. Et quia supra secundum duplicem intelligentiam hunc locum ceperamus exponere, reddenda sunt que omisimus. Caro concupiscit aduersus spiritum, id est, historia  et Scripture carneus intellectus, contra allegoriam et spiritualem doctrinam repugnat. Spiritus autem aduersus carnem, id est, sublimiora deiectis, eterna breuibus, umbre ueritas refragatur. 503 Et carneus Scripture sensus, qui adimpleri [Al. quia impleri] non potest  ostendit nos non in nostra positos potestate Legis explende, cum etiam si uelimus litteram sequi, impossibilitas non admittat.

 Quod si spiritu ducimini, non estis sub Lege. Spiritum non eum, de quo Apostolus in alio loco loquitur: Ipse Spiritus testimonium perhibet spiritui nostro, quod sumus filii Dei , id est, non spiritum hominis qui in ipso est, sed Spiritum sanctum significat: quem sequentes, efficimur  spirituales, et sub Lege esse desistimus. Notandum ergo quod hic spiritus non cum , et cum additamento aliquo, sicut in ceteris legimus, spiritum mansuetudinis, et spiritum fidei: sed simpliciter Spiritus appellatur: que quidem minutie magis in Greco, quam in nostra lingua obseruate  uidetur aliquid habere momenti. Queritur in hoc loco, si quicumque spiritu ducitur, non est sub Lege, utrum Moses et prophete, uel spiritu acti sint, et sub Lege uixerint, quod Apostolus negat: aut habentes spiritum, sub Lege non fuerint, quod Apostolus hic affirmat: aut quod est tertium, sub Lege uiuentes, spiritum non habuerint, quod de tantis uiris nefas est credere. Ad quod nos breuiter respondebimus: Non idem esse  sub Lege esse, et esse quasi sub Lege: quomodo non idipsum est, in similitudine carnis peccati, et in carne esse peccati. Nec idem sonat uerus serpens. et erei similitudo serpentis, quem Moyses in eremo suspendit . Sic igitur et sanctos prophetas, et Moysen, ambulantes spiritu, et spiritu uiuentes, non sub Lege, sed quasi sub Lege uixisse, ut ipsi uiderentur quidem esse sub Lege; sed eos qui sub Lege erant lucrifacerent, et ab humilitate littere,  ad altitudinem spiritus prouocarent. Nam et Paulus qui Iudeis Iudeus factus est, et omnibus omnia, ut omnes lucrifaceret : non dixit, factus sub Lege, sed, factus quasi sub Lege, ut ostenderet se non ueritatem Legis, sed similitudinem custodisse. uidemur nobis soluisse propositam questionem. Sed quid faciemus de illo Pauli capitulo 504 dicentis: Cum autem uenit plenitudo temporis, misit Deus filium suum, factum est muliere, factum sub Lege, ut eos qui sub Lege erant, redimeret ? Si enim Christus sub Lege fuit, et non quasi sub Lege, tota illa superior disputatio uacua fiet. uerum et hec oppositio de suo soluetur loco. Qui enim propterea factus sub Lege est, ut eos qui erant sub Lege, redimeret, utique cum esset liber a Lege,  Legi se subdidit uoluntate: et multo erat Paulo liberior, qui non sub Lege, sed quasi sub Lege se fuisse testatus est. Et quomodo in cenum et barathrum mortis propter nos descendit, qui orabamus dicentes: Quis me liberabit de corpore mortis huius ? ita et ex muliere nasci uoluit, et esse sub Lege, ut eos qui nati erant de muliere, et sub Lege, saluaret. Et certe non est natus de muliere, id est, de nupta, sed de uirgine. uerum abusiue uirgo mulier appellata est, propter eos qui illam fuisse uirginem nesciebant. Ut itaque propter illos, qui sanctam Mariam arbitrabantur [b 1Kb] maritum habere, mulier pro uirgine posita est: sic propter eos qui estimabant Christum esse sub Lege, nescientes quia factus esset his qui erant sub Lege, quasi sub  Lege, dicitur et ipse factus esse sub Lege.

 Manifesta autem sunt opera carnis, que sunt, fornicatio, immunditia, [c 1Kb] luxuria, idolorum seruitus, ueneficia, inimicitie, contentiones, emulationes, ire, rixe, dissensiones, hereses, inuidie, ebrietates, comessationes, et his similia, que predico uobis sicut et predixi: quoniam qui hec agunt, regnum Dei non possidebunt: Superius cum exponeremus de carne et spiritu, triplicem intelligentiam dixeramus: uel eos esse carneos, qui paruuli et corporei, in Christo solidum cibum, et perfecte etatis alimenta capere non possent: uel carnales eos esse, qui more Iudaico historiam tantum sequerentur et litteram: aut certe, iuxta simplicem sensum, in hominis fictione carnem spiritumque subsistere, et iuxta diuersitatem substantie, uel opera carnis esse, uel spiritus.  Nunc ergo que hic carnis opera nominantur, fornicatio uidelicet, immunditia, luxuria, et cetera que sequuntur, magis mihi uidentur ad simplicem carnis 505 et spiritus intelligentiam, quam ad carnem Legis, et paruulos in Christo referri, licet in eo loco, ubi supra de decimo Origenis Stromate uerbum transtulimus ad uerbum, quid etiam de his sentiri possit, [d 1Kb] expressum sit. Quod autem ait: Manifesta  autem sunt opera carnis, uel omnibus ea nota esse demonstrat: quia per se pateant mala esse et fugienda, intantum ut etiam hi qui ea faciunt, cupiant occultare quod faciunt. uel certe his tantum manifesta, qui in Chritso crediderint. Plurimi quippe gentilium in suis ignominiis gloriantur, et putant si expleuerint uoluptatem, quamdam se turpitudinum uictoriam consecutos. Sed et illud eleganter, quod in carne opera posuit, et fructus in spiritu: quia uitia in semetipsa finiuntur et pereunt, uirtutes frugibus pullulant et redundant. Nec putemus anime nullum esse opus, si uitia carni, uirtutes spiritui deputentur. Quia anima  in quodam meditullio posita, uel carni iungitur, et dicitur de ea: Non permanebit spiritus meus in hominibus  istis, quia carnes sunt ; uel spiritui copulatur, et in spiritus uocabulum transit. Qui enim adheret Domino, unus spiritus est . Primum itaque carnis opus, est fornicatio. Manifesta in exordio posuit, ne de mediis ambigamus. Omne enim quodcumque fecerit homo, extra corpus est: qui autem fornicatur, in corpus suum peccat. Et non sumus nostri: empti enim sumus pretio, glorificemus et portemus Deum in corpore nostro. In eo fornicator maioris est criminis: quia tollit membra Christi, et facit ea membra meretricis. Erunt quippe duo in carne una. Qui non est fidelis, nec credit in Christo, sua membra facit membra meretricis: qui credit et fornicatur, Christi membra facit membra meretricis. Econtrario infidelis in fornicatione sua  utrum uiolet, an edificet templum idolo, nescio. Per uitia quippe uel maxime demones coluntur. Hoc unum scio: quod qui post fidem Christi fornicatur, uiolat templum Dei. Secundum opus carnis, immunditia nuncupatur, et eam comes luxuria sequitur. Quomodo enim in ueteri Lege de nefandis criminibus, que in occulto 506 fiunt, et ea nominare turpissimum est  generaliter Scriptura complexa est, dicens: uerecundos, uel reuerentes facite filios Isrel ab omni immunditia : sic in hoc loco ceteras extraordinarias uoluptates, ipsarum quoque opera nuptiarum, si non uerecunde, et cum honestate, quasi sub oculis Dei fiant, ut tantum liberis seruiatur, immunditiam et luxuriam  nominauit. Quartum, in catalogo operum carnis, idololatria locum tenet. Qui enim semel se luxurie uoluptatique permiserit, non respicit Creatorem. Alias autem omnis idololatria, festiuitate, gula, uentre, et his que infra uentrem sunt, delectatur. Et ne forsitan ueneficia, et malefice artes non uiderentur in nouo prohibite Testamento, ipse quoque inter carnis opera nominantur. Quia sepe magicis artibus, et amare miseris euenit et amari. Inimicitia quoque, que post ueneficia ponitur, quem habeat reatum, [a 1Kb] manifesti criminis subiectio declarat.  Quantum enim in nobis est, nullius esse debemus inimici, sed cum omnibus habere pacem. Quod si loquentes ueritatem, aliquos meremur inimicos: non tam nos inimici eorum sumus, quam illi inimici sunt ueritatis. Nam quod et in Genesi dicitur ad Abraham: Inimicus ero inimicis tuis: et aduersabor aduersantibus tibi, sicut supra intelligendum, non tam Abraham illis inimicum fuisse, quam illos Abrahe uirtutibus et religioni, per quam, calcatis idolis, cognitum uenerabatur Deum. Illud quoque quod populo precipitur Isrel, ut odio sempiterno, et in posteros transmissa discordia, inimici sint Madianeis , quasi his dicitur, qui sub pedagogo erant, et in alio loco merebantur audire: Odio habebis inimicum tuum . Aut certe non  tam personarum, quam morum est facta dissensio: ut quomodo Deus utiliter inter serpentem et mulierem inimicitias posuit, ne amicitie eorum inutiles essent homini, per quas proiectus est de paradiso: ita et in Isrelitis, et Madianeis uita magis dissimilis, quam gens una damnata est. Septimum locum inter carnis opera, contentio possidet, quodam quasi sacrato, et eminenti 507 inter uitia numero collocata. Seruum autem Domini non oportet rixari, sed esse mansuetum ad omnes, doctorem, longanimem, cum mansuetudine erudientem, etiam eos qui econtra disputant . Post contentionem, octaua succedit emulatio, que Greco sermone significantius et notius appellatur. Quo quidem malo, nescio quis nostrum careat. Zelati sunt enim, et patriarche  Ioseph fratrem suum: et Maria, et Aaron prophetes Dei et sacerdos, contra Moysen tali passione decepti sunt : intantum ut illa de qua Scriptura narrauerat, dicens: Tollens autem Maria prophetes tympanum , [b 1Kb] et cetera, postea extra castra proiecta, lepre uitio sordidata sit, et penitentiam longiorem septem dierum separatione signauerit . Ira deinde succedit, que iustitiam Dei non operatur , et species est furoris. Inter iracundiam autem et iram, hoc interest: quod iracundus semper irascitur: iratus pro tempore concitatur. Et nescio quis possit regnum Dei possidere: cum is qui irascitur, separetur a regno . Rixe quoque quas aliud Greci significantes, uocant  a regno Dei prohibent. Est autem , cum quis semper ad contradicendum paratus, stomacho delectatur alieno: et muliebri iurgio contendit, et prouocat contendentem. Hec alio nomine apud Grecos appellatur. Necnon et dissensiones opera carnis sunt: cum quis nequaquam perfectus, eodem sensu, et eadem sententia dicit: Ego sum Pauli, et ego Apollo, et ego Cephe, et ego Christi . Sed et domorum inter se hec eadem dissensio reperitur: mariti uidelicet ad uxorem, patris ad filium, fratris ad fratrem, conserui  ad conseruum, militis ad contubernalem, artificis ad eiusdem operis artificem. Nonnumquam euenit, ut et in expositionibus Scripturarum oriatur dissensio: e quibus hereses quoque que nunc in carnis opere ponuntur, ebulliunt. Si enim sapientia carnis inimica est Deo   consequenter et hereses inimice Deo, ad carnis opera referuntur. autem Grece, ab electione 508 dicitur: quod scilicet eam sibi unusquisque eligat disciplinam, quam putat esse meliorem. Quicumque igitur aliter Scripturam intelligit, quam sensus Spiritus sancti flagitat, quo conscripta est: licet de Ecclesia non recesserit, tamen hereticus appellari potest, et de carnis operibus est, eligens que peiora  sunt. Hereses sequitur inuidia, quam non putemus idem esse quod zelum. Quia zelus et in bonam partem accipi potest, cum quis nititur ea que meliora sunt, emulari. Inuidia uero aliena felicitate torquetur, et in duplicem scinditur passionem: cum aut ipse est aliquid in eo, in quo alium esse non uult: aut alium esse uidens meliorem, dolet se ei non esse consimilem. Pulchre quidam de neotericis, Grecum uersum transferens, elegiaco metro de inuidia lusit, dicens:

Iustius inuidia nichil est: que protinus ipsum
Auctorem rodit, excruciatque animum.
Scripsit et beatus Cyprianus librum de Zelo et Liuore ualde optimum: quem qui legerit, non dubitabit annumerare operibus carnis inuidiam. Inter  inuidum autem et inuidiosum hoc interest: quod inuidus feliciori [a 1Kb] inuidet. Inuidiosus autem is est, qui ab alio patitur inuidiam. Quartumdecimum locum inter carnis opera ebrietas tenet. Ebriosi quippe regnum Dei non possidebunt. Et Dominus ad discipulos: Cauete, ait, ne forte grauentur corda uestra in uino et crapula . uino homini sensus euertitur: pedes corruunt: mens uacillat: libido succenditur: Unde Apostolus clamitat: Et uinum in quo est luxuria . Habet unusquisque sue sententie potestatem. Ego Apostolum sequor: in uino esse luxuriam, in uino ebrietatem. Ebrietatem autem et luxuriam inter carnis opera numerari, nec ille potest negare qui eisdem passionibus uincitur. Et licet me quidam in eo libro, quem  de seruanda uirginitate scripsi, reprehendendum putent: quod dixerim adolescentulas ita uinum debere fugere ut uenenum: non me sententie penitebit. Opus quippe ibi magis uini, quam Dei a nobis creatura damnata est: et licentiam tulimus 509 uirgini proprio etatis calore feruenti, ne sub occasione parum bibendi, plus biberet et periret. Alioquin sciebamus, et in Christi sanguinem uinum consecrari: et Timotheo uinum ut biberet, imperatum. Ebrietas autem tam ex uino quam ex ceteris bibendi generibus, que uario modo conficiuntur,  potest accidere; ex quo et de sancto dicitur: uinum et siceram non bibet . Sicera interpretatur ebrietas. Et ne quis uinum non bibens, aliud sibi putaret bibendum, exclusa [b 1Kb] causatio est; dum omne quod inebriare potest, cum uino pariter aufertur. Quintadecima, que et extrema inter carnis opera, commessatio est. Manducauit quippe populus et bibit, et surrexerunt ludere . Semper ebrietati iuncta luxuria est. Pulchre quidam non ignobilis orator, cum ebrium de somno describeret excitatum, ait: »Nec dormire excitatus, nec uigilare ebrius poterat.« Qua sententia expressit, quodammodo nec mortuum eum fuisse nec uiuum. Longum erat uniuersa carnis opera replicare, et catalogum facere uitiorum. Uno igitur omnia sermone conclusit  dicens, et his similia. Que utinam tam facile uitare possemus, quam facile intelligimus. Predico, inquit, uobis sicut predixi: quoniam qui talia agunt, regnum Dei non consequentur. Ubi ante predixerat: Non regnet, inquit, peccatum in mortali uestro corpore, ad obediendum desideriis eius . Peccatum omnes istas species habet, in quibus nunc discriminandis plus forsitan quam oportuit, immorati sumus. Ergo in anima, in qua peccatum regnauerit, non potest Dei regnare regnum. Que enim participatio iustitie et iniquitati? que communicatio luci ad tenebras? qui consensus Christo et Belial . Et putamus nos regnum Dei consequi, si a fornicatione, idololatria, et ueneficiis immunes simus. Ecce inimicitie, contentio, ira,  rixa, dissensio, ebrietas quoque, et cetera que parua arbitramur, excludunt nos a regno Dei. Nec refert [c 1Kb] uno quis a beatitudine excludatur, an pluribus, cum omnia similiter excludant. In Latinis codicibus, adulterium quoque, et impudicitia, et [d 1Kb] homicidia, 510 in hoc catalogo uitiorum scripta referuntur. Sed sciendum non plus quam quindecim carnis opera nominata, de quibus et disseruimus.

 Fructus autem spiritus, est caritas, gaudium, pax, longanimitas, benignitas, bonitas, fides, mansuetudo, continentia, aduersus huiusmodi non est Lex. Et que alia inter fructus spiritus debuit tenere primatum, nisi caritas, sine qua uirtutes cetere non reputantur esse uirtutes, et ex qua nascuntur uniuersa que bona sunt? Siquidem et in Lege, et in  Euangelio ipsa obtinet principatum: Diliges Dominum Deum tuum ex toto corde tuo, et ex tota anima tua, et ex tota uirtute tua: et diliges proximum tuum sicut teipsum . Quantis bonis referta sit caritas, et supra breuiter perstrinximus, et nunc uel parum dixisse sufficiat: quod dilectio non querit que sua sunt, sed que aliena . Et quamuis suo quis uitio inimicus sit diligenti, et tranquillitatem eius ad odiorum fluctus concitare nitatur: tamen numquam ille turbatur: numquam creaturam Dei odio dignam estimat. Charitas  enim operit multitudinem peccatorum . Illud quoque quod a Saluatore dicitur: Non potest arbor bona fructus afferre malos: neque arbor mala, fructus afferre bonos , non tam de hominibus, quam de fructibus carnis et spiritus, arbitror pronuntiatum: quia nec spiritus umquam potest ea uitia, que in carnis operibus numerata sunt, facere; nec caro his fructibus qui oriuntur ex spiritu redundare. Potest autem fieri per negligentiam possidentis, ut spiritus qui uersatur in homine, fructus non habeat suos: et econtrario caro operibus suis mortificatis, peccare desistat. Non tamen illo usque procedunt, ut et neglecta arbor spiritus, opera carnis afferat, et arbor carnis exculta, fructus germinet spirituales. In secundo spiritualium fructuum  loco, gaudium positum est: quod Stoici quoque qui distinguunt inter uerba subtilius, [a 1Kb] aliud quid esse estimant quam letitiam. Gaudium quippe, esse, aiunt elationem animi super his que digna sunt exsultantis: Letitiam uero effrenatam animi elationem, 511 que modum nesciat, et in his quoque que uitio sint mixta, letetur. Alii e regione gaudii uoluptatem ponunt: non hanc que corpus ad libidinem concitat, titillat sensus, dulci blanditur affectu; sed alium huic , que sine moderatione, et ullo decore letitie, in risu exaltat uocem suam. Quod si uerum est, et eorum inter uerba distinctio non fallit et fallitur, consideremus ne forsitan idcirco sit dictum: Non est gaudere impiis, dicit Dominus . Simul autem et illud notandum,  quod post dilectionem, gaudium sequitur. Qui enim diligit quempiam, semper in eius felicitate letatur. Et si eum uiderit aliquo errore deceptum, et peccatorum lubrico concidisse, dolebit quidem, et eruere festinabit: sed non poterit gaudium mutare tristitia, sciens nullam rationabilium creaturarum apud Deum perire perpetuo. Tertius fructus spiritus, est pax, a qua Salomon quoque qui in typo Christi precessit, nomen accepit. Et de Ecclesia Psalmista canit: Factus est in pace locus eius . Et inter octo Euangelii [b 1Kb] benedictiones scribitur: Beati pacifici: quoniam filii Dei uocabuntur . In primo etiam graduum psalmo cantatur: Cum his qui oderunt pacem, eram pacificus . Nec putemus pacem tantum in eo esse querendam, si  cum alio non iurgemur: sed tunc pax Christi, hoc est, hereditas nostra nobiscum est, si tranquilla mens nullis passionibus perturbetur. Post pacem sequitur longanimitas, siue patientia: quia utroque modo  possumus interpretari. Huic contraria est pusillanimitas, de qua scribitur: [c 1Kb] Pusillanimus uehementer insipiens: qui uero patiens est, et uniuersa sustentat, uir sapiens . Et cum multum sapiens appellatur, ut in Prouerbiis quoque scriptum est: Longanimus uir, multus in prudentia . Benignitas etiam siue suauitas, quia apud Grecos utrumque sonat, uirtus est lenis, blanda, tranquilla, et omnium bonorum apta consortio, inuitans ad familiaritatem sui, dulcis alloquio, moribus temperata. Denique et hanc Stoici ita definiunt: Benignitas est uirtus sponte ad bene faciendum 512 exposita. Non multum bonitas a benignitate diuersa est: quia et ipsa ad benefaciendum uidetur exposita. Sed in eo differt,  quia potest bonitas esse tristior, et fronte seueris moribus irrugata, bene quidem facere et prestare quod poscitur: non tamen suauis esse consortio, et sua cunctos inuitare dulcedine. Hanc quoque sectatores Zenonis ita definiunt: Bonitas est uirtus que prodest: siue, uirtus ex qua oritur utilitas: aut, uirtus propter semetipsam: aut affectus qui fons sit utilitatum.

Inter fructus spiritus, septimum et sacratiorem locum fides possidet, que etiam alibi inter tres ponitur: spes, fides, caritas. Nec mirum si spes in hoc catalogo non referatur: cum in fide sit quod speratur: et ita eam Apostolus ad Hebreos scribens definiat: Est autem fides sperandarum substantia rerum, argumentum necdum apparentium ,  Siquidem id quod speramus esse uenturum, et necdum est in presenti, fide possidemus, sperantes nos tenere quod credimus. Queritur quoque quomodo fides in caritate sit posita. Qui diligit, numquam se ledi estimat: numquam aliud nisi quod diligit [d 1Kb] et diligitur, suspicatur. Cum autem dilectio procul abfuerit, et fides pariter abscedit. Post fidem mansuetudo numeratur, que aduersa est ire, rixis, dissensionibus: et numquam ad sui contraria prouocatur, uere de bona spiritus arbore, bonos fructus egerminans. Per hanc famulus Dei Moyses, testimonium Scripture meruit accipere, dicentis: Moyses mansuetus erat, plusquam omnes homines super terram . Super terram, inquit. Super eos enim qui facie ad faciem Deum uidebant, esse non poterat:  quia multa sepe compellimur per carnis facere infirmitatem. De Dauid quoque, licet multi de Domino nostro estiment prophetatum, quod nos etiam non negamus, Spiritus sanctus in typo uenturi canit:  Memento, Domine, Dauid, et omnis mansuetudinis eius . Cuius mansuetudo aduersus Saul, Absalon, et Semei, uel maxime claruit ? Cum alius eum uellet occidere: alius res nouas molitus, fraudare imperio niteretur: 513 alius lapides in eum iaciens, et puluerem uentilans, clamaret et diceret: Egredere, egredere, uir inique . Extrema continentia in fructibus spiritus collocatur. Quam non solum in castitate debemus accipere, sed etiam in cibo et potu, in ira quoque et uexatione mentis, et detrahendi libidine. Inter modestiam autem et continentiam hoc interest, quod modestia in uiris perfectis est, consumateque uirtutis, de quibus Saluator ait: Beati mites, quoniam ipsi possidebunt terram .  Et de seipso: Discite a me, quoniam mitis sum, et humilis, et mansuetus corde . Continentia uero in uia quidem uirtutis est, sed necdum peruenit ad calcem: quia cupiditates adhuc in eius qui se continet, cogitatione nascuntur, et mentis polluunt principale, licet non superent, nec ad opus pertrahant cogitantem. Non solum autem in desideriis et cupiditate, continentia necessaria est, sed etiam in tribus reliquis perturbationibus, dolore scilicet, letitia et timore. Aduersus huiusmodi fructus spiritus, non est Lex. Iusto quippe Lex non est posita: iniquis autem et non subiectis, impiis et peccatoribus . Lex mihi dicit: Non adulterabis: non occides, non falsum testimonium dices: non fraudabis: non desiderabis aliena: non periurabis: non  furaberis : si hec omnia, fructu in me spiritus caritate regnante, non facio, superflua mihi sunt precepta Legis. Denique et sapientes mundi de philosophia sic opinati sunt, ut quod leges publice facere homines necessitate compellunt, hoc illa persuadeat fieri uoluntate.

 Qui autem sunt Christi, carnem crucifixerunt cum uitiis et concupiscentiis. Origenes hunc locum superioribus nectens, ita legit: Aduersus huiusmodi non est Lex, qui [a 1Kb] Christi carnem crucifixerunt cum uitiis et concupiscentiis: ut non sicut in Latino sonat, eos qui Christi sunt, carnem suam dicat crucifixisse cum uitiis et concupiscentiis; sed Christi carnem ab his cum uitiis et concupiscentiis crucifixam. Et querit quomodo in his qui fructus spiritus habeant,  et aduersum quos Lex esse cessauit, crucifixio carnis Dominice ponatur in laude, cum ad Hebreos in uituperatione sit positum: Rursum crucifigentes in semetipsis Filium Dei, et ostentui 514 habentes . Pro rursus crucifigentes, melius unum uerbum compositum in Greco est, , quod nos interpretari possumus, recrucifigentes. Primum ergo notandum quod aliud sit crucifigere, aliud recrucifigere. Deinde quia non idipsum sit recrucifigere Filium Dei, et crucifigere carnem Christi cum uitiis et concupiscentiis.  Caro quippe Christi non principaliter, et proprie Filius Dei est, sed iehsu Christus, qui cum esset in principio apud Patrem, uerbum Deus caro factus est, et seipsum exinaniuit, formam serui accipiens, ut crucifigeret carnem, et despoliaret principatus et potestates, triumphans de eis in ligno , ut compleretur illud Apostoli: Quod enim mortuus est, peccato, mortuus est semel . Igitur si corpora nostra membra sunt Christi, consequenter et caro nostra caro Christi est, quam crucifigimus, mortificantes per eam super terram, fornicationem, immunditiam, passionem, desiderium malum, et auaritiam: et de nobis in laude nunc ponitur, qui Christi Iesu carnem crucifixerunt cum uitiis et concupiscentiis, et semper mortificationem  Iesu circumferimus in corpore nostro, ut et uita eius manifestetur in carne nostra. Non modici autem laboris est, sic in presenti seculo uiuere, ut iam nunc uita Iesu manifestetur in carne nostra. Ita enim uiuificabuntur et mortalia corpora nostra per inhabitantem in nobis spiritum. Ubi Latinus interpres uitia posuit, in Greco , id est, passiones leguntur. Et quia passio potest et dolorem, et ceteras necessitates significare corpusculi, caute Apostolus intulit desideria: ut non naturam corporis uideretur in spiritualibus uiris negare, sed uitia. Et hoc ita admonitum sit, si uulgatam editionem sequimur, legentes: Qui autem sunt Christi carnem [b 1Kb] crucifixerunt cum uitiis et concupiscentiis: ut non carnem Christi, sed suam eos crucifixisse dicamus.  Pene oblitus sum interpretationis secunde. Predixeram enim omnia que sequuntur ad Legem, et ad circumcisionem esse referenda. Sensus itaque iste est: In quibus est fructus spiritus, caritas, gaudium, et reliqua, hi corpoream Scripture intelligentiam, que nunc caro Christi appellatur, crucifixerunt cum 515 passionibus eius et desideriis, que generant paruulis atque lactentibus fomenta uitiorum. Crucifixit [c 1Kb] Christi carnem, qui non iuxta carnem historie militat, sed spiritum allegorie sequitur preuiantem.

 Si [d 1Kb] spiritu uiuimus, spiritu et ambutemus. Utamur hoc testimonio aduersum eos qui nolunt Scripturas spiritualiter intelligere. Quis est autem qui uiuit spiritu, nisi absconditus homo noster, qui et iuxta carnem interdum solet uiuere? Sed  cum spiritu uixerit, spiritu ambulat. Cum in carne uoluerit ambulare, uiuens mortuus est. uir perfectus in Christo, semper uiuit in spiritu: spiritui obedit, numquam uiuit in carne. Et contra: Qui se totum carni dederit, et passionibus deputarit, numquam uiuit in spiritu. Inter hos medii sunt, quos nec spirituales possumus appellare, nec carneos; sed qui inter uirtutes et uitia fluctuantes, nunc ad meliora retrahuntur, et spiritus sunt: nunc carnis lubrico supplantantur, et caro sunt.

  Non efficiamur inanis glorie cupidi, inuicem prouocantes, inuicem inuidentes. Unum uerbum apud Grecos , trium uerborum circuitu interpres Latinus expressit. Quantas autem habeat definitiones, et significantias gloria, et philosophorum innumerabiles libri, et Ciceronis duo uolumina, que de gloria scripsit, inditio sunt. uerum nos quia non uerborum etymologias, sed Scripture sensum disserere conamur, ita hunc locum cum superioribus copulabimus: Si [a 1Kb] spiritu uiuimus, spiritui obtemperemus, nequaquam per Legem, sed per caritatem nobis inuicem seruientes. Non debemus de Scripturarum interpretatione contendere et dicere: Circumcisio melior est: non, sed preputium. Contemnenda historia, et allegoria  sequenda immo allegoria uana est et umbratica, et nullis ueritatis fixa radicibus. Unde euenit, ut inuicem nascantur inuidie. Excludere enim, ait, uos uolunt, ut illos emulemini: non tam ueritatem Legis uolentes docere, quam uincere. Ne autem penitus uerbum glorie pretermittamus intactum, suas philosophis ineptias relinquentes, de 516 Scripturis aliqua retractemus. Opinionem uulgi, et laudem hominum fauore quesitam, glorie nomen sonat, ubi dicitur: Omnia autem faciunt, ut ab hominibus glorificentur . Et alibi: Quomodo potestis credere, gloriam ab inuicem querentes ? Porro in bonam partem in eodem loco: Et gloriam ab eo qui solus est, non querentes. Ex quo intelligimus idem uerbum, nunc uirtutem significare,  nunc uitium. Si ab hominibus quero gloriam, uitium est: si a Deo, uirtus est, qui et ad ueram nos gloriam cohortatur, dicens: Eos autem qui me glorificant, glorificabo. Significat et aliud in Scripturis diuinis gloria, cum augustius aliquid, et diuinius hominum se prebet obtutibus. uisa est in tabernaculo gloria Domini, et in templo quod a Salomone constructum est, gloria erat , et in facie Moysi, quando nesciebat quod glorificatus esset uultus eius , de qua uultus gloria, puto et Apostolum dicere: Nos autem omnes reuelata facie gloriam Domini contemplantes, in eamdem imaginem transformamur a gloria in gloriam, sicut a Dei spiritu . Et ipse Saluator, splendor glorie et figura substantie Dei dictus est . uidit et Stephanus gloriam Dei,  et Iesum stantem a dextris eius . Ut autem et nos nobis fingendorum nominum licentiam presumamus, rebus quippe nouis  noua  fingenda sunt nomina: quia hic dictum est: Non efficiamur inanis, uel uacue glorie cupidi: nos eos asseramus plene glorie esse cupidos, qui gloriam Dei desiderant, et laudem uirtute condignam, et aspectum diuinius aliquid ostendentem. Unde et in plerisque locis. Nostri maiestatem pro gloria transtulerunt. Iam dudum cupio in uerba prorumpere, sed teneor timore dicendi. Dicam tamen, nec tacebo passionem meam, passionem pene communem, non de diuitiis, non de potentia, non de pulchritudine, et corporum uenustate; hec enim manifeste inter carnis opera [c 1Kb] nominantur. Eleemosyna si ob laudem fiat, inanis est gloria: longa oratio, pallor ex ieiunio sequens. Non mea sunt uerba, sed Saluatoris in Euangelio pertonantis . Ipsa quoque castitas  517 in matrimonio, uiduitate, uirginibus, sepe plausum querit humanum: et quod dudum timeo dicere, sed dicendum est, martyrium ipsum, si ideo fiat ut admirationi et laudi habeamur a fratribus, frustra sanguis effusus est. Loquatur Apostolus, loquatur electionis uas: Si tradidero corpus meum, ut glorier, caritatem autem non habeam, nichil mihi prodest . Illi qui dixerat: Scio hominem in Christo, ante annos quatuordecim, siue in corpore, nescio, siue extra corpus, nescio, Deus scit, raptum usque ad tertium celum . Et post modicum: Raptus in paradisum, audiuit arcana uerba, que non licet homini loqui: illi, inquam qui plus omnibus laborauit, ne magnitudo reuelationum extolleret eum, datus est stimulus carnis eius, angelus  Satane, qui eum colaphizaret, ut non tolleretur. Et certe ter Dominum rogauit ut discederet ab eo; sed dictum est ei: Sufficit tibi gratia mea: uirtus enim in infirmitate perficitur. Quid tam Dei opus est, quam Scripturas legere, in Ecclesia predicare, sacerdotium cupere, ante altare Domini ministrare? Sed et hec, nisi aliquis omni diligentia custodierit cor suum, de cupiditate laudis oriuntur. uideas plerosque  libros suos de contemnenda gloria inscribere, [d 1Kb] et causa glorie, proprii nominis titulos prenotare. Interpretamur Scripturas: sepe uertimus stylum: que digna lectione sunt, scribimus; et nisi Christi causa fiant, sed memorie in posteros, et fame in populos, totus labor irritus fiet: et erimus quasi tympanum sonans, et cymbalum  concrepans . uideas plerosque de Scripturis inter se contendere: e athleticum [e 8Kb] scamma Dei facere sermonem: inuicem prouocant, et si  uicti fuerint, in inuident: inanis quippe glorie cupidi sunt. Scio in Latinis codicibus in eo testimonio quod supra 518 posuimus: Si tradidero corpus meum ut glorier, [a 10Kb] ardeam habere pro glorier; sed ob similitudinem uerbi, qua apud Grecos, ardeam, et glorier, id est, et , una littere parte distinguitur, apud nostros error inoleuit. Sed et apud ipsos Grecos exemplaria sunt diuersa.

 Fratres, et si preoccupatus fuerit homo in aliquo delicto, uos qui spirituales estis, instruite huiusmodi in spiritu mansuetudinis: considerans teipsum, ne et tu tenteris. Sciens Paulus eius Dei se esse cultorem, qui nollet mortem peccatoris, sed penitentiam : et excepta Trinitate, omnem creaturam, licet non peccet, tamen  posse peccare: eum quoque qui spirituales est, cohortatur sui timore ne peccet, manum porrigere corruenti. Et pulchre preoccupatum in delicto, hominem uocat, qui mori possit: ex ipso nomine fragilitatem conditionis ostendens; ut dignus sit uenia, qui uelut homo errore deceptus, et mersus in uoraginem, seipsum sine auxilio, et adiutore erigere non possit. Spirituali autem non additur homo: sed quasi Deo precipitur, ut hominem preoccupatum in delicto instruat: siue  perficiat in spiritu lenitatis. Qui autem perficitur, non ei desunt uniuersa, sed aliqua. Denique [b 1Kb] si non peccatis pluribus, sed uitio aliquo preoccupatus errauit: lenitatis spiritum et mansuetudinis in correctione peccantis spiritualis adhibeat, ne rigidus,  ne iratus et tristis corrigere cupiat errantem; sed prouocet eum, spondens salutem; ueniam repromittens: Christi testimonium proferat: quod graui legis et peccatorum onere depressos, ad iugum suum suaue, et leue inuitet onus: ut discant, quia humilis sit et mitis, et mansuetus corde , et inueniant requiem animabus suis. Utamur hoc testimonio aduersum hereticos: qui diuersarum 519 fingentes fabulas naturarum, aiunt spiritualem, bonam esse arborem, et numquam malos afferre fructus. Ecce Apostolus, cuius et ipsi auctoritatem sequuntur, dicit eos qui spirituales sunt, posse peccare, si per altitudinem cordis sui inflentur et corruant. Quod et nos quoque fatemur; et , spirituales fieri, si ad meliora reuertantur. Opponi  nobis potest illud quod ad Corinthios scribitur: Quid uultis? In uirga ueniam ad uos, an in caritate, et spiritu mansuetudinis ? Si enim ibi ad peccatores, non in spiritu mansuetudinis, sed in uirga uenire se dicit: quomodo hic his qui in aliquo peccato  preuenti fuerint, non uirgam adhibet, sed spiritum mansuetudinis? uerum ibi ad eos dicitur, qui post peccatum non sentientes errorem suum, nolebant maioribus suis subdi, et penitentia corrigi. Ubi uero peccator intelligens uulnus suum, tradit medico se curandum, ibi non est uirga necessaria, sed spiritus lenitatis. Sed et illud forte queratur, quod si propterea instruere quis debeat peccatorem in spiritu lenitatis: quia consideret se, ne et ipse tentetur; ergo iustus, qui de sua certus est mente, qui scit non posse se labi, [c 1Kb] non debet instruere peccatorem in spiritu lenitatis? Ad quod dicemus, etiamsi uicerit iustus, sciens quanto labore superauerit, magis peccanti ueniam largietur. Nam et Saluator propterea tentatus est, iuxta omnia nobis similiter  absque peccato: ut possit compati, et condolere infirmitatibus nostris, suo [d 1Kb] doctus exemplo, quam difficilis sit in carne uictoria. Si quis uirgo ad senectam usque permanserit; ignoscat ei qui adolescentie [e 1Kb] quondam calore deceptus est, sciens quantis difficultatibus illam transierit etatem. Si quis pro Christi nominis confessione cruciatus, alium in tormentis uiderit denegare, compatiatur uulneribus negatoris, et non tam illum uictum, quam se uicisse, miretur. Cautelam quoque scribentis attendite, quia non dixerit: Considerans te, ne tu cadas; sed, ne et tu tenteris. uinci quippe uel uincere, nonnumquam in nostra est potestate: 520 ceterum tentari, in potestate tentantis est. Si enim Saluator tentatus est, quis potest esse securus intentatum se uite huius  maria transire? Qui putant Paulum iuxta humilitatem, et non uere dixisse: Et si imperitus sermone, non tamen scientia, defendant huius loci consequentiam. Debuit quippe secundum ordinem dicere: uos, qui spirituales estis, instruite huiusmodi in spiritu lenitatis, considerantes uosmetipsos, ne et uos tentemini; et non plurali inferre numerum singularem. Hebreus igitur ex Hebreis, et qui esset in uernaculo sermone doctissimus, profundos sensus aliena lingua exprimere non ualebat: nec curabat magnopere de uerbis, cum sensum haberet in tuto. Hec secundum simplicem intelligentiam. Ceterum, ut et secunde expositionis ordinem prosequamur, locus iste de Epistole ad Romanos fine pandendus est. Ibi enim cum similiter de escis et obseruationibus scriberet  Iudeorum, et eos qui Legis iuxta litteram precepta contemnerent, firmos atque perfectos: illos uero, qui adhuc antiqua consuetudine ducebantur, infirmos paruulosque narraret, et uideret iurgium esse inter spirituales et carneos: admonuit spirituales  ne contemnerent carneos, et ait: Infirmum autem in fide assumite, non in disceptationibus cogitationum. Alius enim credit manducare omnia: qui autem infirmus est, olus [a 1Kb] manducet. Is qui manducat, non manducantem non spernat: et qui non manducat, manducantem non iudicet, Deus enim illum assumpsit. Tu quis es qui iudices alienum seruum? Suo domino stat, aut cadit. Stabit autem: potens est enim Deus statuere illum . Et multa in medio super sensu disserens, adiecit in fine: Noli propter escam destruere opus Dei. Et iterum: Debemus autem nos firmiores, imbecillitates infirmorum sustinere, et non nobis placere. Unusquisque uestrum proximo suo placeat ad bonam edificationem .

 Alter alterius onera portate, et sic adimplebitis  legem Christi. Quia peccatum onus sit, et Psalmista testatur dicens: Iniquitates mee eleuate sunt super caput meum, quasi onus graue grauate sunt super me . Et Zacarias, in specie 521 mulieris, uidit super talentum plumbi sedere iniquitatem . Hoc onus Saluator pro nobis tulit, suo nos exemplo docens quid facere deberemus. Ipse quippe iniquitates nostras portat, et pro nobis dolet , et eos qui peccatorum ac Legis onere sunt depressi, ad leue onus uirtutis inuitat, dicens: Iugum meum suaue est, et onus meum leue . Qui igitur fratris non desperat salutem, sed manum porrigit deprecanti, et quantum in se est, flet cum flente, infirmus est cum infirmo, suaque iudicat aliena peccata, iste per caritatem  adimplet legem Christi. Que Christi lex est? Hoc est mandatum meum, ut diligatis inuicem  Que lex Filii Dei est? Diligite alterutrum, sicut et ego dilexi uos. Quomodo Dei Filius nos dilexit? Maior hac dilectione non est, quam ut quis animam suam ponat pro amicis suis . Qui clementiam non habet, nec indutus est uiscera misericordie et lacrymarum, quamuis spiritualis sit, non adimplebit legem Christi. Sed et hunc locum cum superioribus copulemus. Duplicem enim sequimur intelligentiam. Si quis infirmus in fide est, et adhuc lacte nutritur infantie, nec potest tam cito a legali obseruatione ad spiritualia sacramenta transire: uos qui robustiores estis, eius onera portate: ne per scientiam uestram frater percat,  pro quo Christus est mortuus. Portat quoque fratris necessitatem, qui grauatum pauperem onere egestatis adiuuat, et facit sibi amicos de iniquo mammona , quem post resurrectionem Christus affatur: uenite ad me, benedicti Patris mei: possidete preparatum uobis regnum a constitutione mundi. Esuriui enim, et dedistis mihi manducare: sitiui, et dedistis mihi bibere . Iuxta hunc sensum etiam in alia Epistola Paulus Timotheum docens, addidit: Diuitibus huius seculi precipe non sublime sapere , neque sperare in incerto diuitiarum, sed in Deo qui prestat omnia abunde ad fruendum: bene agere, diuites esse in operibus bonis, facile tribuere, communicare, thesaurizare sibi fundamentum bonum in futurum, ut apprehendant ueram uitam . Qui ueram uitam apprehendit [b 1Kb] , eum uidelicet qui loquitur: Ego sum uita , impleuit legem Christi, que tendit ad uitam.

 522 Nam si quis existimat se esse aliquid, cum nichil sit, seipsum seducit. Si quis non uult onera aliena portare, et immisericors suo tantum opere et uirtute contentus est, non querens que aliena sunt, sed que sua, hoc est, sui tantum amator, et non etiam Dei, ipse se seducit. Dupliciter autem legi potest atque distingui: uel, si quis  existimat esse se aliquid, cum sit nichil: aut ita: Si quis existimat se esse aliquid, ut postea inferamus, cum sit nichil, se ipse seducit. Et magis in Greco quam in Latino resonat ista distantia. Prioris distinctionis hic sensus est: Qui se aliquid existimat esse, et nichil est, ipse se decipit. Secundus sensus altior est, et qui nobis magis placet: Si quis existimat se esse aliquid, in eo quod se putat esse aliquid, et non ex clementia in proximum; sed ex suo opere et labore se iudicat, sua tantum uirtute contentus, iste ex hac ipsa arrogantia nichil fit, et ipse se decipit: quod melius in Greco dicitur , hoc est, mentem suam decipit: pro quo Latinus posuit Interpres, se ipse seducit. Mentem autem suam decipit, qui se putat esse sapientem, et secundum  Isaiam, sapiens in se est, et in conspectu suo intelligens . Ad circumcisionem et Legem, ita loci huius connectitur intellectus: Qui spiritualis est, et misericordiam in proximum non habet, contemnens humilem, quia ipse sublimior est, ipse se decipit, nesciens hanc spiritus esse legem, ut nos inuicem diligamus.

 Opus autem suum probet unusquisque: et sic in semetipso tantum gloriam habebit, et non in altero. Sensus iste est: Tu qui te estimas spiritualem, et de alterius [c 1Kb] infirmitate robustior es, non debes imbecillitatem iacentis, sed tuam fortitudinem considerare. Neque enim si alius perfecte non potest ad Christianismum a Iudaismo transire, idcirco tu perfectus es Christianus: sed si te propria  conscientia non remordet, habes in temetipso gloriam et non in altero. Athleta non ideo fortis est, quia uicit infirmum, et languida aduersarii membra superauit: sed si robustus est, et in sua fortitudine, non in infirmitate alterius gloriatur. 523 Intelligi potest et aliter: Qui conscientiam habet operis boni, et seipsum considerans, opus suum non reprehendit, non debet de hoc apud alium gloriari, et laudem suam foras fundere, et communicare cum cunctis, et ex hominum querere fauore iactantiam: sed in semetipso habeat gloriam, et  dicat: Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo. Qui gloriam querit ab altero, huic nec mundus crucifixus est, nec crucifixus est ipse cum Christo. Recepit quippe, quod querebat ab hominibus, mercedem suam.

 Unusquisque enim onus suum portabit. uidetur superioribus contraire, ubi ait: Alter alterius onera portate: si enim onus suum unusquisque portabit, alter alterius onera portare non poterit. Sed uidendum, quod ibi preceperit ut peccantes in hac uita nos inuicem sustentemus, et in presenti seculo alterutrum auxilio simus: hic autem de Domini dicat [Al. dicebat] in nos iudicio, quod non ex alterius peccato et comparatione deterioris; sed  iuxta nostrum opus, aut peccatores ab eo iudicemur, aut sancti, recipiente unoquoque secundum opus suum. Obscure licet docemur per hanc sententiolam, nouum dogma quod latitat: dum in presenti seculo sumus, siue orationibus, siue consiliis, inuicem posse nos coadiuuari. Cum autem ante tribunal Christi uenerimus, non Iob, non Daniel, nec Ne rogare posse pro quoquam, sed unumquemque portare [a 1Kb] opus suum .

 Communicet autem is qui catechizatur uerbum, ei qui se catechizat in omnibus bonis. Marcion hunc locum ita interpretatus est, ut putaret fideles, et catechumenos simul orare debere, et magistrum communicare in oratione discipulis; illo uel maxime elatus, quod sequatur, in omnibus bonis.  Cum utique si de oratione sermo fuisset, non debuerit ei precipi qui catechizatur, sed ei qui [b 1Kb] se catechizat, id est, non discipulo, sed magistro. Deinde etiam cetera que sequuntur, cum eius expositione non congruunt: Que seminauerit homo, hec et metet. Et: Bonum autem facientes, non deficiamus: tempore enim suo metemus, non deficientes. 524 Sensus itaque iste est: Quia superius spiritualibus preceperat, ut eos qui preoccupati fuerant in aliquo delicto, instruerent in spiritu lenitatis, et alter alterius onera portarent, adimplentes legem Christi: nunc econtrario his qui adhuc imbecilliores, et discipuli, et carnales erant, precipit, ut quomodo ipsi a magistris spiritualia metunt: sic magistris carnalia prebeant: qui totos se diuine eruditioni  et studio tradentes, uite huius necessariis indigeant; et fiat illud quod de manna scriptum est: Qui multum, non abundauit; et qui modicum, non minorauit . Bona autem in presenti loco iuxta uulgi consuetudinem, moremque communem, uictum et uestitum, et cetera que homines inter bona numerant, appellauit. Habentes enim uictum et uestitum, his contenti sumus . Nec mirum si Paulus ea que erant corpori necessaria boni appellatione signauit: cum etiam Saluator noster ad eos qui necdum ad uirtutum culmen  ascenderant, sed adhuc humilius incedebant, et sibi addi poscebant fidem, dixerit: Si ergo uos cum mali sitis, scitis bona data dare filiis uestris: quanto magis Pater uester celestis dabit bona petentibus se ! Ego puto et Iob, cum ad uxorem, quasi unam de insipientibus mulieribus loqueretur, respectu eius, que ita putabat, de corporalibus diuitiis locutum: Si bona accepimus de manu Domini : et rursum de angustiis et pressuris, et tentatione, que uictoriam afferant: Quare malum non sustineamus? Cum utique mala et bona non in diuitiis et pressuris, sed in uirtutibus ponantur et uitiis, ut iustus loquitur in psalmo: Quis est homo qui uult uitam, cupit uidere dies bonos? Prohibe linguam tuam a malo, et [c 1Kb] labia tua ne loquantur dolum.  Declina a malo, et fac bonum . Proprie malum dicitur, quod uitandum est: bonum, quod facere debemus. Diues quoque ille in Euangelio, qui mali et boni scientiam non habebat, recte agrorum ubertatem bona arbitrabatur, dicens: Anima, habes bona posita in annos multos: quiesce, comede, bibe, et letare . Et alius qui iacebat in purpura, et deliciis affluebat, audit apud inferos ab Abraham: Recepisti bona in uita tua . Illud quoque attendendum 525 ne forte et hoc possit intelligi, dari discipulis mandatum, ut eis qui se instruunt, uerbum communicent, obsequantur, dociles, facilesque se prebeant. In his tamen que bona sunt, que spiritualia, et non heretica, uel Iudaica prauitate peruersa.

  Nolite errare, Deus non irridetur: que enim seminauerit homo, hec et metet. Preuidens spiritu, eos qui docentur, et debent magistris sumptus et uite necessaria ministrare, posse obtendere paupertatem, et dicere: Ager meus hoc anno aruit siccitate: uineam grando contriuit: redditus qui esse potuerunt [Al. poterunt], tributa rapuerunt: non habeo unde tribuam quod iubetur, adiecit: Nolite errare, Deus non irridetur. Scit, inquit, corda uestra, non ignorat facultates. Excusatio uerisimilis hominem potest utcumque placare, Deum non potest fallere. Et simul cohortatur ad id quod preceptum est exhibendum, semen nominans, ne putet perditum, quod multiplicato fenore recepturus est. Ad Corinthios quoque rationem dati et accepti, simili  docuit exemplo: Qui parce seminat, parce et metet: et qui seminat in benedictione, de benedictione et metet. Unusquique sicut propositum habet in corde, non ex tristitia, aut necessitate: hilarem enim datorem diligit Deus .

 Quoniam qui seminat in carne sua, de carne et metet corruptionem. Qui autem seminat in spiritu, de spiritu metet uitam eternam. Omne quod loquimur, agimus, cogitamus, in duobus seminatur agris, carne et spiritu. Si bona sunt, que de manu, ore, corde promuntur, seminata in spiritu, uite  eterne fructibus redundabunt. Si mala, ab agro carnis excepta, corruptionis nobis segetem pullulabunt. Aliter: Qui legem carnaliter intelligit, repromissiones quoque carnales, et que in presenti seculo corrumpuntur, exspectat. Qui autem 526 spiritualis auditor est, seminat in spiritu, et de spiritu metet uitam sempiternam. Simul notemus [a 1Kb] sermonis consequentiam, et eam cum superioribus copulemus: hominem uocari in spiritu seminantem, qui quando ceperit uitam metere sempiternam, homo fortasse esse desistit. [b 43Kb] Cassianus, qui putatiuam Christi carnem introducens, omnem coniunctionem masculi ad feminam immundam arbitratur, Encratitarum uel acerrimus heresiarches, tali aduersum nos sub occasione presentis testimonii usus est argumento:  Si quis seminat in carne, de carne metet corruptionem: in carne autem seminat, qui mulieri iungitur: ergo et is qui uxore utitur, et seminat in carne eius, de carne metet corruptionem. Respondebitur ei, primum non dixisse Paulum, qui seminat in carne; sed, in carne sua. Nemo autem secum ipse concumbit, et in sua carne seminat. Deinde ut obseruationem hanc quam annotauimus, in carne sua, ex abundanti ei concedamus, addendum est eos quoque, qui comedant et bibant, et dormiant et aliquid faciant ob refrigerium corporis, iuxta illum seminare in carne, et de ea metere corruptionem. Quod si ad hoc confugerit, ut dicat eos qui, siue bibant, siue manducent, siue dormiant, in nomine tamen Domini omnia cum ratione perficiant, non  in carne seminare, sed in spiritu; et nos ei similiter respondebimus, eos quoque qui Dei primam sententiam sequantur cum ratione facientes: Crescite et multiplicamini, et replete terram , non in carne, sed in spiritu seminare. Syllogismus itaque eius futilis et caducus, sophismate primum decipit audientem. Ceterum diligenter inspectus, facile soluitur: Neque enim possumus dicere, Abraham, Isaac et Iacob, et alios sanctos uiros, qui de repromissione nati sunt, ipsum quoque Domini precursorem, 527 quia in carne natus est, de corruptionis germine pullulasse, illud pariter obseruandum, quod qui seminat in carne, cum additamento sue carnis ponitur: qui autem seminat in spiritu, non dicitur  in spiritu [c 1Kb] suo, sed simpliciter in spiritu. Qui enim  bona seminat, non in suo quippiam, sed in Dei spiritu seminat, de quo et uitam est messurus eternam.

 Bonum autem facientes, non deficiamus: tempore enim suo metemus, non deficientes. Cohortatur eos ad studium perseuerantie, qui in hac uita mercedem boni operis exspectant, nescientes quia sicut in semine aliud sationis, aliud messis est tempus: sic et in presenti uita, sementem esse opera , messem uero futurum iudicium, et pro qualitate uel diuersitate sementis, diuersas nos facere messuras, centesimum et sexagesimum, et tricesimum fructum, quam segetem nemo potest metere deficiens. Qui enim perseuerauerit usque in finem, hic saluus erit .  Sicut et in alio loco precipitur: Esto non deficiens . Quale est autem, ut cum peccatores quotidie in malis operibus augeantur, nos in bono opere lassemur?

 Ergo, dum tempus habemus, operemur bonum ad omnes, maxime autem ad domesticos fidei. Tempus sementis, ut diximus, tempus est presens, et uita quam currimus. In hac licet nobis quod uolumus seminare; cum ista uita transierit, operandi tempus aufertur. Unde et Saluator ait: Operamini dum dies est: ueniet nox, quando iam nullus poterit operari  Ortus est nobis Dei sermo, sol uerus, et congregate sunt bestie recedentes in cubilia sua: procedamus ut homines ad opus nostrum, et usque ad uesperam laboremus, sicut mystice cantatur  in psalmo: Posuisti tenebras, et facta est nox. In ipsa pertransibunt bestie silue, catuli leonum rugientes, ut rapiant, et querant a Deo escam sibi. Ortus est sol, et congregate sunt, et in cubilibus suis dormierunt. Egredietur homo ad opus suum, et ad operationem suam usque ad uesperam . Siue egrotamus, siue sani sumus, humiles, uel potentes, pauperes, diuites, ignobiles, honorati, esurientes, 528 siue uescentes, omnia in nomine Domini cum patientia et equanimitate faciamus, et implebitur in nobis illud quod scriptum est: Diligentibus autem Dominum, omnia cooperantur in bonum. Ira ipsa et libido, et iniuria que desiderat ultionem, si me refrenem: si propter Deum taccam: si per singulos  commotionis aculeos, et incentiua uitiorum, Dei  desuper me uidentis recorder, fiunt mihi occasio triumphorum. Ne dicamus in largiendo: Ille est amicus, hunc nescio: hic debet accipere, iste contemni. Imitemur Patrem nostrum, qui solem suum oriri facit super bonos et malos, et pluit super iustos et iniustos . Fons bonitatis omnibus patet. Seruus et liber, plebeius et rex, diues et pauper, ex eo similiter bibunt. Lucerna cum accensa fuerit in domo, omnibus lucet equaliter. Quod si in cunctos indifferenter liberalitatis frena laxantur, quanto magis in domesticos fidei, et in Christianos, qui eumdem habent Patrem, eiusque magistri appellatione censentur! uidetur autem mihi locus iste posse et superioribus coherere, ut domesticos fidei, magistros nominet, quibus supra omnia que putantur  bona, ab auditoribus suis iusserat ministrari. Breue est uite istius curriculum. Hoc ipsum quod loquor, quod dicto, quod [a 1Kb] scribo, quod emendo, quod relego, de tempore meo mihi aut crescit, aut deperit. Titus, filius uespasiani, qui in ultionem Dominici sanguinis, subuersis Ierosolymis, Romam uictor ingressus est, tante dicitur fuisse bonitatis, ut cum quadam nocte [b 1Kb] sero recordaretur, in cena, quod nichil boni die illa fecisset, dixerit amicis: Hodie diem perdidi. Nos putamus non perire nobis horam, diem, momenta, tempus, etates, cum otiosum uerbum loquimur, pro quo reddituri sumus rationem in die iudicii ? Quod si hoc ille sine Lege, sine Euangelio, sine Saluatoris, et apostolorum doctrina, naturaliter et dixit, et fecit: quid  nos oportet facere, in quorum condemnationem habet et Iuno uniuiras, et uesta uirgines, et alia idola continentes? Beatus Ioannes euangelista cum Ephesi moraretur usque [c 1Kb] ad ultimam 529 senectutem, et uix inter discipulorum manus ad ecclesiam deferretur, nec posset in plura uocem uerba contexere, nichil aliud per singulas solebat proferre collectas, nisi hoc: Filioli, diligite alterutrum. Tandem discipuli et fratres qui aderant, tedio affecti, quod eadem semper audirent, dixerunt: Magister, quare semper hoc loqueris? Qui respondit dignam Ioanne sententiam: Quia preceptum Domini est, et si solum fiat, sufficit. Hoc propter presens Apostoli mandatum: Operemur bonum ad omnes: maxime autem ad domesticos fidei.

  uidete qualibus litteris scripsi uobis mea manu. Hi qui circumcidi Galatas uolebant, disseminauerant alia Paulum facere, alia predicare, et [d 1Kb] suo opere destruere sermonem, quod qui Legem assereret abolitam, ipse inueniretur in Lege. Hanc opinionem, quia non poterat Paulus apud omnes presens ipse subuertere , seipsum per  litteras representat. Et ne aliqua supposite Epistole suspicio nasceretur, ab hoc loco usque ad finem, manu sua ipse perscripsit, ostendens superiora ab alio exarata. Quod autem sub nomine eius a falsis doctoribus Epistole mitterentur, ad Thessalonicenses quoque demonstrat scribens: Rogamus autem uos. fratres, per aduentum Domini nostri Iesu Christi, et nostre congregationis in ipsum, ut non cito moueamini a uestro sensu, nec terreamini, neque per spiritum, neque per sermonem, neque per Epistolam tamquam per nos missam, quasi instet dies Domini, ne quis uos seducat ullo modo . Et ut totam Epistolam quam mittebat, suspicione erueret falsitatis, manu sua in fine subscripsit, dicens: Salutatio mea manu Pauli, quod est signum in omni Epistola:  ita [e 1Kb] scribo: Gratia Domini nostri Iesu Christi cum omnibus uobis . Ad Colossenses etiam quas dictauerat litteras, manu sua similiter subnotauit: Salutatio mea manu Pauli: Memores estote uinculorum meorum. Et ubicumque sciebat falsos adesse doctores, qui possent per Apostoli auctoritatem noua dogmata seminare, Epistolam manu propria subscribebat. Denique et ad Corinthios scribens, in quibus erant schismata et hereses, unoquoque 530 dicente: Ego sum Pauli, et ego Apollo, ego autem Cephe , epistolam suam tali annotatione signauit: Salutatio mea manu Pauli: Si quis non amat Dominum Iesum Christum, anathema sit, maranatha, et cetera. Propter hoc igitur uolens omnem occasionem falsis auferre doctoribus, qui es  Galatas a ueritate Euangelii deprauarant, finem epistole manus sue annotatione compleuit, dicens: uidete qualibus litteris scripsi uobis; non quod grandes littere fuerint , sed quod sue manus essent eis nota uestigia, ut dum litterarum apices recognoscunt, ipsum se putarent uidere, qui scripserat. In hoc loco uir apprime nostris temporibus [f 1Kb] eruditus, miror quomodo rem ridiculam locutus sit. Paulus, inquit, Hebreus erat, et Grecas litteras nesciebat. Et quia necessitas expetebat, ut manu sua epistolam subscriberet, contra consuetudinem curuos tramites litterarum, uix magnis apicibus exprimebat: etiam in hoc sue ad Galatas indicia caritatis ostendens, quod propter illos id quoque quod non poterat, facere conaretur. Grandibus  ergo Paulus litteris scripsit epistolam, quia sensus erat grandis in litteris, et spiritu Dei uiui, non atramento, nec calamo fuerat exaratus. Quod autem apposuit, mea manu, opera intelligamus in manibus. Quam ob causam crebro et in prophetis scribitur: Sermo Dei qui factus est in manu Ieremie, siue Aggei, ut per hanc quoque similitudinem in manu Pauli sciamus factum Dei esse sermonem.  Grandes Paulus litteras non solum tunc ad Galatas, sed etiam hodie scribit ad cunctos, et quamuis parui sint apices quibus eius Epistole conscribuntur, tamen magne sunt littere, quia in litteris magnus est sensus.

 Quicumque uolunt placere in carne, hi cogunt uos circumcidi: tantum ut crucis Christi persecutionem [a 1Kb] non patiantur. Superius ostendit ex quo loco sua subscripserit manu: nunc quid scripserit, replicat. Caius Cesar, et Octauianus Augustus, et Tiberius successor Augusti, leges promulgauerant, ut Iudei qui erant in toto Romani imperii orbe dispersi, proprio ritu uiuerent, et patriis ceremoniis deseruirent. Quicumque 531 igitur circumcisus erat, licet in Christum crederet, quasi Iudeus habebatur  a Gentibus. Qui uero absque circumcisione se non esse Iudeum preputio preferebat, persecutionibus tam Gentilium, quam Iudeorum, fiebat obnoxius. Has igitur persecutiones hi qui Galatas deprauauerant declinare cupientes, circumcisionem pro defensione discipulis persuadebant quam nunc Apostolus confidentiam in carne uocat, quod scilicet tam Gentibus [Al. Gentilibus], quos timebant, quam Iudeis, qui uolebant placere, circumcisionem in persecutione proponerent. Nam nec Iudei persequi eos poterant, nec Gentiles, quos uidebant [Al. uolebant] et proselytos circumcidere, et ipsos Legis precepta seruare.

Neque enim qui [b 26Kb] circumcisi sunt, hi Legem custodiunt, sed uolunt uos circumcidi, ut in carne uestra  glorientur. Propter infirmitatem, inquit, carnis, Lex impleri non potest. Unde et Iudei precepta magis hominum et doctrinas, quam Dei mandata custodiunt, neque corporalem facientes Legem, impossibile quippe est: neque spiritualem, quam non intelligunt. Unde hoc est omne quod student, quod agunt, quod nituntur, ut apud Iudeos de uestre carnis iniuria glorientur, et iactitent suo Gentes magisterio circumcisas. Hoc autem totum faciunt, ut Iudeis placeant, et expugnate Legis inuidia conquiescat.

 Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo. Solus potest in cruce Christi gloriari, qui tollit eam, et sequitur Saluatorem, qui  crucifixit carnem suam cum uitiis et concupiscentiis, qui mortuus est mundo, et non contemplatur ea que uidentur, sed que non uidentur: uidens mundum crucifixum, et transeuntem figuram eius. Crucifigitur autem iusto mundus ille, de quo Saluator ait: Ego uici mundum . Et: Nolite diligere mundum. Et: Non accepistis spiritum e mundo. Cui crucifixus est mundus, huic mundus et mortuus est: et iam ei uenit mundi consummatio, et dignus effectus nouo celo, et noua terra, et nouo Testamento,  canit canticum nouum, et accipit nomen nouum scriptum 532 in calculo, quod nemo nouit nisi qui acceperit illud. Queritur quomodo nunc Paulus dicat: Mihi autem absit gloriari, nisi in cruce Domini nostri Iesu Christi, cum in alio loco de aliis glorietur, ut ibi [c 1Kb] ait: Per uestram gloriam, quam habeo in Christo Iesu . Et iterum: Libenter gloriabor in infirmitatibus meis, ut inhabitet in me uirtus Christi . Et in alio loco: Bonum autem mihi est magis mori, quam ut gloriam meam quis euacuet , et cetera que in hunc modum scripta sunt. Sed sciendum quod omnis illa gloriatio ad crucem relata, gloria cruci sit: et quidquid dignum in uirtutibus perpetratur, hoc fieri ob Domini passionem.

  Neque enim circumcisio aliquid est, neque preputium, sed noua creatura. Quomodo fidelis et infidelis, cum unus sit per substantiam, in duos diuiditur iuxta intelligentie diuersitatem, Apostolo dicente: Exspoliantes uos ueterem hominem cum operibus eius, et induentes nouum, qui renouatur in cognitionem iuxta imaginem Creatoris : sic et mundus cum secundum substantiam unus sit, secundum sensum alius atque alius efficitur. Peccatori, mundus uetus est: sancto, nouus. Cum enim sancto mundus fuerit crucifixus, nequaquam est ei circumcisio et preputium: non Iudeus, neque Gentilis: sed noua creatura, in quam transfiguratur corpus humilitatis nostre, conforme corporis glorie Christi: uetera quippe transierunt, ecce facta sunt  omnia noua . Et quomodo alia est gloria solis, alia lune, alia stellarum: Stella quippe a stella differt in gloria: sic et resurrectio mortuorum . De qua et Daniel pari uoce concordat, dicens: Plurimi dormientium de terre puluere surgent: hi in uitam eternam, et hi in opprobrium et in confusionem eternam ; et: Intelligentes fulgebunt sicut splendor firmamenti. Et de iustis: Multi sicut stelle in sempiternum. Neque enim in sole et luna, firmamento et stellis, circumcisio aliquid ualet, aut preputium: sed est noua conditio sine his partibus corporum, que possunt secari. Ita igitur et nos qui diligimus Deum, et preparata sunt nobis que nec oculus uidit, nec auris audiuit, nec in cor hominis ascenderunt , cum de 533 corpore  humilitatis transformati fuerimus in corpus glorie Domini Iesu Christi, illud habebimus corpus quod nec Iudeus possit incidere, nec cum preputio custodire Gentilis. Non quod aliud iuxta substantiam sit: sed quod iuxta gloriam sit diuersum. Oportet enim mortale hoc induere immortalitatem, et corruptiuum hoc incorruptione uestiri . Huic quid simile et beatus euangelista Ioannes sentiens est locutus: Charissimi, nunc Dei filii sumus: et necdum manifestum est quid futuri simus. Scimus quia si  manifestatum fuerit, similes ei erimus: quia uidebimus eum sicut ipse est . Quia ergo necdum manifestatum [Al. manifestum] est illud corpus glorie Iesu Christi, quod et uestigia clauorum post resurrectionem habuit, et clausis ianuis est ingressum: nos qui iam nunc in baptismate Christo conresurreximus, in nouum renati hominem, nec circumcisioni, nec preputio seruiamus: sed quod futuri sumus, iam nunc nos esse credamus.

 Et quicumque hanc regulam sequuntur, pax super illos, et misericordia, et super Isrel Dei. Ad normam omnia diriguntur; et utrum praua rectaue sint, cum regula apposita fuerit, arguuntur. Ita et doctrina Dei quedam quasi norma sermonis est, que inter iusta iudicat et iniusta: quam qui secutus  fuerit, habebit pacem in semetipso que superat omnem sensum; et post pacem, misericordiam que precipua est in Dei Isrel. Dei uero Isrel dictus est, ad distinctionem eius qui Dei Isrel esse cessauit. Dicunt enim se esse Iudeos, et non sunt; sed mentiuntur, cum sint de synagoga Satane. Nec mireris, si ad imitationem spiritualis Isrel, carnalis sit Isrel, qui nec pacem habeat nec misericordiam; de quo et ad Corinthios scribitur: uidete Isrel secundum carnem ; cum ad imitationem quoque Dei et Domini, multi sint dii, et multi domini, siue in celo, siue in terra. Pulchre autem uno sermone, ut epistolam iuxta propositum argumentum finiret, Isrel Dei uocauit; quo scilicet omnia que supra dicta sunt, non extra causam; sed ex  causa disputata doceantur.

 De cetero nemo mihi molestus sit. Non quasi defecerit in docendo; sed quo et agricola hunc habeat [a 1Kb] laborem, si que 534 plantauerit uirgulta siccentur; et pastor sollicitudinem, si pecora que congregauerat dissipata lanientur. Melius ergo in Greco legitur, De cetero labores mihi nemo exhibeat; ne rursum scilicet in uobis necessitatem habeam laborandi. Laborem prestat magistro, qui aliter et uiuit et sentit, quam magister et docuit et fecit. Potest et contentionem eorum, si qui contradicere deinceps uoluerint, preuenire, quod etiam ad Corinthios in uelando mulieris capite, et masculi non uelando, post multa complexus est, dicens: Si quis autem uidetur contentiosus esse: nos talem consuetudinem  non habemus, neque Ecclesia Dei : hoc est, nos diximus que nobis honesta uidebantur et iusta; si quis autem nolens acquiescere  ueritati, querit quid respondeat, et quibus nitantur contra, sciat se responsione non dignum, qui magis contendere paratus est, quam doceri.

Ego autem stigmata Domini Iesu in corpore meo porto. Qui post aduentum Christi in carne circumciditur, non portat stigmata Domini Iesu; sed habet gloriam in confusione sua. Qui uero in plagis supra modum, in carceribus frequenter, ter uirgis cesus est, semel lapidatus est, et cetera que in catalogo scripta sunt gloriandi, hic stigmata Domini Iesu in corpore suo portat. Forte et is qui macerat corpus suum, et subiicit seruituti, ne aliis predicans ipse reprobus inueniatur, portat stigmata Domini Iesu in corpore suo . Letabantur et apostoli quod digni fuerant pro nomine Iesu contumeliam  pati .

 Gratia Domini nostri Iesu Christi, cum spiritu uestro, fratres, Amen. Non dissensio, non Legis seruitus, non rixa, non iurgium, sed gratia Domini Iesu Christi sit cum spiritu uestro. Nequaquam cum carne, nequaquam cum anima; siue quia spirituales facti, caro et anima esse desistis, siue quod in principali etiam ea, que minora sunt, comprehendantur. Anima enim et caro subiecta sunt spiritui. De quo et Ecclesiastes loquitur: Spiritus reuertetur ad eum qui dedit illum . Et Paulus in alio loco: Ipse spiritus testimonium perhibet spiritui nostro . Hec autem gratia Domini Iesu non cum omnibus est, sed cum his qui fratres ab apostolo merentur 535 uocari, fratres fideles,  fratresque germani, quod AMEN uerbum significat Hebreum. Amen enim Septuaginta interpretes, fiat; Aquila, Symmachus, et Theodotio, fideliter, siue, uere, interpretati sunt. Et quomodo in ueteri Testamento quadam iurandi consuetudine Deus sua uerba confirmat, dicens: uiuo ego, dicit Dominus : per sanctos quoque iuratur: uiuit anima tua; ita et Saluator noster in Euangelio per uerbum 536 Amen, uera esse que loquitur, ostendit. Quod autem Amen consensum significet audientis, et sit signaculum ueritatis, ad Corinthios quoque prima nos docet, in qua Paulus ait: Ceterum si benedixeris spiritu, quis supplet locum idiote? Quomodo dicet amen super tua benedictione: quoniam quidem nescit quid dicas ? Ex quo  ostendit non posse idioten respondere uerum esse quod dicitur, nisi intellexerit quod [b 1Kb] docetur.





S. EUSEBII HIERONYMI, STRIDONENSIS PRESBYTERI, COMMENTARIORUM IN EPISTOLAM AD EPHESIOS LIBRI TRES. 



Prologus.

 537-538 Si quidquam est, Paula et Eustochium, quod in hac uita sapientem uirum teneat, et inter pressuras et turbines mundi equo animo manere persuadeat, id esse uel primum reor, meditationem et scientiam Scripturarum. Cum enim a ceteris animantibus hoc uel maxime differamus, quod rationale animal sumus et loqui possumus: ratio autem omnis et sermo diuinis libris contineatur, per quos et Deum discimus, et quare creati sumus non ignoramus: miror quosdam exstitisse, qui aut ipsi se inertie et somno dantes, nolint que preclara sunt discere: aut ceteros, qui id studii habent, reprehendendos putent. Quibus cum possim districtius respondere, et breuiter eos uel offensos dimittere, uel placatos, multo esse melius Scripturas legere, quam  augendis et cumulandis opibus inhiare: illud dicam, quod uel apud iniquissimum iudicem obtineam, placere mihi otium meum, et solitudinem omni celebritate iucundiorem uideri. Et quomodo ego non reprehendo, non damno quod faciunt: ita illos ineptias meas mihi debere concedere. Parum eloquens sum, quid ad te? disertiorem lege. Non digne Greca in Latinum transfero: aut Grecos lege ; aut si tantum Latinus es, noli de gratuito munere iudicare, et, ut uulgare prouerbium est: Equi dentes inspicere donati. Numquid te manu conserta in ius traho, quia nostra non scribas [Forte legas]? Me imperitior quisque lecturus est: tua forsitan dicta si scripseris, Tullius admirabitur. Numquid aut Tertullianus beatum Martyrem  Cyprianum, aut Cyprianus Lactantium, aut Lactantius Hilarium deterruit a scribendo? Taceo de ceteris minutalibus, qui mecum in libris suis garriunt. Nisi et parua fuerint, magna eminere non possunt. Primum non dicitur, nisi secundum sequatur et tertium. Ad summa non scandimus, nisi per 539-540 ima gradiamur. Quamobrem obsecro tam uos que in presentiarum estis, quam sanctam Marcellam,  unicum uiduitatis exemplar, ne facile maledicis et inuidis opuscula mea tradatis: neque detis sanctum canibus, et margaritas mittatis ante porcos . Qui cum bona imitari non queant, quod solum facere possunt, inuident: et in eo se doctos eruditosque arbitrantur, si de aliis detrahant. Quibus obsecro respondeatis, ut figant ipsi stylum, tria ut dicitur uerba coniungant, sudent paululum, experiantur semetipsos, et ex labore proprio discant ignoscere laborantibus. Scitis enim et ipse quod ad hoc me explanationum opus, inuitum et retractantem compuleritis. Non quo ab adolescentia, aut legere umquam, aut doctos uiros ea que nesciebam interrogare cessauerim, et meipsum tantum, ut plerique, habuerim magistrum. Denique nuper ob hanc uel  maxime causam Alexandriam perrexi, ut uiderem Didymum, et ab eo in Scripturis omnibus que habebam dubia sciscitarer. Sed cum aliud sit proprios libros componere, uerbi gratia, de auaritia, et de fide, de uirginitate, de uiduis, et super unaquaque materia testimoniis Scripturarum hinc inde quesitis eloquentiam iungere secularem, et pene in communibus locis pompaticum iactare sermonem: aliud in sensum prophete et apostoli ingredi, intelligere cur scripserint, qua sententiam suam ratione firmauerint, quid habeant in ueteri Lege proprium Idumei, Moabite, Ammonite, Tyrii, Philistiim, Aegyptii, et Assyrii; quid rursum in nouo Testamento Romani, Corinthii, Galate, Philippenses, Thessalonicenses, Hebrei, Colossenses, et quam nunc ad Ephesios  Epistolam habemus in manibus. Necesse est enim, ut iuxta diuersitates locorum et temporum, et hominum, quibus scripte sunt, diuersas et causas, et argumenta, et origines habeant. Et quomodo beatus Ioannes in Apocalypsi sua ad septem scribens Ecclesias, in unaquaque earum specialia, uel uitia reprehendit, uel uirtutes probat: ita et sanctus apostolus Paulus per singulas Ecclesias uulneribus medetur  illatis, nec ad instar imperiti medici uno collyrio omnium oculos uult curare. Et quia iam ad Galatas, orantibus uobis, ante paucos dies quid nobis uideretur, expressimus: nunc ad Ephesios transeundum est, mediam Apostoli epistolam, ut ordine ita et sensibus. Mediam autem dico, non quo primas sequens, extremis maior sit; sed quomodo cor animalis in medio est: ut ex hoc intelligatis quantis difficultatibus, et quam profundis questionibus inuoluta sit. Scribebat ad Ephesios Dianam colentes non hanc uenatricem, que arcum tenet, atque succincta est, [a 2Kb] sed illam multimammiam quam Greci uocant, ut scilicet ex ipsa 541-542 quoque effigie, mentirentur omnium eam bestiarum et uiuentium esse nutricem. Scribebat  autem ad metropolim Asie ciuitatem, in qua ita idololatria, et quod semper idololatriam sequitur, artium [b 1Kb] magicarum prestigie uiguerant, ut Demetrius diceret, et magne dee templum Diane in nichilum reputabitur, destruetur quoque magnitudo eius, quam cuncta Asia et uniuersus orbis colit . Denique triennio ibi Apostolus moratus est, nocte et die Dei Euangelium predicans, ut, idololatrie arce destructa, facile minorum urbium templa caperentur. Hoc ipsum Scriptura refert quomodo Paulus ad Ephesios sermocinetur, dicens: Quapropter uigilate, recordantes quia triennio nocte ac die non cessaui cum lacrymis monere unumquemque uestrum: et nunc commendo uos Deo, et uerbo gratie eius, qui potens est edificare et dare uobis hereditatem in sanctificatis omnibus  . Indigebant enim commendatione Apostoli ad Deum, quos tanto tempore demonum error tenuerat, et sciebant esse spirituales aliquas potestates, et in extis atque auguriis et diuinationibus quamdam similitudinem diuinitatis agnouerant. Unde rursum ad eos loquitur: Propter quod contestor uos in die hac, quia mundus sum ego a sanguine omnium. Non enim subtraxi quo minus annuntiarem uobis omnem uoluntatem Dei. Et in alio [Al. eodem] loco: Quomodo nichil subtraxerim eorum que uobis proderant, quin annuntiarem, et docerem publice et domestice . Legerat in Ezechiele , quod speculator qui populo hostium non predixisset aduentum, sanguis ciuium exigeretur de manibus eius, et propterea omnem se uoluntatem  Dei, et uniuersa que illis utilia forent annuntiasse memorauit, ut liber esset a sanguine eorum. Ut autem  sciatis eos qui in Epheso crediderant, demoniacis prestigiis et magie fuisse artibus obligatos, in eisdem Apostolorum Actibus replicatur, et dicitur: Plurimi quoque eorum qui curiosa gesserant, comportantes libros, combusserunt coram omnibus, et computauerunt pretium eorum, et inuenerunt argenti quinquaginta millia: sic potenter uerbum Domini crescebat, et confortabatur . Hec idcirco uniuersa replicauimus, ut ostenderemus quare Apostolus in hac uel potissimum Epistola obscuros sensus et ignota seculis sacramenta congesserit: et de sanctarum contrariarumque uirtutum docuerit potestate: qui sint demones, quid ualeant, quid ante fuerint, et quomodo post aduentum Christi sunt diruti atque destructi. De quibus ait: Non est nobis pugna aduersum  carnem et sanguinem, sed aduersum principatus et potestates: aduersus rectores tenebrarum istarum: aduersum spiritualia nequitie in celestibus . Et in alio loco: Permanebo autem Ephesi usque ad Pentecosten. Ostium enim mihi apertum est magnum, et efficax; sed aduersarii multi . Per mansit autem Ephesi usque ad Pentecosten, tempus letitie atque uictorie, quo non flectimus genua, nec curuamur in terram: sed cum Domino resurgentes ad celorum alta sustollimur. Et permansit: quia apertum ei erat ostium, et non ostium modicum, sed magnum, ut uincto forti atque superato, domum eius inuaderet, spoliaret, euerteret, et captiuam duceret captiuitatem : qui satellitum suorum agminibus 543-544 congregatis, tota contra  Apostolum acie dimicauit, et uictus est. Qui sint autem Ephesii, et hinc uel maxime comprobatur, quod sicut Ioannes mysterium natiuitatis antique Domini relaturus, in pectus eius recubuit, et de purissimo fonte hausit riuulum doctrinarum : ita et hi in abeuntis Pauli collum ruentes , osculis atque complexibus suis indicauerunt unum se cum eo scientie habere thesaurum, et magistri desiderium lacrymis contestati sunt. Illud quoque in prefatione commoneo, ut sciatis [c 1Kb] Origenem tria uolumina in hanc Epistolam conscripsisse, quem et nos ex parte secuti sumus. Apollinarium etiam et Didymum quosdam commentariolos edidisse, e quibus licet pauca decerpsimus, et nonnulla, que nobis uidebantur, adiecimus, siue subtraximus,  ut studiosus statim in principio lector agnoscat hoc opus, uel alienum esse, uel nostrum.



LIBER PRIMUS.


  Paulus apostolus Iesu Christi, per uoluntatem Dei. Si per prepositio ministerium eius per quem res agitur, ostendit, uidetur mihi in illam sententiam sensus iste congruere: Nemo uenit ad me, nisi Pater meus attraxerit eum ad me . Atque ita fiet, ut et illud quod in Ioannis Euangelio legitur: Omnia per illum facta sunt , haud dubium quin per Filium, non preiudicet Domino nostro Iesu Christo, quasi ex eo minor sit, quod Patris obtemperet uoluntati: quomodo et nunc non preiudicat Patri, quod per uoluntatem illius Paulus apostolus Iesu Christi sit. Alii uero ita locum istum intelligunt, ut Paulum apostolum Iesu Christi, per uoluntatem Dei, qui sit Christus, ostendi putent: ut sicut sapientia et uerbum, et uirtus Dei, et ueritas  et resurrectio, et uia dicitur: ita etiam uoluntas appelletur. Nonnulli nichil referre existimant, utrum per uoluntatem Dei, an ex Dei dixerit uoluntate: quia his prepositionibus Apostolus indifferenter utatur: et idipsum significare, per uoluntatem Dei, quod si dixisset, ex uoluntate Dei.

Sanctis omnibus qui sunt [a 53Kb] Ephesi. 545 Quidam curiosius quam necesse est, putant ex eo quod Moysi dictum sit: Hec dices filiis Isrel: Qui est, misit me , etiam eos qui Ephesi sunt sancti et fideles, essentie uocabulo nuncupatos. Ut quomodo a sancto sancti, a iusto iusti, a [b 1Kb] sapiente sapientes: ita ab eo qui est, hi qui sunt appellentur, et iuxta eumdem Apostolum elegisse Deum ea que non erant, ut destrueret ea que erant. Ipsam etiam Scripturam  que in testimonium adducta est, ita edisserunt: ut destructionem eorum que erant, ex consequentibus intelligamus; Ut non, inquit, glorietur omnis caro in conspectu Dei . Si enim, aiunt, quispiam  ex eo quod non erat, in id quod est [Al. erat] a Deo esse proficiens, non datori gratiam referat; sed sui meriti et uirtutis estimet quod subsistat, statim quod est esse destruitur, et incipit non esse quod fuerat. Alii uero simpliciter, non ad eos qui sint [Al. sum], sed qui Ephesi sancti et fideles sint, scriptum arbitrantur.

Et fidelibus in Christo Iesu. Quoniam sanctificata est mulier infidelis in fratre fideli, et uir infidelis sanctificatus est in muliere fideli . Et sunt uasa quoque sancta, et mute pecudes que Deo mactantur in templo : propterea eos quos sanctos dixerat, uocauit et fideles: quia fides ex mentis proprie descendit arbitrio: sanctificatio uero ex sanctificantis interdum, absque uoluntate  nostra, sumimur largitate. Quod autem ait, fidelibus in Christo Iesu, et hoc ad distinctionem diligentissime obseruationis est positum. Sunt quippe plures fideles; sed non in Christo Iesu. Si quis reddat depositum; si quis [c 1Kb] commendata non abneget, fidelem se amicum exhibeat: animam magis quam fidem paratus sit [d 1Kb] prodere, quod de nonnullis philosophis legimus , iste quidem fidelis est: sed non est fidelis in Christo Iesu.

 Gratia uobis et pax a Deo Patre nostro, et Domino Iesu Christo. Siue ambo ad utrumque, hoc est, et gratia et 546 pax, tam ad Deum Patrem, quam ad Dominum nostrum Iesum Christum: siue ad singulos referenda sunt singula, ut gratia ad Deum Patrem,  pax uero referatur ad Christum. Siquidem statim sequitur: In laudem glorie gratie sue: in qua glorificauit nos in dilecto; ut gratia Patris in eo sit, quod Filium pro salute nostra dignatus est mittere: Pax  uero Filii in eo, quod per ipsum Patri reconciliati sumus, et destructo medio pariete, inimicitias in carne sua euacuans, fecerit utrumque unum.

 Benedictus Deus et Pater Domini nostri Iesu Christi, qui benedixit nos in omni benedictione spirituali in celestibus, in Christo. Quomodo secundum substantiam atque naturam Deus bonus, nos communione sui effecit bonos, et loquitur ad Isrel: Sancti estote, quoniam ego sanctus sum : ita ipse benedictus nos prestet esse benedictos. Dat quippe legislator benedictiones, et benedictio Domini super caput iusti : cuius benedictionis cognomentum habet Baruch, qui in lingua nostra, benedictum sonat. Benedixit autem nos, non in una benedictione, sed in cunctis. Non quo omnes omnia  consequamur, sed dum singuli, uel singulas, uel plures habemus ex omnibus, omnes [a 1Kb] per singulas possideamus. Et non in terrenis benedictionibus, sed in spiritualibus. Sunt quippe terrene benedictiones, habere quempiam liberos, affluere opibus, honore et sanitate gaudere: que terrena benedictio usque ad irrationabilia iumenta descendit. Dictum est quippe de illis: Benedixit eis Dominus, et dixit: Crescite et multiplicamini . Spirituales uero benedictiones in celestibus sunt; quia terra benedictionem non capit spiritualem. Siquidem et benedictiones ille que in Leuitico Dei precepta seruantibus promittuntur : uerbi causa, externis Gentibus fenerare, plena esse horrea frumentis, benedictos esse in urbibus , benedictos in  agris, et cetera his similia, in prophetis non uidebimus [Al. uidemus] expleta, hominibus, qui in melotis et in caprinis pellibus 547 errauerunt: in egestate, in angustia, in desertis montibus, in speluncis et cauernis petrarum, persecutorum impetus declinantes . Spiritualiter ergo accipienda sunt omnia, et spiritualia, non in terrenis locis, sed in celestibus exspectanda. Quod uero ait: Benedixit nos in omni benedictione spirituali in celestibus, quasi iam in preterito factum sit, et non in futuro promissum, id est, benedixit, et non benedicturus est, queritur quomodo adhuc in terra nos positos, celesti benedictione benedixerit. Siue igitur quod conuersatio nostra in celis est, et non sumus de mundo isto; sed deposita imagine choici, portamus imaginem  supercelestis: et in carne non uiuimus, sed in spiritu: et thesaurizamus nobis in celis ubi et cor habemus, dicimur nunc celesti benedictione benedicti:  siue certe, quod omnis benedictio spiritualis in Christo, licet in terra sit, tamen de celestibus computetur. Benedixit nos, inquit, in omni benedictione spirituali in celestibus in Christo: in sermone Dei, et sapientia, et ueritate, ceterisque uirtutibus. Dupliciter autem legendum: Benedictus Deus et Pater Domini nostri Iesu Christi; ut sit benedictus Deus, qui uniuersorum conditor est, et hucusque distinctio; deinceps inferatur: qui est et Pater Domini nostri Iesu Christi, uel ita: ut Deus et Pater, ad Dominum nostrum, in commune referatur. Beneditus Deus eius qui assumptus est hominis, et Pater eius, qui in principio apud Deum fuit Deus uerbum. Non quo alius assumptus homo, et alius sit sermo qui assumpserit; sed quo unus atque idem pro uarietate  causarum, nunc sublimis, nunc humilis, predicetur.

 Sicut elegit nos in ipso ante constitutionem mundi: ut essemus sancti et immaculati coram ipso. Pro [b 1Kb] constitutione mundi, in Greco scriptum habet, [c 7Kb] ; non idipsum autem , quod constitutio sonat. Unde et nos propter paupertatem lingue, et rerum nouitatem, 548 et sicut quidam ait, quod sit Grecorum et sermo latior et lingua felicior, conabimur non tam uerbum transferre de uerbo, quod impossibile est, quam uim uerbi quodam explicare circuitu. proprie dicitur, cum qui deorsum iacitur, et in inferiorem locum mittitur de sublimi, uel cum aliqua res sumit exordium. Unde et hi qui edium futurarum prima  iaciunt fundamenta , id est, deorsum initia fundamentorum iecisse dicuntur. uolens itaque Paulus ostendere quod Deus uniuersa sit machinatus ex nichilo, non conditionem, non creaturam atque facturam, sed , id est, initium fundamenti ad eum retulit: ut non iuxta Manicheum, et ceteras hereses  aliquid [Al. aliud] unde creature facte sint, antecesserit creaturas: sed omnia ex nichilo substiterint. Quod autem electos nos, ut essemus sancti et immaculati coram ipso, hoc est, Deo, ante fabricam mundi testatus est, ad prescientiam Dei pertinet; cui omnia futura iam facta sunt, et antequam fiant uniuersa sunt nota. Sicut et Paulus ipse predestinatur in utero matris sue, et Ieremias in uulua  sanctificatur , eligitur, roboratur, et in typo Christi propheta gentibus mittitur. Alius [d 1Kb] uero qui Deum iustum conatur ostendere, quod non ex preiudicio  scientie sue, sed ex merito electorum unumquemque eligat, dicit, ante uisibiles creaturas, celum, terram, maria et omnia que intra ea [Al. in eis] sunt, fuisse alias inuisibiles creaturas, in quibus et animas, que ob quasdam causas, soli Deo notas, deiecte sint deorsum in uallem istam lacrymarum, in locum afflictionis et peregrinationis nostre, in quo sanctus constitutus orabat ut ad sedem pristinam reuerteretur, dicens: Heu mihi, quia incolatus meus prolongatus est! habitaui cum habitantibus [Al. habitationibus] Cedar, multum peregrinata est anima mea . Et in alio loco: Miser ego homo: quis me liberabit de corpore mortis huius? Et: Melius est 549 reuerti, et esse cum Christo. Et alibi: Antequam humiliarer ego peccaui , et cetera his  similia. Itaque priusquam anime, inquiunt, precipitarentur in [a 1Kb] mundum, et mundus ex animabus [Al. animalibus] fieret cum habitatricibus suis, in infimum ipse deiectus, elegit Paulum Deus et ei similes coram se, qui erant sancti et immaculati. Nemo autem eligitur nisi de pluribus: et ubi sunt aliqui uiliores, ibi electio perpetratur. Quomodo autem in Babylonia captiuitate, quando a Nabuchodonosor in Chaldeam abductus est populus, missi sunt prophete Ezechiel, Daniel, tres pueri, Aggeus, Zacarias, non quo et ipsi meruerint captiuitatem, sed ut essent in solatio captiuorum: ita et in illa deiectione mundi eos, qui antequam mundus fieret, electi erant a Deo, missos esse in eruditionem et magisterium animarum peccatricium, ut ad predicationem  eorum reuerterentur ad eum locum unde corruerant: et hoc esse quod a Moyse in octogesimo nono psalmo dicatur: Domine, refugium factus es nobis in generatione et generationem: antequam montes firmarentur, et fieret terra, et orbis terrarum . Quod scilicet antequam mundus fieret, et uniuersa generatio principium sumeret, sanctis suis Deus refugium fuerit. Quod autem ait, ut essemus sancti et immaculati coram ipso, inter sanctum et immaculatum hoc in erest, quod sanctus et immaculatus quoque intelligi potest, immaculatus uero non statim et sanctus. Paruuli quippe immaculati sunt, quia integro corpore nullum fecere peccatum: et tamen non sancti, quia sanctitas uoluntate et studio comparatur. Et quod immaculatus dici potest  ille qui peccata non fecit, sanctus autem is qui uirtutibus plenus sit, iuxta illud quod in quodam psalmo scribitur: Qui ambulat sine macula, et operatur iustitiam  Et in Cantico canticorum: Tota speciosa es, proxima mea, et macula non est in te . Queritur quomodo sanctus quis et immaculatus sit coram Deo, cum propheta testetur, dicens: Non iustificabitur in conspectu tuo omnis uiuens. Aut enim sancti et immaculati coram  Deo Ephesii sunt, et falsum est hoc quod dicitur: Non iustificabitur in conspectu tuo omnis uiuens. Aut si nemo iustificatur 550 in conspectu Dei, falsum est quod precessit, sanctos et immaculatos esse in conspectu Dei, ad quod bifariam est respondendum. Non enim ait Paulus: Elegit nos ante constitutionem mundi, cum essemus sancti et immaculati; sed, elegit nos ut essemus sancti et immaculati, hoc est, qui sancti et immaculati ante non fuimus, ut postea essemus. Quod et de peccatoribus ad meliora conuersis dici potest, et stabit illa sententia: Non iustificabitur in conspectu tuo omnis uiuens, id est, in tota uita sua, in omni quo in mundo isto conuersatus [Al. uersatus] est tempore. Quidem ita intellectum, et aduersum eum facit, qui antequam mundus fieret,  animas dicit electas esse propter sanctitatem et nullum uitium peccatorum. Non enim, ut ante iam diximus, eliguntur Paulus, et qui ei similes sunt, quia erant sancti et immaculati; sed eliguntur et predestinantur, ut in consequenti uita per opera atque uirtutes sancti et immaculati fiant. Deinde et sic sentiendum est, quia non dixerit: Non iustificabitur in conspectu tuo quispiam uiuens; sed, omnis uiuens, id est, non iustificabuntur omnes: iustificabuntur uero aliqui.

 In caritate predestinans nos in adoptionem filiorum per Iesum Christum in ipsum. Dupliciter legendum, ut caritas uel cum superioribus, uel inferioribus copuletur. Cum superioribus ita: ut essemus sancti et immaculati coram ipso in caritate,  et postea sequatur: predestinans nos in adoptionem filiorum per Iesum Christum in ipsum [Al. ipso]. Cum inferioribus autem sic: in caritate predestinans nos in adoptionem filiorum per Iesum Christum in ipsum. Differentiam uero Greci sermonis [b 22Kb] et Latinus sermo non explicat. Superior quippe sermo ad eos refertur, qui antea non fuerunt, et priusquam fierent, de his cogitatum est, et postea substiterunt. Inferior uero de eo quem nulla cogitatio, uoluntas nulla precessit, sed semper fuit, et numquam ut esset, accepit exordium. Unde recte nunc de his qui cum ante non essent, postea substiterunt, dicitur . De Filio uero, hoc est, de Domino nostro Iesu Christo, in alio loco scriptum est , quia semper cum Patre fuit,  551 et numquam eum ut esset, uoluntas paterna precessit. Ex quo colligitur semper Patrem, semper fuisse Filium, et in quibus eternitas cequalis est, eamdem esse naturam. Nec non etiam hoc inferendum, quod cum predestinet nos, siue prefiniat [Al. definiat] Deus, in adoptionem filiorum per Iesum Christum; tamen non ante filii esse possumus [Al. possimus], nisi Filii eius Iesu Christi fidem et intelligentiam recipiamus. Et ille quidem natura Filius  est; nos uero adoptione. Ille numquam Filius non fuit: nos antequam essemus, predestinati sumus, et tunc spiritum adoptionis accepimus, quando credidimus in Filium Dei.

Secundum placitum uoluntatis sue. uerbum , quod Latinus [a 1Kb] sermo interpretatus est, placitum, apud Grecos compositum est ex duobus integris, , , a bene, et a placito, quod nos possumus dicere beneplacitum, quia non statim omne quod placuit, et bene placere potest, sed ibi tantum hoc est, beneplacitum dicitur, ubi quod placuit, recte placitum comprobatur. Hunc autem sermonem de Hebraico RESON , Septuaginta interpretes transtulerunt, rebus nouis, noua uerba fingentes. Inuadunt itaque in hoc loco occasionem,  qui ante conditionem mundi, animas putant cum angelis et ceteris uirtutum nominibus in celesti Ierusalem fuisse uersatas, quod nec [b 1Kb] beneplacitum Dei, nec in laudem glorie eius, et gratie possit intelligi, alios nudos, barbaros, seruos, debiles; alios diuites, Romanos, liberos, sanos: ignobiles, uel nobiles in diuersa orbis parte generari, nisi cause precesserint, quibus ex meritis hec animarum unaqueque sortita sit. Et illud quod ad Romanos scriptum se quidam putant nosse, nec norunt: An non habet potestatem figulus de eadem massa facere aliud uas in honorem, aliud in contumeliam ? ad eumdem sensum referunt: ut quomodo uita bona, siue mala, laboriosa, uel facilis, frustra in isto mundo agitur, nisi credamus Dei futurum  iudicium esse; ita et diuersitas in hoc mundo nascentium iustitiam Dei arguat, nisi animarum merita precesserint. Si enim, inquiunt, hec non ita accipimus, nec beneplacitum 552 uoluntatis Dei erit, nec in laudem glorie et gratie eius [c 1Kb] , alios elegisse ante constitutionem mundi, ut essent sancti et immaculati, et haberent adoptionem per Iesum Christum; alios ultime conditioni, et penis perpetuis destinasse.

 In laudem glorie gratie sue, in qua gratificauit nos in dilecto. Que laus, inquiunt, glorie gratie Dei est, alios gratificare in Christo, alios eternis preparare suppliciis: amare Iacob, antequam oriatur ex utero; odisse Esau priusquam digna odio perpetraret, nisi cause precesserint que iustitiam  Dei probent? Omnis ergo gratia quam consequimur in gloriam, et laudem eius qui nos iustificauit [Al. gratificauit] in dilecto, hoc est, in Domino nostro, et Saluatore completur: quia absque sapientia,  ueritate, iustitia, pace, redemptione, ceterisque uirtutibus, nullum bonum intellegi potest. Nec putandum quod in Latinis codicibus habetur scriptum esse, in dilecto filio suo, sed simpliciter, in dilecto; et si quidem esset additum, dilecto Dei, uel dilecto Patris, esset simplex intelligentia, et omnium opinione uulgata, quod Dominus noster iehsu Christus diligeretur a Patre; sed non magnum aliquid proprietati Filii concederemus, cum sic Filius diligeretur, ut cetera. Dicitur quippe ad Deum [Al. eum]: Diligis omnia, et nichil abiicis eorum que fecisti: Neque enim odio quid habens condidisti . Aut si esset oppositum, in qua gratificauit nos in dilecto pre omnibus, uniuersus scrupulus fuisset ablatus, quia et patriarchas et prophetas, et omnes sanctos  uiros scimus a Deo fuisse dilectos. Nunc uero in eo quod absolute locutus est, dicens: in dilecto, ita mihi intelligendum uidetur, ut subaudiatur, ab omnibus. Si enim Christus, ut sepe iam diximus, sapientia est, iustitia, pax, gaudium, continentia, et cetera, hec uirtutum uocabula etiam hi qui sequi nequeunt diligunt, et nullus tam confessi sceleris est, ut non sapientiam et iustitiam amare se dicat. Quomodo et de substantia Dei omnium hominum consentit opinio, quod diuina sit, et nullius sensu facile comprehendatur, errat uero unusquisque, dum talem, uel talem eam putat: ita et Christum, secundum 553 id quod diuersas uirtutes sonat, omnes diligunt, licet plures factis non possint probare quod diligunt. Iste est dilectus quem estimo et in Isaia  significari: Cantabo dilecto canticum dilecti uinee mee ; et: uinea facta est dilecto; et in uigesimo octauo psalmo: Conteret Dominus cedros Libani, et comminuet eas, ut uitulum Libani, et dilectus sicut filius unicornium .

 In quo habemus redemptionem per sanguinem ipsius, remissionem peccatorum. Ille redimitur qui captiuus est, et in hostium ueniens potestatem liber esse desiuit: ita et nos quidam dicunt in hoc mundo esse captiuos, et sub principibus et potestatibus iugo seruitutis teneri, nec ante uinctas catenis explicare manus, et oculos sursum attollere, nisi redemptor aduenerit. Sed quis iste, aiunt, tantus et talis, qui possit pretio suo totum orbem redimere? iehsu Christus Filius Dei proprium sanguinem dedit, et  nos de seruitute eripiens libertate donauit. Et reuera si historiis gentilium credimus, quod Codrus, et Curtius, et Decii [d 4Kb] Mures pestilentias urbium, et fames, et bella suis mortibus represserint, quanto  magis hoc in Dei Filio possibile iudicandum est, quod cruore suo, non urbem unam, sed totum purgarit orbem! Dupliciter uero sanguis Christi, et caro intelligitur, uel [a 1Kb] spiritualis illa atque diuina, de qua ipse dixit: Caro mea uere est cibus, et sanguis meus uere est potus ; et: Nisi manducaueritis carnem meam, et sanguinem meum biberitis, non habebitis uitam eternam ; uel caro et sanguis, que crucifixa est, et qui militis [b 1Kb] effusus est lancea. Iuxta hanc diuisionem et in sanctis eius diuersitas sanguinis et carnis accipitur, ut alia sit caro que uisura est salutare Dei: alia caro et sanguis que regnum Dei non queant possidere. Consequenter autem post redemptionem sanguinis Christi, 554 remissionem accepisse scribimur peccatorum: quia nisi  redempti fuerimus, frustra nobis peccata donantur. Nec ante ueniam accipere possumus delictorum, et serui esse cessamus, nisi pretium pro nobis cruentus quondam uictor acceperit.

 Secundum diuitias gratie eius qua [Al. que] abundauit in nobis. Qui intelligit hoc quod dictum est: Gratia estis saluati, et non ex operibus , et quinquaginta et quingentorum denariorum in Euangelio debitorem : quod qui plus dimittitur, plus diligat: iste potest scire quod secundum diuitias suas Dei gratia abundarit in nobis: maxime in Ecclesia de gentibus congregata, que aliena fuit a testamento et promissionibus Isrel, cuius delicto nos salutem consecuti sumus. Annon est magnitudo gratiarum in Paulo, et in ceteris sanctis, de quibus  dicitur: Nescitis quoniam Angelos iudicabimus ? et in alio loco: In quem desiderant angeli considerare : et rursum: Pater, da ut quomodo ego, et tu unum sumus, sic et ipsi in nobis unum  sint . Has diuitias gratiarum ille in se non facit uacuas, qui quantum ualet humana fragilitas, nititur, laborat, atque contendit, et cum Apostolo loquitur: Gratia eius in me non fuit [c 9Kb] uacua . Qui uero beneficii magnitudinem non recordans, ad deteriora delabitur, in isto diues gratia Dei, et opulenta largitio paupertate tenuatur.

 In omni sapientia et prudentia notum nobis faciens mysterium uoluntatis sue. Sapientiam et prudentiam esse diuersas, Stoici quoque opinantur, dicentes: »Sapientia est rerum diuinarum humanarumque cognitio; prudentia uero tantum mortalium.« Iuxta hanc diuisionem possumus sapientiam inuisibilium, et uisibilium accipere; prudentiam  uero tantum uisibilium. Queritur itaque quomodo nobis Deus, in omni sapientia, et prudentia notum 555 fecerit mysterium uoluntatis sue. Et quidem primum simpliciter accipiendum, quod mysterium uoluntatis eius, redemptio nostra sit, per sanguinem Filii ipsius, et remissio peccatorum, secundum diuitias gratie eius qua [Al. que] abundauit in nobis. Quod scilicet nos in Domini passione credentes  sapientiam possideamus atque prudentiam. Deinde quod per Scripturas suas nobis nota fecerit uniuersa mysteria: quomodo primum celum, et terram machinatus sit, et omnia que intra ea sunt, fecerit, ordinarit atque distinxerit: ut plasmatus homo, et usque ad passionem Christi mundus impletus sit, quomodo ex uisibilibus  ea que sunt inuisibilia cognoscantur. Ad extremum, quod etiam ea que in terra sunt, sapientia indigeant atque prudentia. Quotus enim quisque nostrum scit quid sit illud quod aues in era suspendat,  pisces in fluctibus, [a 1Kb] nec non hominum gressus promoueat, et rabiem incitet bestiarum? Sed qui diligens lector est, statim nobis illud opponet: Si ex parte cognoscit Paulus, et ex parte prophetat, et nunc uidet per speculum in enigmate , quomodo uel ipsi, uel Ephesiis, in omni sapientia atque prudentia Dei mysterium reuelatum est? Hac itaque necessitate compellimur mutare ordinem lectionis, et facere: Secundum placitum uoluntatis sue, in laudem glorie gratie tue, in qua gratificauit nos in dilecto; in quo habemus redemptionem per sanguinem ipsius, remissionem peccatorum, secundum diuitias gratie eius, qua abundabit in nobis in omni sapientia et prudentia, ut cum hucusque distinxerimus, quo scilicet, omni sapientia et prudentia, ad superiora iungantur,  deinceps inferamus: notum faciens nobis mysterium uoluntatis sue secundum placitum suum. Potest autem et hac manente sententia, quod ex parte uideant, et ex parte prophetent, nunc in omni sapientia et prudentia, dici reuelatum eis esse mysterium. Non quo ipsi in omni sapientia et prudentia mysterium didicerint, sed Deus in omni sapientia sua atque prudentia, iuxta quod consequi poterant, eis mysterium reuelauerit.

556 Secundum placitum suum quod proposuit in eo in dispensatione plenitudinis temporum. Supra dixerat, secundum placitum uoluntatis sue; nunc, secundum placitum suum, uoluntate [b 1Kb] detracta. Ibi , id est, predestinationem in adoptionem filiorum per Iesum Christum posuit: hic uero ,  id est, propositionem. Inter predestinationem autem, et propositum, hi qui solent inter uerba discutere, hoc asserunt interesse, quod predestinatio alicuius rei multo ante in mente eius qui destinet quid futurum sit, prefiguret: Propositum autem, cum iam uicina sit machinatio, et pene cogitationem sequatur effectus. Quod uero ait, proposuit in eo, ad mysterium referendum est: siquidem supra dixerat: ut notum faceret nobis mysterium uoluntatis sue, quod mysterium dispensatio est plenitudinis temporum, ut statuto tempore omnia compleantur. Quomodo enim heres quamdiu paruulus est, licet ipsius bona sint, tamen necdum ei debetur hereditas : ita et mysterium quod predestinatum fuerat a Deo in adoptionem filiorum eius, ante non potuit dispensari,  nisi suo ueniret tempore. De quo et alibi numero singulari Paulus ait: Ut autem uenit plenitudo temporis, misit Deus Filium suum : qui ante uenire non potuit, nisi mysterium temporis impleretur.

 Recapitulare omnia in Christo, que in celis, et que in terra [Al. addit sunt], in ipso. Pro recapitulare in Latinis codicibus scriptum est, instaurare [Al. restaurare]. Et miror cur ipso uerbo Greco  non usi sint translatores, cum istiusmodi licentia, dialectica et philosophia sicut in Greco habentur, assumpte sint. Nam et oratores in epilogis, uel ante [Al. inter] epilogos, in fine causarum propter memoriam iudicum et eorum qui audiere negotia, [c 1Kb] recordationem, id est, solent facere, ut que prius latius disputarant, breui postea sermone comprehendant, et unusquisque recordari eorum incipiat que audiuit. Sensus itaque in presenti loco iste est: Omnis dispensatio que et ante mundum, et postea esse cepit in mundo, tam inuisibilium quam uisibilium creaturarum, aduentum Dei 557 Filii pollicebatur. Quod Adam qui de paradiso eiectus est, per Saluatorem reuocandus erat . Quod in fabricatione turris, linguarum unitas scissa est , in Actibus apostolorum portendebat dona linguarum . Quod Isaac in typo Domini, crucem suam ipse portauit . Quod Samson sanctam comam nutriens, Dalile pauperis dilexit amplexus, et omnia cordis sui secreta confessus est , Saluatoris et Ecclesie ex Gentibus uere pauperis et egene mysterium significabat . In cruce itaque Domini, et in passione eius recapitulata sunt omnia, id est, uniuersa in hac supputata. Quod ut manifestius fiat, quotidiane consuetudinis aliquod ponamus exemplum. uerbi causa: uiginti denarios erogaui, rursum quinque, et alios quindecim; triginta quoque et ter decies, per diuersa tempora dedi. Hec si in unum uoluero supputare, centenarii mihi numeri summa sucerescit,  et in uno numero habebo omnia que ante descripsi. Sic itaque uniuersa mysteria et omnis dispensatio uetustatis non solum que in terris, sed etiam que in celis gesta est, in Christi passione completur. Cum enim semel mihi Christus passus fuerit, et sepultus, et resurrexit, et ad Patrem uictor ascenderit: non necesse habeo ueterem numerum, quia in uno omnia teneo. Diligenter attendite, quod non solum omnes historie Scripturarum, quas in terra gestas Spiritus sanctus enumerat: sed etiam in celestibus que nobis oculte sunt, in Christi recapitulata passione teneantur.

 In quo et sorte uocati sumus: predestinati secundum propositum eius qui uniuersa operatur secundum consilium uoluntatis sue. uerbum hereditatis  et sortis, per quas in Christi partem uenimus, ostendit nos de alia potestate ad aliam transmigrasse: et secundum illud quod in Deuteronomio scriptum est: Quando diuidebat Altissimus gentes, cum disseminaret filios Adam , de angelorum ditione ad partem Domini esse translatos. Et illi quidem aliena, et sibi uel commissa uel usurpata tenuerunt. Iste uero recepit sua: et ascendens in altum captiuam duxit captiuitatem , id  est, eos qui ante capti fuerant in perditionem, ipse cepit ad uitam, ut reduceret 558 in excelsum: et quodammodo est capta captiuitas, dum per secundam captiuitatem qui prius capti fuerant, liberantur. Considerandum quod et hic et id est, predestinatio et propositum, simul posita sint, iuxta que operatur omnia Deus secundum consilium uoluntatis sue. Non quo omnia que in mundo fiant, Dei uoluntate et consilio peragantur: alioquin et mala Deo poterunt imputari; sed quo uniuersa que facit, consilio faciat et uoluntate, quod scilicet et ratione plena sint et potestate facientis. Nos homines pleraque uolumus facere consilio: sed nequaquam uoluntatem sequitur effectus. Illi autem nullus resistere potest, quin omnia que  uoluerit, faciat. uult autem ea quecumque sunt plena rationis atque consilii, uult saluari omnes, et in agnitionem ueritatis uenire . Sed, quia nullus absque propria uoluntate saluatur , uult nos bonum uelle, ut cum uoluerimus, uelit in nobis et ipse suum implere consilium.

 Ut simus in laudem glorie eius, qui ante sperauimus in Christo. Si, sperauimus, tantum [Al. ante] dixisset, in Christo, et non premisisset, ante sperauimus, quod Grece dicitur , esset manifestior sensus, eos qui sperauerunt in Christo, sorte uocatos esse [Al. et esse] et predestinatos secundum propositum eius, qui uniuersa operatur iuxta consilium uoluntatis sue. Nunc uero  prepositionis adiectio [a 1Kb] , ad illam nos intelligentiam trahit, de qua superius disputauimus, exponentes hoc quod scriptum est: Qui benedixit nos in omni benedictione spirituali, in celestibus in Christo, sicut elegit nos in ipso ante constitutionem mundi, ut essemus sancti et immaculati coram ipso: quod scilicet sicut iam non benedixerit omni benedictione spirituali in celestibus, et elegerit ante constitutionem mundi: ita etiam nunc sperasse ante dicamur in Christo, ex eo tempore quo electi et predestinati, et benedicti sumus in celestibus. Alius uero hoc dogma non sustinens, quod ante fuerimus et sperauerimus in Christo, quam in isto corpore degeremus, illo intelligentiam transferet [Al. transfert], ut dicat: In aduentu Domini Saluatoris, 559 quando  in nomine eius omne genu flectetur celestium, terrestrium et infernorum, et omnis lingua confitebitur, quia Dominus iehsu Christus in gloria est Dei Patris , cum ei fuerint uniuersa subiecta, alios uoluntate, alios necessitate subiiciendos, et eos qui ante presentiam maiestatis eius sperauerint in eum, futuros esse in laudem glorie eius, et uocari [b 12Kb] : eos uero qui reperti fuerint necessitate credentes, eo tempore quo nec diabolus, et angeli eius poterunt negare regnantem, esse sperantes: sed non in laudem glorie eius. Quod quidem  et nunc ex parte uidemus expleri, quia alia sit merces eius, qui uoluntate sequatur Deum, alia qui necessitate. uerumtamen siue per occasionem, siue per ueritatem, tantum Christus annuntietur: dummodo sciat, et sperans, et ante sperans, quod pro diuersitate spei diuersa sint premia recepturi.

 In quo et uos audito uerbo ueritatis Euangelii salutis uestre, in quo et credentes signati estis Spiritu sancto promissionis. In quo: haud dubium quin in Christo. Inter ceteros qui audierunt, uos quoque, Ephesii, uerbum ueritatis audistis, Euangelium salutis uestre, cui credentes, signati estis spiritu repromissionis sancto. uidetur autem iuxta ordinem lectionis non stare sententia, nec ei quod prelatum est: In quo et uos audito uerbo ueritatis  Euangelii salutis uestre, redditum aliquid quod sequatur, quia statim secundo ponitur, in quo. quod quia superfluum est, sublatum e medio potest textum reddere lectioni. Hoc autem patiebatur Paulus de nimio amore Christi, ut eum semper quem diligebat, etiam superflue et extraordinarie nominaret. Quod potest absque nobis in omnibus Epistolis eius lector diligens inuenire. Unde et nunc secundo positum, in quo ordinem deprehenditur turbasse sententie, et anteriorem propositionem reliquisse pendentem. Neque uero parua laus Ephesiorum est, non predicationem, sed uerbum ueritatis audisse. Siquidem inter predicationem et uerbum ueritatis multam esse distantiam, et in alia Epistola legimus: Et uerbum, inquit, meum et predicatio mea, non in persuasibilibus  sapientie uerbis, sed in ostensione spiritus et uirtutis . Queramus 560 diligentius, ubi alibi scriptum sit, quod uerbum quis audierit ueritatis, ut ex collatione eorum possit perspicue Pauli sensus aperiri: ubi quoque Euangelium nominatum sit, siue cum additamento, siue absolute. uerbi gratia cum additamento, Euangelium meum , et Euangelium Iesu Christi , et Euangelium eternum ; uel quod nunc dicitur ad Ephesios, Euangelium salutis uestre. Absolute uero, ut cum loquitur de Luca, Cuius laus in Euangelio per omnes Ecclesias . Signatur autem qui audierit uerbum ueritatis, et crediderit in eo, spiritu repromissionis sancto. Quia multi sunt qui audierunt, et increduli permanentes,  nequaquam signaculum sancti Spiritus consecuti sunt. Dicitur et ad principem Tyri, Tu es signaculum similitudinis Dei . Signaculum autem Dei est, ut quomodo primus homo conditus est ad imaginem et similitudinem Dei: sic in secunda regeneratione quicumque Spiritum sanctum fuerit consecutus, signetur ab eo, et figuram conditoris accipiat. Querendum etiam ubi alibi scriptum sit, spiritus repromissionis sanctus: uel quid significet. Ego enim estimo quia sicut Spiritus sanctus sanctum facit cum cui fuerit infusus: et spiritus sapientie,  sapientem: et intelligentie, intelligentem: et consilii, cautum atque consultum: et fortitudinis, fortem: et scientie, scientem: et pietatis, pium; et timoris, timidum, Deique timore trepidantem: ita et spiritus repromissionis, uel spiritus Dei, sponsorem et Deum facit eum in quo habitauerit. Quomodo econtrario immundus spiritus immundum facit, et spurcam sibi domum preparat spurcus habitator: fornicationis quoque spiritus efficit scortatores, de quibus et propheta loquitur: Spiritu fornicationis seducti sunt : et nequam spiritus, nequam facit homines atque peruersos: et [a 1Kb] demoniacus, demones: qualisque fuerit liquor, qui noue teste infusus est, talem diu testa et odorem retinet, et sanorem.

  Qui est pignus hereditatis nostre in redemptionem adoptionis, in laudem glorie ipsius. Pignus Latinus interpres pro arrhabone posuit. Non idipsum autem arrhabo, quod pignus sonat. Arrhabo enim future emptioni quasi quoddam 561 testimonium, et obligamentum datur. Pignus uero, hoc est, , pro mutua pecunia opponitur: ut cum illa reddita fuerit, reddenti debitum pignus a creditore reddatur. Rursum in eo ubi ait: In redemptionem adoptionis, non habet in Greco , [b 1Kb] sed , quam nos acquisitionem, siue possessionem, possumus dicere: nec tamen uim sermonis expressimus. Multa enim uerba sunt, que nec de Greco in Latinum transferri ualent, nec de Hebraico in Grecum: et reciproce nec de Latino  in Grecum, nec de Greco in Hebreum. Quicumque igitur non tantum Spiritum sanctum, sed Spiritum sanctum repromissionis acceperit, simul consequetur, et arrhabonem hereditatis, que hereditas uita perpetua est. Et quomodo ex arrhabone estimatur qualis emptio futura sit, et que possessio: uerbi causa, ex decem solidis, centum solidorum uilla, et ex centum solidis mille solidorum possessio; ita ex uarietate arrhabonis, hereditatis, quoque postea secuture magnitudo cognoscitur. Quamuis autem sanctus sit aliquis atque perfectus, et omnium iudicio beatitudine dignus putetur: tamen ad futuram hereditatem nunc arrhabonem est Spiritus consecutus. Si autem arrhabo tantus, quanta erit ipsa possessio? Quomodo autem arrhabo qui nobis tribuitur,  non est extra nos; sed intra nos est: sic et ipsa hereditas, hoc est regnum Dei quod intra nos est, in nobis uersatur intrinsecus. Que enim potest esse maior hereditas, quam contemplari et uidere sensu pulchritudinem Sapientie, et uerbi, et ueritatis, et Luminis, et ipsius ineffabilem, et magnificam Dei considerare naturam, omniumque que [Al. qui] ad similitudinem Dei condita [Al. conditi] sunt, substantiam contueri? Iste autem spiritus repromissionis  sanctus, qui est arrhabo hereditatis nostre, idcirco nunc sanctis datur, ut redimantur et copulentur Deo in laudem glorie ipsius. Non quod Deus laude alicuius indigeat, sed quo laus Dei laudatoribus prosit, et dum per singula opera maiestatem ipsius magnitudinemque cognoscunt, ad laudandum eum miraculo stuporis erumpant.

 562 Propterea et ego audiens fidem uestram in Domino Iesu, et in omnes sanctos, non cesso gratias agens pro uobis, memoriam uestri faciens in orationibus meis: ut Deus Domini nostri Iesu Christi, Pater glorie, det uobis spiritum sapientie et reuelationis in agnitione eius, illuminatos oculos cordis uestri. Licet uerbi ad uerbum expressa translatio possit Apostolum diligenti excusare lectori,  quod uideatur omnis sententie scatere contextus, et solecismus fieri, tamen et in Greco uitium sonat. Unde et nos Grecis potius calumniatoribus respondentes, conabimur ita iuxta sensum temperare: ordinem lectionis, ut dicamus Audiens fidem uestram in Domino Iesu, et in omnes sanctos eius: uidensque differentiam fidei uestre in Dominum, et in omnes sanctos eius, non cesso gratias agere, et memoriam uestri facere in orationibus meis; ut Domini nostri Iesu Christi Deus, Pater autem glorie, det uobis spiritum sapientie et reuelationis. Quod autem sequitur: illuminatos oculos cordisuestri, ita per hyperbaton reddi potest: Propterea et ego audiens fidem uestram in Domino Iesu in agnitione eius, illuminatos oculos cordis uestri, et in  omnes sanctos, non cesso, gratias agens pro uobis, memoriam uestri facere in orationibus meis, ut Deus Domini nostri Iesu Christi Pater [c 1Kb] glorie det uobis spiritum sapientie, et reuelationis in agnitionem; ut sciatis que sit spes uocationis uestre, etc. Porro Deus Domini nostri Iesu Christi, Pater autem glorie, ita intelligendus, ut quomodo Dominus noster iehsu Christus ipse est sermo, sapientia, ueritas, pax, iustitia, fortitudo, ipse sit etiam gloria, secundum illud quod alibi dicitur: Apparebit gloria Dei : et in omni pene ueteri Lege, scriptum est super tabernaculum testimonii uisam esse gloriam Dei . Et Psalmista canit: Exsurge, gloria mea, exsurge . Que gloria illuminans suo fulgore mundum, templum sibi de uirginali  utero fabricata est. Cuius templi Pater glorie efficitur Deus. Et ubi Christus gloria est, ibi tantum Pater dicitur: ubi iehsu, ibi Deus eius, absque additamento aliquo nominatur. 563 Iste igitur Deus assumpti hominis, Pater uero glorie, sapientie, ueritatis, dat credentibus in Filium suum spiritum sapientie, et reuelationis, ut sapientes fiant, et reuelata facie gloriam Domini contemplentur. Que sapientia et reuelatio cum eos sapientes fecerint, et  mysteria illis occulta aperuerint: statim sequitur ut habeant illuminatos oculos cordis. Ex uerbis presentibus approbatur secundum exterioris membra hominis, etiam interioris hominis membra dici. Ecce enim manifeste cordis oculos appellauit, quos absque sensu et mente intelligere non possumus. Huic et illud Psalmiste conuenit: Illumina oculos meos, ne umquam obdormiam in morte . Et alibi: Sapientes oculi in capite eius . Si enim simpliciter oculos carnis accipimus, utique non solum sapientis, sed etiam insipientis oculi in capite eius sunt. Caput itaque sapientis, sensus accipitur: quia alio uerbo mens, et animus, et principale cordis appellatur. Quod uero ait, in agnitione eius, id est, [a 16Kb] , quidam sic intelligunt,  ut inter et , hoc est, inter notionem et agnitionem, illud intersit: quod notio eorum sit que ante non sciuimus, et ea postea scire cepimus. Agnitio uero eorum que prius scientes deinceps scire desiuimus, eorumque postea recordamur, et priorem quamdam uitam in celestibus suspicantur, postquam in corpora ista deiecti et obliti Dei Patris, nunc eum per reuelationem cognouimus, secundum illud: Reminiscentur et conuertentur ad Dominum omnes fines terre , et cetera his similia replicantes [Al. replicantur].

 Ut sciatis que sit spes uocationis eius, et que diuitie glorie hereditatis eius in sanctis, et que sublimis magnitudo uirtutis eius in nos qui credimus [Al. credidimus] secundum operationem potentie  uirtutis eius, quam operatus est in Christo, suscitans illum a mortuis. Cui semel, iuxta orationem Pauli, datus fuerit spiritus sapientie et reuelationis, ut apertis oculis cordis aspiciat, iste sciet que reposita sunt uocatis, et que speranda sanctis Dei, que abundanter, et large his qui hereditatem ipsius sustinent, est daturus. Ad quam notitiam magnitudo 564 uirtutis Dei est necessaria in his qui iuxta similitudinem Pauli, credentes uocantur, per quam operatus est Deus in Christo Iesu, quem a mortuis resuscitauit. Dupliciter autem intelligenda hereditas: siue quod primogenitus omnis creature hereditas sit anime Domini nostri Iesu Christi, [b 1Kb] et eius qui ex corpore et anima assumptus est hominis, nosque cum hereditate anime hereditemus Deum  uerbum: siue quod in Christo hereditas nostra sit, Patris et Filii, et Spiritus sancti una diuinitas; ut quomodo uocatur hereditas domorum atque uillarum ea ipsa que ab heredibus possidentur: sic ipse Deus hereditas credentium sit atque sanctorum. Scriptum est et in ueteri Testamento: Filiis autem Leui non dabitis hereditatem in medio fratrum suorum: quia ego pars eorum ; et alibi: Dominus hereditas eorum est ; et sanctus qui extra Deum nichil habere se nouit, audacter loquitur: Pars mea Dominus ;  et: Tu es pars hereditatis mee et calicis mei . Non ergo parui studii est, ut sciamus spem uocationis, et diuitias glorie hereditatis Dei in sanctis: ea quippe indigemus ad hec cognoscenda uirtute, qua etiam in Filio suo Deus usus est suscitando: quem suscitauit non semel, sed semper a mortuis, et fecit eum in mortuis liberum, nulla mortis contagione maculatum. Quotidie Christus resurgit ex mortuis: quotidie in penitentibus suscitatur. Non quo non habuerit etiam secundum carnem potestatem anime sue ponende, et iterum resumende eius , sed quo iuxta dispensationem carnis et filii, homo et Filius a Deo et Patre suscitatus esse dicatur.

  Et sedere eum faciens ad dexteram suam in celestibus, super omnem principatum, et potestatem, et uirtutem, et dominationem, et omne nomen quod nominatur non solum in hoc seculo, sed etiam in futuro. Per humanam similitudinem, Dei potentiam demonstrauit: non quo solium ponatur, et Deus Pater in eo sedeat, secumque Filium habeat residentem; sed quo nos aliter iudicantem atque regnantem, nisi per nostra uerba intelligere nequeamus. Ad hoc pertinet, et illud quod in centesimo 565 nono psalmo scriptum est: Dixit Dominus Domino meo: sede a dextris meis, donec ponam inimicos tuos scabellum pedum tuorum . Si enim iuxta regnantis habitum Filius ad Patris dexteram sedet, necesse est ut iuxta eamdem similitudinem  maior sit ab eo qui in leua parte consederit. Quod ut sciamus aliter intelligi quam littera resonat, idem psalmus in consequentibus docet, dicens: Tu es sacerdos in eternum secundum ordinem Melchisedec: Dominus a dextris tuis. Quomodo enim cum Filius Patris ad dextram sedeat, rursum Pater a dextris eius esse perhibetur? Aut qua ratione terra scabellum est pedum eius, et celum thronus ipsius, cum et terram secundum Isaiam pugillo continere dicatur, et celum palme extensione metiri ? Non enim potest intra id esse quod ab eodem continetur: nec in manu inclusum tenere, a quo ipse iuxta sedentis habitum circumdetur. Sicut ergo proximum esse Deo, uel ab eo procul recedere, non secundum locorum  spatia, sed iuxta merita sentiendum est, quod sancti iuxta eum sint: peccatores uero, de quibus ait propheta dicens: Ecce qui elongant se a te, peribunt , ab omni eius uicinia submoueantur: sic et in dextris uel in sinistris Dei esse, accipiendum est: quod sancti a dextris eius sint: peccatores uero a sinistris, Saluatore quoque idipsum in Euangelio comprobante, cum oues a dextris, hedos esse memoret a sinistris . Sed et ipsum uerbum sedere, regni significat potestatem, per quam beneficium eis Deus tribuit, super quibus  sedere dignatur: quod scilicet regat eos, et in curru suo habeat, et ad nutum proprium uaga prius, et libera colla conuertat. Post hec queritur, 566 quomodo id quod sequitur, possit intelligi, super omnem principatum, et potestatem, et uirtutem, et dominationem, et omne nomen quod nominatur, non solum in hoc seculo, sed etiam in futuro. Et quidem de dextris ac sinistris, et de sessione iam dictum est. Nunc querendum ubi Apostolus hec quatuor nomina, principatum, loquor, et potestatem, uirtutem, et dominationem, scripta reperit, et in medium unde protulerit. Neque enim fas est eum qui diuina lectione fuerat instructus, aliquid locutum putare quod in sanctis uoluminibus non habetur. Arbitror itaque illum aut de traditionibus Hebreorum ea  que secreta sunt, in medium protulisse: aut certe que quasi iuxta historiam [a 1Kb] scripta sunt, cum intelligeret legem esse spiritualem, sensisse, sublimius, et quod de regibus atque principibus, ducibus quoque, tribunis et centurionibus, in Numeris, et in Regnorum libris refertur, imaginem aliorum principum regnumque cognouisse: quod scilicet in celestibus sint principatus, sint potestates, sint dominationes atque uirtutes, et cetera ministeriorum uocabula; que nec nos possumus nominare, nec ipsum Paulum, puto, ut in graui corpusculo constitutum, enumerare ualuisse. Si autem sunt principatus, et potestates, et uirtutes, et dominationes, necesse est ut et subiectos habeant, et timentes se, et seruientes sibi, et eos [b 1Kb] qui sua  fortitudine roborentur. Que distributiones officiorum non solum in presentiarum, sed etiam in futuro seculo erunt: ut per singulos profectus, et honores, et ascensiones, [c 2Kb] etiam et descensiones, uel crescat aliquis, uel decrescat, et sub alia atque alia potestate, uirtute, principatu, et dominatione 567 fiat. Nos homunculi cito in cinerem, et puluerem  dissoluendi, si consensu hominum leuemur in reges, tantas habemus ministrorum diuersitates et multitudines, quantas facilius possumus sentire, quam dicere: uerbi causa: quod [d 1Kb] Prefectus in parte ciuili, iudices, prouincias, et ordinem suum habeat: rursum militia, in tot comites, duces, tribunos, et multiplicem scindatur exercitum; et putamus Deum, Dominum Dominorum et regem regnantium, simplici tantum ministerio contentum?

 Et omnia subiecit pedibus eius, et ipsum dedit caput [e 34Kb] super omnia Ecclesie, que est corpus ipsius: plenitudo eius qui omnia in omnibus adimpletur. Huic uidetur illud esse contrarium, quod alibi scribitur: Necdum enim ei uidemus omnia subiecta. Sed et illud: Oportet enim illum regnare,  donec ponat omnes inimicos sub pedibus eius . Si enim necdum ei subiecta sunt omnia, et oportet eum regnare, donec ei subiiciantur omnia: quomodo nunc sub pedibus eius Deus uniuersa subiecit? Maxime cum et in alio loco Paulus ipse testetur: Cum autem ei subiecta fuerint omnia, tun et ipse Filius subiicietur ei qui sibi subiecit omnia: ut sit Deus omnia in omnibus ? Ergo aut secundum prescientiam [Al. presentiam] id quod futurum est, quasi iam factum esse commemorat, iuxta sensum quem supra exposuimus, ubi ait: Benedixit nos in omni benedictione spirituali in celestibus in Christo. Aut certe si de preterito sentiendum est: sic debemus accipere, quod etiam ea que non sunt ei uoluntate subiecta, nature conditione deseruiant:  uerbi causa, demones, Iudei atque Gentiles. Non enim seruiunt Christo, nec subiecti sunt pedibus eius, et tamen quia ab eo in bonam partem creati sunt, subditi sunt potestati eius inuiti, tametsi aduersum eum repugnent liberi arbitrii uoluntate. In hunc sensum et illud quod sequitur coaptatur: Et ipsum dedit caput super omnia Ecclesie, que 568  est corpus ipsius. Quomodo enim caput plurima sibi habet membra subiecta, e quibus sunt nonnulla uitiosa et debilia: ita et Dominus noster iehsu Christus cum sit caput Ecclesie, habet membra eos omnes qui in Ecclesia congregantur, tam sanctos uidelicet quam peccatores: sed sanctos uoluntate, peccatores uero sibi necessitate subiectos. Atque ita fit, ut etiam inimici subiecti sint pedibus eius. Quapropter in eo quod ait, omnia, uidetur facere questionem. Nam illud quod dictum est: Sede a dextris meis, donec ponam inimicos tuos sub pedibus [a 1Kb] tuis . Et alibi: Oportet enim eum regnare, donec ponat omnes inimicos sub pedibus eius : non magnopere querit interpretem, ut ea que inimica sunt, cum fuerint superata, subiiciantur  pedibus eius, et in uictoris transeant potestatem. Cur autem omnia, id est, angeli, throni, dominationes, potestates, et uirtutes cetere, que numquam fuerunt contrarie Deo, eius pedibus subiiciantur, uidetur obscurum. Potest itaque responderi, quod absque peccato nullus sit, et sidera ipsa non sint munda coram Deo, omnisque creatura paueat Creatoris aduentum . Unde et crux Saluatoris non solum ea que in terra, sed etiam [b 1Kb] que in celis erant purgasse perhibetur. Alius uero, omnia, non ad uniuersitatem, sed ad ea tantum refert, de quibus disputatum est: [c 1Kb] uel hoc modo, omnis ciuitas conclamauit, non quo aliquis tacens in urbe non fuerit, sed ex parte maxima etiam ea que minora sunt appellantur. Et ipse Paulus apostolus: Omnes,  inquit, sua querunt, non ea que sunt Dei : et: Omnes me dereliquerunt. Non quod Timotheus et ceteri discipuli, qui illo tempore quo Epistole scribebantur, cum eo erant, illum reliquerint; sed idcirco, quia a pluribus sit desertus, ab omnibus, id est, a maxima parte desertum se esse conqueritur. Simile huic quid et in psalmo sonat: Omnes declinauerunt, simul inutiles facti sunt: 569 Non est qui faciat bonum, non est usque ad unum . Si enim omnes declinauerunt: ergo declinauit et ipse qui loquitur. Et alibi: Ego dixi in excessu mentis mee, omnis homo mendax . Aut enim uerum est hoc quod dixit, aut falsum. Si omnis homo mendax est, ergo mendax est et ipse  qui loquitur. Si autem mendax est et ipse qui loquitur, ne hoc quidem quod ait uerum est, omnem hominem esse mendacem. Porro si uera sententia est, omnis sic accipiendi sunt, ut supra diximus, quod magna  pars hominum mentiatur. Scribit, et alibi Apostolus: Docentes omnem hominem . Et rursum, commonentes omnem hominem: non quod omnes homines docuerit: quanti enim sunt qui usque hodie nec doctrinam Apostoli audiere, nec nomen; sed quod eos omnes doceat et admoneat, qui in Ecclesia sunt, et cupiunt scire que Dei sunt. Sequitur: Plenitudo eius qui omnia in omnibus adimpletur. Quod quidem sic accipiendum, quemadmodum et illud: Tunc subiicietur ei qui sibi subiecit omnia, ut sit Deus omnia in omnibus . Nunc enim Deus per partes in singulis est, in alio iustitia, in alio castitas, in alio temperantia, in alio sapientia, in alio fortitudo: et difficile est etiam in sanctis uiris atque perfectis omnes pariter esse uirtutes. Cum autem  in finem rerum, et consummatione mundi, ei fuerint uniuersa subiecta, adimplebitur omnia in omnibus: ut iuxta id quod Deus est cunctis uirtutibus plenus, omnia in omnibus adimpleatur, et sint uniuersi habentes omnia, que ante singula singuli possidebant. Sed et hoc quod ait: Et ipsum dedit caput super omnia Ecclesie que est corpus ipsius: plenitudo eius qui omnia in omnibus adimpletur, non solum hominum, sed etiam [d 1Kb] angelorum cunctarumque uirtutum, et rationabilium creaturarum Ecclesia intelligi potest. Nec non et hoc: Qui omnia in omnibus adimpletur, nequaquam ita ut resonat, accipiendum; non enim ait: Qui omnia in omnibus adimplet; sed, qui omnia in omnibus 570 adimpletur. Siquidem aliud est implere, aliud impleri; quia in altero agentis,  in altero patientis est uerbum. Sicut ergo adimpletur imperator, si quotidie eius augeatur exercitus, et fiant noue prouincie, et populorum multitudo succrescat: ita et Dominus noster iehsu Christus in eo quod sibi credunt omnia, et per dies singulos ad fidem eius ueniunt, ipse adimpletur in omnibus: sic tamen ut omnia adimpleatur in omnibus, id est, ut qui in eum credunt, cunctis uirtutibus pleni sint, et iuxta Euangelium faciant eum proficere etate, sapientia et gratia, non solum apud Deum, sed et apud homines .

 Et uos cum essetis mortui delictis, et peccatis uestris, in quibus aliquando ambulastis, secundum seculum mundi huius, secundum principem potestatis eris, spiritus qui nunc operatur in  filiis diffidentie, in quibus et nos omnes conuersati sumus aliquando in desideriis carnis nostre, facientes uoluntates carnis et [e 17Kb] cogitationum, et eramus natura filii ire, sicut et ceteri. Deus autem qui diues est in misericordia,  propter multam caritatem suam qua dilexit nos et cum essemus mortui peccatis, conuiuificauit nos Christo. Antequam de singulis uerborum sensibus disputemus, uidetur nobis ita lectionis ordo reddendus: Et uos cum mortui essetis delictis et peccatis uestris, conuiuificauit Christo Deus, qui diues est in misericordia propter multam caritatem suam qua dilexit nos: [a 1Kb] et cum essemus mortui delictis, in quibus aliquando ambulauimus, secundum seculum mundi huius, secundum principem potestatis eris, spiritus qui nunc operatur in filiis diffidentie, in quibus et nos omnes conuersati sumus aliquando in desideriis carnis nostre, facientes uoluntates carnis et mentium, et eramus natura filii ire, conuiuificauit nos Christo, [b 1Kb] ut , subaudiatur quasi bis  dictum, et nos conuiuificauit Christo. Coniunctionem uero causalem in eo loco in quo ait: Deus autem 571 qui diues est in misericordia, arbitramur aut ab indoctis scriptoribus additam, et uitium inoleuisse paulatim, aut ab ipso Paulo, qui erat imperitus sermone, et non scientia, superflue usurpatam . Manifeste autem mors anime dicitur esse peccatum, ex eo quod ait: Et uos cum essetis mortui delictis et peccatis uestris, iuxta illud quoque quod in Ezechiele scriptum est: Anima que peccauerit ipsa morietur . Et quia delicta que Grece nuncupantur, iuxta eiusdem lingue etymologiam proprie uerbum est Scripturarum  querimus quid significent, quoue distent a peccatis, id  est, quid intersit inter , et . Aiunt enim quod , quasi initia peccatorum sint, cum cogitatio tacita subrepit, et ex aliqua parte conniuentibus [Al. cohibentibus] nobis, necdum tamen nos impulit ad ruinam. Unde et in octauo decimo psalmo  scribitur: Delicta, hoc est, , quis intelligit? quia scilicet difficile sit radices, et initia intelligere peccatorum. Peccatum uero esse, cum quid opere consummatum peruenit ad finem. Querimus quoque quid sit, in quibus aliquando ambulastis secundum seculum mundi huius, utrumnam et aliud seculum sit, quod non pertineat ad mundum istum, sed ad mundos alios, de quibus et Clemens in Epistola sua scribit: Oceanus, [c 59Kb] et mundi qui trans ipsum sunt? An unus iste  mundus sit, qui ab initio seculi quo factus est Adam  usque ad terminum suum uoluatur, et transeat: uel certe mundus alio nomine appelletur princeps eris huius, qui nunc operatur in filiis diffidentie? Scribitur et ad Galatas. Ut eruat nos de presenti seculo nequam . Et in hac eadem Epistola: Redimentes tempus, quoniam dies mali sunt . Et dies Iacob modici dicuntur et pessimi , siue quod tempus uite istius per quod clausi tenemur in seculo, graue sit et laboriosum, siue quod ipse Satanas [d 1Kb] mundi huius, ut supra diximus, et seculi uocabulo nuncupetur. De quo statim in sequentibus: Secundum 572 principem, inquit, potestatis eris, spiritus qui nunc operatur in filiis diffidentie. Princeps quippe eris, et spiritus potestatis, qui in ere isto est, diabolus intelligitur, qui nunc  operatur in filiis diffidentie. In his enim qui Domino credunt, non potest operari. De quo et infra ait: Non est nobis pugna aduersus carnem et sanguinem, sed aduersum principatus et potestates, aduersus rectores tenebrarum istarum, aduersus spiritualia nequitie in celestibus. Non quo diabolus, et satellites eius, qui per mundum istum uagantes, peccata hominibus insinuant, in celo uersari queant, de quo ob sua merita corruerunt; sed celum dicitur, [e 1Kb] er iste, qui supra nos est, iuxta illud Saluatoris eloquium: Considerate uolatilia celi , et cetera. Manifestum quippe est, quod uolatilia non per celum uolitent, sed per erem. Sequitur: In quibus et nos omnes conuersati sumus aliquando in desideriis carnis nostre, facientes uoluntates carnis et mentium. Quod  ait, in quibus, ad delicta referendum est. Superius enim quia duo pariter posuerat: Et uos cum essetis mortui delictis et peccatis uestris, et ad peccata retulerat dicens: in quibus aliquando ambulastis: ad delicta uero nichil tale uidebatur secutum quod sensum posset explere: nunc ait: in quibus delictis, et nos omnes conuersati sumus: simulque ne in eo quod dixerat, et peccatis uestris in quibus aliquando ambulastis, se per superbiam a peccato uideretur excipere adiunxit, in quibus et nos omnes conuersati sumus. Qui autem conuersatum esse se dicit, de preteritis delictis, et non de presentibus confitetur. Conuersati sumus, inquit, aliquando, non in uno desiderio, sed in desideriis carnis nostre. Caro quippe desiderat aduersus spiritum, et spiritus aduersus carnem . Facientes non unam uoluntatem carnis,  sed plures: et non solum uoluntates carnis, sed etiam mentium, pro quo in Latinis codicibus habetur, cogitationum. Inter peccatum autem carnis, et mentium hoc esse puto: quod carnis peccatum, est impudicitia atque luxuria, et ea que ministerium eius 573 in libidinibus explentur. Mentium uero delictum ad dogmata pertinet contraria ueritati et hereticam prauitatem, ita ut possimus dicere plerosque hereticorum  uoluntates mentium facere, et non uoluntates carnis, et multos contra ecclesiasticos, carnis et non mentium facere uoluntates, et esse plures qui et carnis, et mentium pariter faciant uoluntates. Hec autem diximus, non quo et heretici carnis non faciant uoluntates  sed ut, exemplo posito, facilius quod uolebamus possit intelligi. Et eramus, inquit, natura filii ire sicut et ceteri. Respondeant heretici qui diuersas naturas esse contendunt, quomodo Paulus, quem utique spiritualis nature esse non dubium est, fuerit natura filius ire, sicut et ceteri qui adhuc in errore sunt positi. Nos [a 1Kb] uero dicimus esse primum omnes homines natura filios ire, uel propter corpus humilitatis corpusque mortis, et quod ab adolescentia mens hominum apposita sit ad malitiam : unde et Salomon ait: Non est iustus in terra qui faciat bonum, et non peccet . uel quod ex eo tempore quo possumus habere notitiam Dei, et ad pubertatem uenimus, omnes, aut opere, aut lingua, aut cogitatione peccemus. Eramus igitur natura  filii ire sicut et ceteri, et omnes Sancti, qui ab ira sanguine Christi redempti sunt. Sienim Paulus qui iuxta iustitiam que in Lege fuit, irreprehensibiliter est conuersatus, dicit se natura fuisse filium ire, cur timeamus, etiam retro sanctos uiros filios ire fuisse testari? De quibus omnibus uere dici possit: Cum autem uenit mandatum, peccatum reuixit, ipsi uero mortui sunt. Filius autem ire sic accipiendum, ut filius perditionis, filius iniquitatis, filius mortis. Non quo aliqua ira, mors, iniquitas et perditio subsistat in natura sua, que filios habeat; sed quo filii dicantur eius rei que operetur in singulis: sicut filii appellantur gehenne, qui gehenne ignibus consumendi sunt. Alius ire filios sic uocatos putat, ut filios diaboli. Diabolus enim perditio est, et ira, et mors. Deuorauit  mors inualescens  Et: Nouissimus [Al. nouissime]  inimicus destruetur mors : et ad ipsum diabolum: Perditio 574 factus es . Factus, inquit, propria uoluntate, non ab initio sic creatus. Quomodo igitur mors dicitur, ex eo quod inuidia diaboli mors introiuit in orbem terrarum , et per illum sunt mortui qui ante uiuebant, et perditio, quod perdat quoscumque deceperit: sic et ira dicitur propter eam quam exercet aduersum hominem feritatem. Sunt qui illud in Regnorum libris, quando Dauid numerauit populum Isrel, iram in se  Dei prouocans, Scriptura dicente: Et apposita est ira Dei succendi in Isrel, et incitauit Dauid dicens , iram Domini, diabolum significare putent: etenim iuxta Grece lingue proprietatem non dixit genere feminino, ira Dei , hoc est, qae diceret, sed ira Dei , id est, qui diceret, genere masculino: mittit siquidem Dominus iram et furorem suum per angelos pessimos. Deus ergo qui diues est in misericordia, et diues propter caritatem suam qua dilexit hominum genus, et caritatem non simplicem, sed multam, cum essemus mortui propter delicta nostra, uiuificauit nos, et non solum uiuificauit , sed uiuificauit cum Christo Iesu, unam atque eamdem nobis tribuens uitam habere cum Christo. Quidam  pro eo quod nunc exposuimus: Et eramus natura filii ire, pro natura, prorsus, siue omnino, quia uerbum , ambiguum est, transtulerunt. Quod etsi sic sonet, iuxta ea que diximus, exponendum est.

Gratia saluati estis. Si non sunt digne passiones huius temporis ad futuram gloriam que reuelabitur in nobis , gratia magis sumus quam opere saluati. Nihil enim possumus Domino retribuere pro omnibus que retribuit nobis.

 Et cexcitauit, simulque fecit sedere in celestibus in Christo Iesu. Supra dixerat, quod suscitauerit Deus Christum a mortuis, et sedere fecerit ad dextram suam in celestibus super omnem principatum, et potestatem, et uirtutem, et dominationem, et omne nomen quod nominatur non solum  in hoc seculo, sed etiam in futuro. Nunc uero addidit: quia et nos suscitauerit cum eo, et sedere fecerit in celestibus ad dextram suam. Queritur ergo, quomodo Deus qui nos saluos fecit et suscitauit, simul 575 fecerit sedere cum Christo? Et quidem qui simplicius est responsurus, hoc asserit, quod iuxta prescientiam Dei, id quod futurum est, quasi factum esse iam dixerit. Et quia mos iste sit Scripturarum, ut interdum futura tempore preterito declinentur: uerbi causa, de cruce Domini: Foderunt manus meas et pedes . Et alibi de passione eius: Quasi ouis ad uictimam ductus est . Et adhuc de iniuriis flagellorum: Liuore eius nos sanati sumus . Et alibi [Al. ibidem]: Ab iniquitatibus populi mei ductus est in mortem .  Hoc autem ideo, ne quia futura semper incerta sunt, hominum spes fluctuet et uacillet, ea que Deus futura cognouit  quasi iam facta memorantur: ut quia preterita secundum philosophos quoque fieri infecta non possunt, qui audierint, quasi iam facta habeant que futura sunt. Alius uero qui resurrectionem, et regnum Christi spiritualiter intelligit, non deliberauit dicere, iam sanctos sedere, et regnare cum Christo: quomodo enim nequaquam in carne sanctus est, cum uiuat in carne, et habet conuersationem in celestibus, cum gradiatur in terra, et caro esse desistens, totus  uertatur in spiritum: ita eum in celestibus sedere cum Christo: regnum quippe Dei intra nos est ; et ubi fuerit thesaurus noster, ibi erit et cor nostrum ; firmique et stabiles sedemus cum Christo, sapientia, uerbo, iustitia, ueritate. Potest autem et hoc dici, ut quomodo arrhabonem Spiritus sancti accepimus, necdum totam eius plenitudinem consecuti: sic et sedere nos cum Christo atque regnare, necdum perfectam sessionem in celestibus obtinentes.

 Ut ostenderet in seculis superuenientibus abundantes diuitias gratie sue in bonitate super nos in Christo Iesu. Quanta sit beneficii magnitudo, et quam multiplex gratia qua nos Dominus de seculi istius perturbationibus liberatos sedere fecit, et regnare  cum Christo, hinc uel maxime comprobatur, quod 576 in futuris seculis non uno, sed omnibus suam cunctis rationabilibus creaturis super nos ostensurus est gloriam, suasque diuitias monstraturus. Quod nos qui quondam lege tenebamur inferni, et propter uitia atque peccata; ut operibus carnis, ita eramus et suppliciis destinati: nunc in Christo regnemus sedeamusque cum eo. Sedeamus autem non in humili quocumque loco, sed super omnem principatum, et potestatem, et uirtutem, et dominationem, et omne nomen, quod nominatur non solum in hoc seculo, sed etiam in futuro. Si enim Christus suscitatus a mortuis sedet ad dextram Dei in celestibus supra omnem principatum, et potestatem, et uirtutem, [a 1Kb] et cetera: et nos sedemus regnamusque cum  Christo: necesse est ut super his [b 1Kb] que sedet ille, sedeamus. Sed qui diligens lector est, statim requirit et dicit: Quid ergo, maior homo angelis et cunctis in celo potestatibus? Quod quia periculosum est respondere; principatus et potestates, et uirtutes, et dominationes, et omne nomen quod nominatur non solum in hoc seculo, sed etiam in futuro  non ad bonam partem, sed ad contrariam referet: ut dicat eas esse angelos refugas, et principem mundi istius, et Luciferum qui mane oriebatur, super quibus sancti cum Christo in fine sessuri sunt, illis quoque [c 1Kb] tribuentes beneficium, qui nunc infreni et male libertate sua abutentes passim uagantur [Al. uagentur], et per precipitia corruunt [Al. corruant], peccatorum.  Cum autem tales habuerint sessores, iuxta sedentium uoluntatem incipient gubernari. Alius uero hoc quod ait: ut ostenderet in seculis superuenientibus abundantes diuitias gratie sue in bonitate supra nos, in Christo Iesu, ad illam intelligentiam transferet, quod non  simus merito nostro, sed gratia eius saluati, et maioris bonitatis indicium sit pro peccatoribus, magis quam pro iustis mori: Pro bono enim forsitan quis audeat interire; et daturus 577 nobis sit, que nec oculus uidit, nec auris audiuit, nec in cor hominis ascenderunt . Que omnia ex parte iam dederit in Christo Iesu, quia nullum absque Christo bonum dici potest.

 Gratia enim estis salui facti per fidem, et hoc non ex uobis: Dei enim donum est, non ex operibus, ut ne quis glorietur. Ideo, inquit, abundantes diuitias gratie sue, in bonitate in superuenturis seculis ostensurus est, quia gratia salui facti estis per fidem, non per opera. Et hec ipsa fides non est ex uobis, sed ex eo qui uocauit uos. Hoc autem ideo, ne forsitan nobis cogitatio occulta subreperet: si per  opera nostra saluati non sumus, certe uel per fidem saluati sumus: et alio genere nostrum est quod saluamur. Addidit itaque et dixit, fidem quoque ipsam non nostre uoluntatis esse, sed Dei muneris. Non quod liberum homini tollatur arbitrium, et secundum illud Apostoli ad Romanos, non sit currentis neque uolentis; sed miserentis Dei ; uerum quod arbitrii ipsa libertas Deum habeat auctorem, et ad illius beneficium cuncta referantur, cum etiam bonum nos uelle ipse permiserit. Hoc autem totum propterea, ne quis glorietur a semetipso, et non a Deo se esse saluatum.

 Ipsius enim sumus factura, creati in Christo Iesu in operibus bonis, que preparauit Deus, ut in illis ambulemus. Reddidit causas, quare  gratia saluati sumus per fidem, et hoc ipsum non ex nobis, sed ex munere Dei, dicens: Ipsius enim factura sumus, hoc est, quod uiuimus, quod spiramus, quod intelligimus, et credere possumus, ipsius est, quia ipse conditor noster est. Et diligenter obserua, quia non dixerit, ipsius figuratio sumus atque plasmatio: sed, ipsius factura sumus. Plasmatio quippe originem de terre limo trahit: factura uero iuxta similitudinem et imaginem Dei sumpsit exordium. Quod in centesimo quoque octauo decimo psalmo simul positum diuersa significat: Manus tue fecerunt me, et plasmauerunt me . Factura primum locum tenet: deinde plasmatio. Et quia creationis, et conditionis nomen ad magna semper solet opera copulari, uerbi causa: illa urbs condita  est, et ab initio creatus est mundus, 578 et unusquisque sanctorum per uaria dogmata atque uirtutes, in semetipso mundus est totus: propterea nunc creati in Christo dicimur, et creati in operibus bonis siue que ipsi fecimus, uel facturi sumus, siue  in aliis creaturis, ad que nostra conuersatio transferenda est, ut que preparauit Deus, in illis ambulemus, spe magna iam nobis data, dum in his ambulaturi sumus, que Deus magnopere preparauit. Et quia semel ad nomen creature uenimus, et Sapientia in Prouerbiis Salomonis dicit se creatam initium uiarum Dei , multique timore, ne Christum creaturam dicere compellantur, totum Christi mysterium negant, ut dicant, non Christum in hac sapientia, sed mundi sapientiam significari: nos libere proclamamus, non esse periculum eum dicere creaturam, quem uermem, et hominem, et crucifixum, et maledictionem, tota spei nostre fiducia profitemur: maxime cum ex duobus uersiculis que precedunt, ipsa sapientia promittat se esse dicturam que  post secula sunt . Cum autem secula Christus fecerit, et que deinceps loquitur, ea sint que post secula dicturum se esse promiserit, ad incarnationis mysterium, non ad naturam Dei referenda sunt que sequuntur: licet in Hebreis codicibus non habeatur: [a 1Kb] Dominus creauit me initium uiarum suarum: sed, Dominus possedit me. Inter possessionem autem, et creationem multa distantia est: quia qui possidetur, is utique est atque subsistit, et [b 1Kb] est proprius, qui possidetur. Creator uero ille qui non erat antequam fieret: aut certe de eo quod erat, transfertur in aliud, sicut et nos nunc creati dicimur in Christo Iesu. Creati utique, non quia ante non fuimus, sed creati in operibus bonis. Quod Dauid quoque in psalmo quinquagesimo deprecatur, dicens: Cor  mundum crea in me, Deus . Et certe mundum cor ante peccatum habuerat, quando de eo Dominus loquebatur: Inueni Dauid filium Iesse secundum cor meum : sed ut ibi creatio instaurationem sonat: ita et in nobis et in Christo per singula opera et profectus, creatura atque conditio accipi potest: ut quotidie in credentibus, 579 quia uarie secundum merita diuersa montes dicuntur, et ualles, et colles, atque campestria, Christus creatus, natus et conditus sit.

 Propter quod memores estote, quia aliquando uos gentes in carne, qui dicebamini preputium, ab ea que appellatur circumcisio in carne manu facta: quoniam eratis illo tempore sine Christo, alienati a conuersatione Isrel, et peregrini testamentorum promissionis  [Al. repromissionis], spem non habentes, et sine Deo in mundo. Gentes Ephesios in carne uocans, ostendit in spiritu esse non gentes: sicut econtrario Iudei in spiritu gentes sunt, et in carne Isrelite. Quadrifariam igitur Iudei diuiduntur et gentes. Alii sunt in carne circumcisi, et in spiritu, qualis fuit Moyses et Aaron, Apostoli et Nathanel, cuius occultum Iudaismum Dominus intuens ait: Ecce  uere Isrelites, in quo dolus non est . Alii qui nec carne nec spiritu circumcisi sunt, qualis fuit Nabuchodonosor et Pharao, et hodie Barbararum et Romanarum gentium multitudo, que non credunt in Deum. Tertii, qui tantum in carne sunt circumcisi, et spiritum incircumcisum habent, ad quos propheta dicit: Circumcidimini Deo uestro, et nolite circumcidere carnem preputii uestri . Et alibi: Omnes gentes incircumcisi [Al. incircumcisa] carne: domus uero Isrel incircumcisi sunt corde . Extremi de quibus nunc dicitur: Quia aliquando uos gentes in carne, qui dicebamini preputium ab ea que dicitur circumcisio in carne manu facta, qualis hodie uniuersa est turba credentium, et totus e gentibus mundus est plenus. Ad distinctionem igitur  spiritualium gentium Iudeorum, Ephesii gentes uocantur in carne, quia secundum spiritum Isrelite sunt. Nam et in alio loco carneum Isrelem Scriptura commemorans ait: uidete Isrel secundum carnem : quia in spiritu non erat Isrel. Pulchre autem etiam uerba moderatus est: qui dicebamini preputium. Dicebamini, inquit, preputium, [c 1Kb] nec eratis, ab ea que dicitur circumcisio in carne manu facta. Non quo sit circumcisio, sed quo ipsa sibi hoc nomen assumat, et sit uere circumcisio manu facta, non spiritu. Simul et illud est attendendum quod nos quos sine Christo alienatos quondam a conuersatione 580 Isrel esse memorauit, et peregrinos a promissionibus et Testamento Dei: nunc postquam in Christum credidimus, sicut repromissiones  et testamenta eius accepimus, ita conuersationem quoque habere dicamur Isrel: quomodo conuersatio uniuersa legalis expletur in nobis, quia uidelicet lex spiritualis est, et magis circumcidamur, et sabbatizemus [d 1Kb] in spiritu, spirituales uictimas offerentes: illorum templo altarique destructis: nos Deo fructuum nostr orum decimas offeramus: nos immolemus agnum immaculatum, et accincti lumbos, expediti Pascha comedamus. Sicut enim circumcisio dicitur in carne manu facta: ita ad distinctionem eius intelligitur alia esse circumcisio, que non sit [Al. sicut], ut diximus, manu facta, sed spiritu. Quod autem ait: Spem non habentes, et sine Deo in mundo: non quo plures deos, antequam in Christum crederent, Ephesii non habuerint, atque uenerati  sint; sed quo qui absque Deo uero sit, nullum deum habeat. Et significanter additum est, sine Deo in mundo. Habebant quippe Deum, quem eos habituros Deus ante cognouerat, et apud prescientiam Dei non erant sine Deo, sed in mundo erant absque Deo.

 Nunc autem in Christo Iesu uos qui aliquando eratis longe, facti estis prope in sanguine Christi; ipse est enim pax nostra. Deus ubique est,  et totus ubique est, a quo quis potest separari, cum in eo sint omnia? et ipse per prophetam loquatur: Ego Deus appropinquans, et non de longe . Et Psalmista testatur: Si ascendero in celum, [a 1Kb] tu illic es: si descendero in infernum, ades . Cum igitur in eo sint omnia, procul tamen esse ab impiis dicitur iuxta illud: longe est Dominus ab impiis . Iste a quo impii longe sunt, uicinus est sanctis. Denique cum et ab Ephesiis esset procul, in sanguine Iesu prope eis factus est. Et diligentius intuendum, quod absque cruore Domini Iesu, nemo appropinquet Deo, quia ipse est pax nostra, dicens: pacem meam do uobis: pacem meam relinquo uobis . Quomodo enim sapientia sapientes facit, et iustitia iustos, et  sanctificatio sanctos, et uita uiuentes: sic et ipse pax nos facit esse pacatos, ut dicamus: 581 cum his qui oderunt pacem, eram pacificus . Si autem Christus credentium pax est, quicumque sine pace est, consequenter non habet Christum.

 Qui fecit utraque unum, et medium parietem macerie soluens inimicitiam in carne sua, legem mandatorum in dogmatibus euacuans: ut duo conderet in seipso in unum nouum hominem, faciens pacem, ut reconciliaret utrumque in uno corpore Deo, per crucem interficiens inimicitiam in ea, et ueniens euangelizauit pacem uobis qui longe eratis, et pacem his qui prope; quoniam per ipsum habemus accessum uterque in uno spiritu ad Patrem. Iste est medius paries et maceria, que utrumque a se populum  diuidebat. De quo et in Genesi in partu geminorum, obstetrix loquitur: Utquid propter te dirupta est sepis ? Postquam ergo sapientiam carnis que est inimica Deo , in sua Saluator carne destruxit, et precepta Legalia, euangelicis dogmatibus commutauit, ut de Iudeo atque gentili unum populum faceret Christianum, euangelizans nobis qui longe eramus, et reliquiis Iudeorum, qui de Isrel per apostolos crediderunt, pacem atque concordiam: tunc accessimus per ipsum ad Deum, et unum in spiritu Patrem nos habere cognouimus: completumque est illud quod in Euangelio Dominus loquebatur, dicens: Et fiet unus pastor et unus grex ; et iterum: Et alias oues habeo que non sunt de ouili isto, nos significans ex  gentibus congregandos. Inimicitia autem que in Saluatoris carne destructa est, etiam per crucem est interfecta. Scriptum est enim: ut reconciliaret utrumque in uno corpore Deo, per crucem interficiens inimicitiam in ea. Non ut in Latinis codicibus habetur,  in semetipso: propter Greci pronominis [b 41Kb] ambiguitatem: enim, et in semetipso, et in ea, id est, cruce intelligi potest, quia crux, id est, , iuxta Grecos generis masculini est. Lex quoque mandatorum subuersa est in dogmatibus: postquam circumcisio, et sabbatismus, qui relictus est populo Dei, et Pascha, et Pentecoste, et non apparere 582 in conspectu Dei uacuum, sunt altius intellecta quam resonant, et ab occidente littera recedentes, cepimus uiuificantem spiritum sequi. Quod autem ait: ueniens euangelizauit pacem uobis qui longe, hoc est, gentibus, et pacem his qui prope, hoc est, Iudeis, uidetur mihi de Isaia aliis [Al. his] uerbis testimonium protulisse, et Scripture sententia abusum quasi sua. Scriptum est quippe in eo: uias eius  uidi, et sanaui eum, et consolatus sum eum, et dedi ei consolationem ueram: pacem super pacem his qui longe erant, et qui prope . [c 1Kb] Et hec quidem iuxta uulgatam interpretationem dicta sint. Ceterum qui illud Apostoli legit, de Christo memorantis: Pacem faciens per sanguinem crucis sue, his que in terra erant, et his que in celis, et cetera que in eodem dicuntur loco, non putabit nos, qui iuxta spiritum Isrel uocamur fuisse longe: et Iudeos, qui tantummodo Isrel nuncupentur in carne, fuisse prope. Et hanc totam intelligentiam ad angelos uirtutesque celestes, et ad animas temperabit humanas: quod Christus in suo sanguine terrena et celestia copularit, que inter se antea dissidebant: et bonus pastor morbidam ad montes reuectans ouem,  fecerit esse cum ceteris; drachmamque que perierat, drachmis que salue fuerant copulauerit , et mandata legalia ad illa retraxerit dogmata, ad quorum typum et imaginem Moyses que essent in tabernaculo fabricanda, conspexit . Atque ita fieri, ut crux Domini non solum terre, sed et [d 1Kb] celo profuerit; non solum hominibus, sed et angelis; et omnis creatura Domini sui cruore purgata sit. Quod autem ait: Ut duo conderet in semetipso in unum nouum hominem, et quod magis uidetur superiori de Iudeis atque gentilibus sensui conuenire: sic sue intelligentie coaptabat, ut dicat hominem iuxta imaginem et similitudinem Dei factum, eamdem post reconciliationem formam recepturum, quam et nunc angeli habent, et ipse perdiderit. Nouum  autem hominem esse dicit, 583 qui quotidie renouatur, et habitaturus est in nouo mundo, quando erit celum nouum et terra noua , et bibiturus est calicem Iesu nouum in regno Dei , et cantaturus canticum nouum , et ueteris et noui Testamenti lectione gaudebit. Illud quoque quod alibi scribitur: Ecce facio noua que nunc orientur , sic sentiet, ut principium innouationis in presenti seculo fieri existimet. Ceterum perfectam consummatamque nouitatem, necdum in isto putet seculo posse compleri. Et quomodo nunc per speculum uidemus in enigmate, tunc autem facie ad faciem : sic et instaurationem noui hominis tunc plene perfecteque complendam, cum celestia terrenaque fuerint copulata, et in uno spiritu, et sensu eademque sententia, accesserimus ad Patrem. Nescio quid tale et in alia Epistola  prudentibus quibusque lectoribus Paulus subindicat, dicens: Hi omnes testimonium accipientes  fidei, non retulerunt promissionem, Deo pro nobis melius quid prouidente: ut non absque nobis consummarentur . Propterea et uniuersa creatura congemiscit nobiscum, qui in tabernaculo isto ingemiscimus, et condolet, qui a timore Dei in utero concepimus et dolemus, et prestolamur [Al. prestolatur] reuelationem filiorum Dei: ut de uanitate seruitutis, cui nunc subiecta est, liberetur, et fiat unus pastor et unus grex: et Oratio Domini compleatur dicentis: Fiat uoluntas tua sicut in celo et in terra .

 Ergo iam non estis peregrini et accole: sed ciues sanctorum, et domestici Dei, superedificati super fundamentum apostolorum et prophetarum, ipso summo angulari lapide Christo Iesu. In quo  omnis edificatio compaginata, crescit in templum sanctum in Domino. In quo et uos cedificamini in habitaculum Dei, in spiritu. Ad id quod supra dixerat: peregrini testamentorum et repromissionis, nunc respondet: ergo iam non estis peregrini et accole. Et ad illud quod premiserat, alienati a conuersatione Isrel, modo redit: Estis ciues sanctorum, et domestici Dei. Hic locus aduersus eos uel maxime facit, qui diuersas naturas nituntur introducere. Quomodo enim peregrini facti sunt ciues sanctorum, et quomodo domestici Dei fuerunt 584 quondam alienia conuersatione Isrel, si non potest uel in melius, uel in peius natura mutari? Quod autem sequitur: Aedificati super fundamentum apostolorum et prophetarum, magis priori quam secunde interpretationi conuenit,  in qua superius dixeramus, ante passionem Christi uicinum Isrel, et Gentes fuisse de longe. Hoc testimonio et contra Marcionem ceterosque ueteres hereticos, qui alium Legis, alium Euangelii predicant Deum, uti possumus. Si enim nequaquam peregrini  et accole, sed ciues sanctorum et domestici Dei superedificati sunt fundamento apostolorum et prophetarum, ipso summo angulari lapide Christo Iesu: in quo omnis edificatio compaginata, crescit in templum sanctum in Domino: in quo et Ephesii cedificantur in tabernaculum Dei in spiritu, unus est Deus, unius edificationis et templi, quod superedificatum est fundamento apostolorum et prophetarum. Quod si uniuersa edificatio compaginata, crescit in templum sanctum in Domino, omni labore nitendum est, ut fiamus illi lapides, de quibus scriptum est: Lapides sancti uoluuntur super terram . Et cum fuerimus uiui lapides, ex omni parte dolati, leues [Al. leues], politi nullam habentes scabredinem, edificemur in templum, et  fiamus habitaculum Deo. Condaturque in nobis arca testamenti custos Legis Domini, et Cherubim, scientie multitudo, et interiora pectoris nostri in nouum uocabulum transeant: dicamurque DABIR , quod nos oraculum, siue responsum possumus appellare, et ut contentiosius uerbum exprimamus e uerbo, , id est, locutorium dicere: ut cum Apostolo erumpamus in uocem: An experimentum queritis eius qui in me loquitur Christus ? Potest autem omnis edificatio super fundamentum apostolorum prophetarumque constructa, non solum nos, sed et celestes [a 1Kb] significare uirtutes, ut uniuersi pariter fiant habitaculum Dei in spiritu: incongruum quippe esse aiunt, ex hominibus edificationem compactam atque concordem crescere in  templum sanctum in Domino, fierique habitaculum Dei in spiritu; angelos autem et beatas quasque uirtutes, que in celestibus Deo 585 seruiunt, ab hac felicitate alienas existimari. Summus autem angularis lapis, qui populum utrumque contineat  Christus est Dominus noster, lapis precisus de monte sine manibus, de quo et Psalmista testatur, dicens: Lapidem quem reprobauerunt edificantes, hic factus est in caput anguli. A Domino factum est istud . Reprobatus quippe est a Phariseis, qui uidebantur 586 Legis habere notitiam, Deique templum legalibus edificare mandatis: et assumptus a Deo in angularem lapidem, ut duos parietes ipse medius contineret: et  per illum uterque populus ad Deum haberet accessum. Iste angularis lapis, non credentibus lapis offensionis est, et petra scandali: super quem qui ceciderit, quassabitur; super quem uero ipse corruerit, comminuet eum .



LIBER SECUNDUS.


 Secundum orationibus uestris, o Paula et Eustochium, ad Ephesios aggredimur librum: noua quoque  Romam munuscula transmissuri. Non quod hec dignetur legere doctorum senatus, et bibliothecis ueterum  ascribere: sed quod sancta Marcella idipsum fieri per Epistolas flagitet. Cuius ego quotiescumque studiorum, ingenii, laboris, recordor, toties me damno inertie, qui in monasterii solitudine constitutus, et illud presepe contra uidens, in quo uagientem paruulum festini adorauere pastores , id facere non possum, quod mulier nobilis inter strepentem familiam, et procurationem domus explet operis succisiuis. Qua propter et illam et uos, et si quis forte lecturi sunt, in commune precor, ut sciatis me non cogitatum diu limatumque proferre sermonem: sed ad reuelanda mysteria Scripturarum, uti uerbis pene de triuio, et interdum per singulos dies usque ad numerum mille uersuum peruenire, ut cepta in Apostolum explanatio, ipsius Pauli, cuius  Epistolas conamur exponere, orationibus compleatur.

 Huius rei gratia, ego Paulus uinctus Iesu Christi pro uobis gentibus: si tamen audistis dispensationem gratie Dei, que data est mihi in uobis. Quoniam secundum reuelationem cognitum factum est mihi mysterium, sicut prescripsi in modico; prout potestis legentes intelligere sensum meum in mysterio Christi. Quantum ad consequentiam sermonis textumque eloquii pertinet, ad id quod premisit: Huius rei gratia, ego Paulus uinctus Iesu Christi pro uobis gentibus, diligentissime perquirentes, nichil quod ei reddiderit, potuimus inuenire. Neque enim dixit, huius rei gratia ego Paulus hoc uel hoc feci, uel illud et illud docui: sed suspensa manente  sententia, transgressus ad alia est. Nisi forte ignoscentes ei, quod et ipse confessus est dicens: Et si imperitus sermone, non tamen scientia , sensuum magis in eo queramus ordinem, quam uerborum. Qui sic reddi potest: huius rei gratia, ego Paulus uinctus Christi Iesu, et uinctus pro uobis qui estis ex gentibus, cognoui mysterium, ut uobis quoque illud traderem: sicut in hac eadem Epistola ante paululum 587 sum locutus. Debetis autem audire dispensationem gratie Dei, que data est mihi in uobis qui estis ex gentibus, pro quibus et uinctus sum Iesu Christi. uinctum autem Iesu Christi Paulum esse pro gentibus, potest et de martyrio intelligi: quod Rome in uincula coniectus, hanc Epistolam miserit eo tempore quo ad Philemonem, et ad  Colossenses, et ad Philippenses in alio loco scriptas esse monstrauimus. uel certe [a 1Kb] quia in pluribus locis lectum est, uinculum anime corpus hoc dici, quo quasi clausa teneatur in carcere: dicimus propterea Paulum corporis nexibus cerceri, nec reuerti et esse cum Christo, ut perfecta in gentes per eum  predicatio compleatur. Licet quidam alium sensum in hoc [b 1Kb] introducant, quod Paulus predestinatus, et sanctificatus ex utero matris sue, ad predicationem gentium antequam nasceretur, postea uincula carnis acceperit. Puto autem quod et uitiosa in hoc loco elocutio sit. Pro eo enim quod debuit dicere: huius rei gratia, ego Paulus uinctus Iesu Christi pro uobis gentibus, cognoui mysterium, sicut et prescripsi in modico, prout potestis legentes intelligere, ait: huius rei gratia ego Paulus uinctus secundum reuelationem, cognitum factum est mihi mysterium, et reliqua. Si uero quis potest etiam iuxta sermonis et eloquii contextum docere, Apostolum fuisse perfectum, et in artis grammatice uitia non incurrisse, ille potius auscultandus est. Nos quotiescumque [c 1Kb] solecismos,  aut tale quid annotauimus, non Apostolum pulsamus, ut maliuoli criminantur, sed magis Apostoli assertores sumus, quod Hebreus ex Hebreis, absque rhetorici nitore sermonis, et uerborum compositione, et eloquii uenustate, numquam ad fidem Christi totum mundum transducere ualuisset, nisi euangelizasset eum non in sapientia uerbi, sed in uirtute Dei. Nam et ipse ad Corinthios ait: Et ego cum uenissem ad uos, fratres, ueni non in eminentia uerbi aut sapientie 588 annuntians uobis testimonium Dei . Et rursum: Et uerbum meum, et predicatio mea, non in suasoriis sapientie uerbis, sed in ostensione spiritus et uirtutis, ut fides uestra non sit in sapientia hominum, sed in uirtute Dei . Iste igitur qui solecismos in uerbis facit, qui non  potest hyperbaton reddere, sententiamque concludere, audacter sibi uindicat sapientiam, et dicit: Quoniam secundum reuelationem cognitum est mihi mysterium, sicut prescripsi in modico. uere enim si quis superiora huius epistole contempletur, uidebit ei reuelata mysteria, quorum partem quamdam modicam suo sermone perstrinxit: non tam totum quod nouerat proferens, quam ostendens ex modico quid taceret. Prout potestis, inquit, legentes intelligere sensum meum, siue sapientiam in mysterio Christi. Hoc est illud quod in prefatione diximus: nullam Epistolarum Pauli tanta habere mysteria, tam reconditis sensibus inuolutam, quos et Apostolus nosse se gloriatur, et nobis indicatos breuiter ostendit, ut attentius que sunt scripta, relegamus.

  Et [Al. quod] aliis generationibus non fuit notum filiis hominum, sicut nunc reuelatum est sanctis eius apostolis et prophetis in Spiritu, esse gentes coheredes, et concorporales, et comparticipes promissionis in Christo per Euangelium, cuius factus sum minister secundum donum gratie Dei, que data  est mihi iuxta operationem uirtutis eius. Mysterium Christi quod ex parte supra Apostolus exsecutus est, quomodo aliis generationibus fuerit ignotum, plenius retractandum uidetur: utrumne Abraham, Iacob et Moyses, Isaias, et ceteri prophete illud ignorauerint, an non? A quibus esse predictum aduentum Christi et uocationem Gentium, Scriptura commemorat. Abraham quippe uidit diem eius, et letatus est , et dicitur ei: Benedicentur in semine tuo omnes gentes . Et Iacob de eo qui oriundus esset ex Iuda prophetice loquitur: Et ipse erit exspectatio gentium . Moyses quoque maiores diuitias Aegypti thesauris, opprobrium Christi arbitratus est. 589 Et Isaias: Ecce, inquit, uirgo in  utero concipiet, et pariet . Et alibi: Erit uirga Iesse, et qui surget ad regnandum gentibus: in ipso gentes sperabunt . Et ne longum fiat, pauca de Psalmis dixisse sufficiat: Et adorabunt in conspectu eius omnes familie gentium . Et iterum: Omnes gentes seruient ei . Et adhuc manifestius de populo Isrel, et de Domino Saluatore: uisita uineam istam, et perfice eam quam plantauit dextera tua, et super filium quem confirmasti tibi . Cuius etiam corporis dispensatio in consequentibus indicatur: Fiat manus tua super uirum dextere tue, et super filium hominis quem confirmasti tibi . Aut igitur iuxta Montanum, patriarchas et prophetas in ecstasi locutos accipiendum, et nescisse que  dixerint: aut si hoc impium est  intellexerunt utique que locuti sunt. Et si intellexerunt, queritur quomodo nunc Paulus dicat, quod aliis generationibus non fuit notum, fuisse Christi apostolis reuelatum. Aut igitur illud est respondendum, quod caute Paulus signanterque testatus sit, filiis hominum ignotum fuisse mysterium, non filiis Dei, ad quos loquitur: Ego dixi: dii estis, et filii Excelsi omnes . Quod scilicet hi qui spiritum adoptionis acceperint, de quibus patriarche, et prophete fuerint, Dei scierint sacramentum. Aut si hoc non recipitur, et nimium uiolentum et coactum uidetur, illuc sermo transibit, ut dicat non definite et generaliter dixisse Paulum aliis generationibus  ignotum fuisse omnino Domini sacramentum: sed sic quomodo nunc reuelatum est sanctis eius et apostolis, nescisse patriarchas ueteres, et prophetas. Aliud est enim in spiritu uentura cognoscere, aliud ea cernere opere completa. Unde et Ioannes propterea maior prophetis omnibus dicitur : quia quem ceteri prophetauerunt, ipse conspexerit, et digito demonstrarit, dicens: Ecce Agnus Dei: ecce qui tollit peccata mundi . Iuxta quem sensum et illud exponi potest: Multi prophete et iusti cupierunt uidere que uidetis, et non uiderunt, et audire que auditis, et non audierunt . Hec utique uidere et audire cupiebant, que futura cognouerant. Quod si nesciebant uentura, quomodo desiderare poterant, que penitus ignorabant? Legimus in Regnorum libris, Dominum 590 Salomoni in somnio pollicentem atque dicentem: Pro eo quod petiisti a me uerbum istud, et non petiisti tibi dies multos, nec postulasti diuitias, nec animas inimicorum tuorum, sed petisti ut intelligeres, et audires iudicium: ecce feci [a 1Kb] uerbum tuum, et dedi tibi cor prudens et sapiens sicut tu [Al. tui] non fuit ante te, et post te non surget similis tibi . Et quomodo quidam putant apostolis Christi reuelatum esse mysterium, quod ignotum fuerit Salomoni, cum apostolis omnibus sapientiorem fuisse Salomonem, et retro patriarchis uox diuina  pollicita sit? qui de se quoque ipse loquitur confidenter: Deus docuit me sapientiam, et intellectum sanctorum cognoui . Necnon et Dauid de scientia occulti mysterii gloriatur, dicens: Incerta et occulta sapientie tue manifestasti mihi . Et ad eum qui sibi de sapientia supplaudebat, Deus loquitur per prophetam: Numquid tu sapientior es Daniele . Aut ille igitur de quo iam supra disseruimus, tenendus est sensus, ita patriarchas et prophetas, ut nunc apostolis reuelatum est, Christi ignorasse mysterium, quia aliud sit tenere quid manibus, aliud futurum in spiritu preuidere. Aut dicendum, quomodo non sunt similes facies faciebus, sic nec corda esse cordibus; et, iuxta Apostolum, diuersa esse carismata, alium  habere prophetiam, alium genera linguarum, alium dona curationum, alium opitulationes et gubernationes, illum esse sapientem, hunc fidelem, istum pollere scientia secretorum, illum simplici tantum fide esse contentum . Neque enim omnes in exemplum Salomonis de naturis bestiarum et uolucrum, et herbarum similiter sunt locuti, ut disputarent a cedro Libani, usque ad hyssopum, que exiit per parietem. Econtrario Salomon non ita forsitan uiderit, ut Moyses omnes species uictimarum, et culture Dei; nec ei facie ad faciem sit locutus Dominus, nec uasorum tantam uel habuerit, uel intellexerit supellectilem, quorum typum illi in monte Dominus ostendit . Et quomodo patriarche, et prophete habuerunt  aliqua que apostolos non habuisse credendum est: sic econtrario pro opportunitate temporis, et pro Euangelii predicatione, habuerunt apostoli magis notum mysterium Christi. Quod scierunt quidem et sancti antiquitus uiri, sed non ita ut apostoli, quibus predicandi necessitas incumbebat. 591 Quod est autem hoc mysterium, quod, sicut nunc, aliis generationibus non fuit reuelatum? Utique illud quod sequitur, esse gentes coheredes, concorporales, et comparticipes promissionis in Christo Iesu per Euangelium, cuius factus est Paulus minister, secundum donum gratie Dei, que data est ei iuxta  operationem uirtutis eius. Scio appositionem coniunctionis eius, per quam dicitur, coheredes, et concorporales, et comparticipes, indecoram facere in Latino sermone sententiam. Sed quia ita habetur in Greco, et singuli sermones, syllabe, apices, puncta, in diuinis Scripturis plena sunt sensibus, propterea magis uolumus in compositione structuraque uerborum, quam intelligentia periclitari. Gentes igitur coheredes sunt Isreli, siue quod melius arbitramur, Christo coheredes sunt, ut hereditas nostra Deus sit, et coheredes Christi. Quod et in alio loco scriptum est. Heredes Dei, coheredes autem Christi . Non quod aliqua inter nos possessio diuidatur; sed quod ipse Dominus sit hereditas nostra atque possessio. Dominus quippe, ait,  hereditas uestra est ; et alibi: Dominus pars mea, et hereditas mea . Concorporales autem illud significat, ut quemadmodum in uno corpore plura sunt membra: uerbi causa, oculi, manus, aures, pedes, uenter, et genua: et cum in uno sint corpore, habeant differentias suas, et pro se inuicem letentur, et doleant: sic licet diuersas habeant gratias, hi qui in Christo credidere, in uno tamen sint Ecclesie corpore conglobati. Et in superioribus quidem duobus uerbis, id est, in eo quod ait, coheredes et concorporales, poterat in uno corpore diuersum aliquid suspicari. Ex eo autem quod addidit: et comparticipes promissionis in Christo Iesu, omnis penitus diuersitas amputata est. Ubi enim una comparticipatio est, uniuersa  communia sunt. Pulchre etiam addidit, per Euangelium, cuius factus sum minister secundum donum gratie que data est mihi iuxta operationem uirtutis eius: ut Dei gratiam, non suum meritum demonstraret. Sciebat se namque persecutorem fuisse, et Christi Ecclesiam deuastasse, ex qua humilitate, arrogantie penitus crimen excluditur. Super qua nonnulli eum reprehendendum putant: quia sibi dixerit mysterium reuelatum, quod patriarchis et prophetis fuerit 592 ignotum. Numquam enim humilitatis discipulus, uerbis arrogantie intumesceret, Euangelium cuius minister est, non sui meriti dicens fuisse, sed gratie Dei. Qui uolunt prophetas non intellexisse quod dixerint, et [Al. sed] quasi in ecstasi locutos, cum presenti testimonio, illud quoque  quod ad Romanos in plerisque codicibus inuenitur, ad confirmationem sui dogmatis trahunt, legentes: Ei autem qui potest uos roborare iuxta Euangelium meum, et predicationem Iesu Christi secundum reuelationem mysterii temporibus eternis taciti, manifestati autem nunc per Scripturas propheticas, et aduentum Domini nostri Iesu Christi, et reliqua. Quibus breuiter respondendum est, temporibus preteritis tacitum Christi fuisse mysterium, non apud eos qui illud futurum pollicebantur, sed apud uniuersas gentes quibus postea manifestatum est. Et pariter annotandum, quod sacramentum fidei nostre, nisi  per Scripturas propheticas, et aduentum Christi non ualeat reuelari. Sciant igitur qui prophetas non intelligunt, nec scire desiderant, asserentes se tantum Euangelio esse contentos, Christi nescire mysterium, quod temporibus eternis gentibus cunctis fuerit ignoratum.

 Mihi infimo omnium sanctorum data est gratia hec, in gentibus euangelizare inuestigabiles diuitias Christi, et illuminare [a 1Kb] omnes que sit dispensatio mysterii absconditi a seculis in Deo qui uniuersa creauit. Non puto apostolum Paulum cum mentis sue concordasse secreto, ut uere omnibus [Al. ex omnibus] Sanctis infimum esse se dixerit: uerbi causa, his qui erant in Epheso, qui in Corintho, qui in Thessalonica, uel qui in toto orbe crediderant.  Quod cum humilitatis indicium sit, se omnibus Sanctis infimum dicere, mendacii est reatus, aliud in pectore clausum habere, aliud in lingua promere. Reperiendum ergo est argumentum, quo et Paulus uere omnibus sanctis [Al. omnium sanctorum] infimus fuerit, et tamen de apostolica non ceciderit dignitate. Loquitur Dominus in Euangelio ad discipulos: Qui uult in uobis maior esse, fiat omnium minor, et qui uult esse primus, sit omnium nouissimus . Quod Paulus opere complebat, dicens: Puto enim quia Deus nos apostolos nouissimos ostendit, quasi morti destinatos . Omnibus igitur qui se propter Christum infirmos esse cupiebant, apostolus Paulus infirmior erat, et idcirco maior. 593 Omnibus enim, inquit, illis plus laboraui, non  autem ego, sed gratia Dei, que mecum est. Propter quam humilitatem dum omnium sanctorum est infimus, data est ei gratia hec in gentibus, ut euangelizaret ininuestigabiles diuitias Christi, et doceret dispensationem mysterii absconditi a seculis in Deo, qui uniuersa creauit. Si ininuestigabiles diuitie Christi sunt, quomodo euangelizantur in populo? Si absconditum est a seculis mysterium in Deo, qua ratione per Paulum profertur in gentes? Sed ininuestigabiles et absconditum dupliciter sentiendum. Quod ininuestigabiles ante diuitie fuerint, et nunc post Domini aperte sint passionem. Aut certe que natura sua homini ininuestigabiles erant, he, Deo reuelante, sunt cognite. Quia aliud est ad secretum curiositate propria peruenire, quod postquam inuentum  fuerit, desinit esse ininuestigabile. Aliud propria diligentia illud nequaquam posse comprehendere, sed per gratiam cognoscere Dei, quod cum scieris, et ceteris quoque ostenderis, nichilominus ininuestigabile perseuerat, dum tibi quantum in te est, fuit antequam ostenderetur occultum. Diuitias Christi ininuestigabiles, ad ipsum quoque Christum loquens Psalmista testatur, dicens: Quam infinita multitudo bonitatis tue, quam abscondisti timentibus te . He bonitatis eius diuitie ab omnibus retro seculis abscondite fuerunt in Deo, qui creator est omnium. Ubi sunt Marcion et ualentinus,  et omnes heretici, qui alterum mundi, id est, uisibilium, et alterum asserunt in uisibilium conditorem? Hunc iustum esse dicentes, illum nescio quem semper ignotum: tantum bonum, qui Pater Christi sit. Ecce Deus, in quo mysterium Christi ab omnibus retro seculis [a 1Kb] absconditum fuit, Creator esse omnium predicatur. Ex quo ostenditur idem esse Deus noui et ueteris Testamenti. Potest autem mysterium a seculis absconditum et aliter 594 intelligi, quod ipsa illud secula ignorauerint, hoc est, omnes spirituales, et rationabiles creature que in seculis fuerunt. Seculum quippe frequenter pro his que in seculo uersantur, accipitur. Sicut Paulus ad Galatas loquitur dicens: Ut eriperet nos de presenti seculo nequam . Et in alio loco: Ut ostenderet  in uenturis seculis , pro eo quod est, his omnibus que in superuenientibus seculis futura erant.

 Ut innotesceret nunc principatibus et potestatibus in celestibus per Ecclesiam multiplex sapientia Dei secundum propositum seculorum, quam fecit in Christo Iesu Domino nostro. Iuxta donum gratie Dei, que data est Apostolo, ut euangelizaret ininuestigabiles diuitias Christi, et doceret in gentibus mysterium quod a seculis fuerat ignoratum: idcirco idipsum sacramentum ei est reuelatum, ut non solum gentibus, sed [b 2Kb] et principatibus et potestatibus per Ecclesiam manifesta fieret multiplex sapientia Dei, que iuxta propositum ueterum seculorum olim destinata, nunc consummata uidetur in Christo. Si autem principatibus et potestatibus in  celis, quas sanctas ministrasque Dei accipere debemus , ignota fuit multiplex sapientia Dei, que nunc eis per Ecclesiam reuelata est, quanto magis patriarchis et prophetis ignota fuit, quos supra non ignorasse mysterium Christi, sed ita ut apostolos, nescisse monstrauimus? Multiplex quippe sapientia Dei, que sermone Greco, , et ut ita dicam, multifaria, appellatur, per Ecclesiam Dei nunc et principatibus et potestatibus reuelata est. Quam olim Deus futuram in sua mente decreuerat, et nunc esse perfectam ex eo quod uidemus, agnoscimus. Crux itaque Christi non solum nobis, sed et angelis cunctisque in celo uirtutibus profuit, et aperuit sacramentum quod antea nesciebant. Denique  ad celum 595 cum corpore Deum reuertentem mirantur, et dicunt: Quis est iste qui ascendit de Edom,  fuluida uestimenta eius ex Bosor, sic [Al. hic] formosus in stola candida . Et in alio loco: Quis est iste rex glorie? Dominus uirtutum ipse est rex glorie . Non putemus igitur in Ecclesia esse simplicem fidem, sed multiplicem et multifariam esse sapientiam, ut non solum uaria sit, sed multa uarietate distincta. Respicis cunas Christi: uide pariter et celum. uagientem in presepe intueris infantem: sed angelos simul ausculta laudantes. Herodes persequitur, sed adorant Magi . Ignorant Pharisei, sed stella demonstrat. Baptizatur a seruo: sed uox desuper Dei intonantis auditur . Aquis mergitur: sed columba descendit, immo Spiritus in columba . Ad passionem uenit, et pati timet, uult transire calicem, et Petrum  quia calicem timebat, accusat. Quid hac stultitia prudentius, uarietate distinctius, sapientia obscurius, quam fecit Deus in Christo Iesu Domino nostro? Licet enim a plerisque secundum ordinem iuncturamque sermonis, et Ecclesia facta intelligi possit, et , id est, propositio quam nos genere neutrali in Latino sermone propositum habemus expressam: tamen sapientia magis in Christo facta potest resonare quam cetera. Fatuum quippe Dei sapientius est hominibus . Quod si in Christo secundum mysticos intellectus dicitur facta sapientia , intelligant Ariani frustra se de illo testimonio gloriari, in quo sapientia in initio uiarum Dei creatam se et genitam loquitur et fundatam. Et utique iuxta illos creata est, nata esse non potuit. Si  autem nata est, quomodo et fundata dicitur et creata?

 In quo habemus fiduciam, et accessum in confidentia per fidem eius. Nihil nobis ita potest ad Deum prebere fiduciam, et conscientie puritatem, de qua dicitur: Si conscientia nos non reprehenderit, confidentiam habemus ad Deum , nisi sermo, ueritas, sapientia, iustitia, que omnia intelliguntur in Christo. Quomodo igitur hec nobis tribuunt fiduciam ad Deum: sic et accessum, ut noster ad eum sensus accedat, et diligentius contempletur, et aliquid sibi de eius maiestate assumat et uindicet, et quasi de radiis solis, calorem quemdam splendoremque luminis mutuetur et dicat: Signatum est 596 super nos lumen uultus tui, Domine . Magnum est ergo non solum nos habere fiduciam, sed  etiam habere eam in confidentia. Nec tantum habere accessum, sed ut ipse firmior sit accessus, habere  illum in confidentia, cuius fiducie atque accessus, principium et origo, fides in Christo est. Qui igitur omnia ratione et ordine facit, iste credit in Christum sermonem atque rationem: qui sapientiam potuerit comprehendere, credit in Christum sapientiam: qui intellexerit ueritatem, credit in Christum ueritatem: qui iuste uixerit, credit in eum iustitiam. Nec opus est plura dicere, cum frequenter mihi necessitas incubuerit de Christo similiter disserendi.

 Propter quod peto, ne deficiatis in tribulationibus meis pro uobis, que est gloria uestra. Id quod nunc Latinus translator expressit, ne deficiatis, potest iuxta Greci sermonis ambiguitatem et ita legi, ne deficiam. Ut sit sensus: Propter quod peto, ne deficiam in tribulationibus meis pro uobis,  etc. Hoc est ergo quod Apostolus rogat, et a Domino magnopere deprecatur, ne deficiat in pressuris suis. uidebat quippe se de Ierusalem usque ad Illyricum Euangelium predicasse, isse Romam, ad Hispanias, uel perrexisse, uel ire disponere . Totus mundus ad doctrinam ipsius de potestate principis tollebatur: deserebantur idola, et cultoribus templa deserta squalore et sordibus replebantur. Ob quam causam omnis exercitus demonum, omnis turba inimicarum fortitudinum, contra ipsum facto cuneo dimicabat, ut per tribulationes et angustias, Euangelium Christi desineret predicare, et lassus aliquando requiesceret. Hoc est itaque quod ait: Peto, ne deficiam in tribulationibus meis pro uobis. Totum enim quod patior, quod tribulor, quod coarctor,  uestre salutis est causa, dum uobis Euangelium annuntiare desidero: que tribulationes mee, uestra est gloria. Porro quasi imperitus locutus est, ut plurali tribulationum numero, gloriam subiungeret singularem, et diceret: In tribulationibus meis pro uobis, que est gloria uestra, pro eo quod est, que sunt tribulationes gloria uestra: nisi forte quis altius et per hyperbaton, uel ad fiduciam, uel ad accessum, uel ad fidem hoc existimet esse referendum, et dicat, in quo habemus fiduciam, 597 et accessum, et fidem. Que fiducia, accessus et fides, uestra est gloria. Sed magis superior sectandus est sensus. Potest autem secundum id quod Latinus expressit: Propter quod peto, ne deficiatis in tribulationibus meis pro uobis, que est gloria uestra,  illud exponi quod pro Ephesiis petat, ne in pressuris apostoli lassescant atque deficiant. Siquidem et ea que sequuntur, huic sensui magis congruunt: Propterea curuo genua mea ad Patrem Domini nostri Iesu Christi, ut det uobis secundum diuitias glorie sue uirtute confortari. Necessariam quippe habebant fortitudinem, ne in tribulationibus uincerentur. Dicat aliquis: Si fuissent Ephesi in angustiis constituti,  recte Paulus pro eis potuerat deprecari, ne deficerent atque lassescerent: nunc uero ridiculum est, Paulo in tribulationibus posito, rogare cum, ne Ephesi in suo labore deficiant. Sed et ad hanc questiunculam dissoluendam, illud sumetur exemplum: Tentationem uestram in carne mea non spreuistis, neque abiecistis. Ostenditur siquidem in hoc dicto, quod in carne Pauli aliis sit nata tentatio. Consideremus totius mundi homines , et uidebimus hac eos uel maxime questione tentari, quare sanctis uiris et Deo seruientibus, multa aduersa eueniant, et contra scelerati, impii, parricide floreant, uigeant, sint diuites et potentes. Quorum uerba sub sua persona Dauid exprimens ait:  Quam bonus Deus Isrel rectis corde. Mei uero pene moti sunt pedes: pene effusi sunt gressus mei. Quoniam emulatus sum super iniquis, pacem peccatorum uidens , et reliqua. Super que infert: Ego autem dixi: ergo sine causa iustificaui cor meum, et laui inter innocentes manus meas, et factus sum flagellatus tota die. Non itaque mirum est, si pluribus Paulo angustiis in Epheso, et in Asia coarctato, Ephesi tentabantur, et habebant necessarium orationum eius auxilium, ne deficerent in pressuris eius. Quod autem in Epheso et in Asia fuerit Apostolus plura perpessus, scriptum est quidem et in Actibus apostolorum: 598 sed magis de ipsius Pauli Epistolis discimus, in quibus ait: Si iuxta hominem ad bestias pugnaui in Epheso, quid mihi prodest,  si mortui non resurgunt ? Et in secunda ad Corinthios: Nolo uos ignorare, fratres, de tribulatione nostra, que facta est in Asia: quia super modum, super uirtutem aggrauati sumus, ita ut desperaremus etiam uiuere: sed ipsi in nobismetipsis responsum mortis habuimus, ut non confidentes essemus in nobis, sed in Deo qui suscitat mortuos, qui de talibus mortibus liberauit nos, et liberat: speramus autem, quia et liberaturus sit . Quantum putas eum tribulationum pondus urgebat, ut diceret: qui de tantis et talibus mortibus liberauit nos? Recte igitur petit, ne deficiat fides Ephesiorum in pressuris suis atque angustiis, quas propterea patitur, quia Ephesiis Euangelium predicabat. Que quidem pressure apud incredulos pene sunt, apud fideles  gloria atque uictoria, quia uicisse, est aduersariis in angustiis non cessisse.

 Propterea curuo genua mea ad Patrem [a 23Kb] Domini nostri Iesu Christi, ex quo omnis paternitas in celis, et in terra nominatur. Quomodo in superioribus demonstratum est, ad effigiem corporalium luminum esse oculos spirituales: sic nunc intelligendum, alia esse exterioris hominis genua, alia interioris.  Etenim illud quod dicitur in Isaia: Confortamini manus dimisse, et genua dissoluta . Et in alio loco ipse Apostolus: Ut in nomine, inquit, Iesu, omne genu flectatur, celestium, terrestrium, et infernorum , non ad genua corporis, sed ad subiectionem mentis et inclinationem anime, cordisque obsequium pertinet, terre se cequantis, ut Psalmista quoque canit, dicens: Adhesit pauimento anima mea . Res enim spiritualis et incorporea anima, rei corporali pauimento quomodo potuit adherere? Esto quippe in nomine Iesu flectant genu terrestria: numquid et angelos ceterasque uirtutes, que in celestibus perseuerant, possumus affirmare speciem habere corpoream, ut in nomine eius flectant genu? uel apud inferos animas uinculis  corporis liberatas, genu quod non habent, esse flexuras? Quomodo 599 igitur quicumque subiectus est Saluatori, flectere ei genu dicitur: sic qui peccati seruus est, et habet spiritum seruitutis iterum in timore, genu scribitur flexisse peccato. Derelinquit mihi, ait Dominus, septem millia uirorum, qui non curuauerunt genua ante Baal , idolo scilicet atque peccato. Qui fornicator est, et per lupanaria scortaque discurrit, libidini flectit genu suum. Qui furiosus, flexo adorat iram genu. Qui mammonam suspicit, et Deus eius est uenter, flectit genua auaritie atque luxurie. Et quid me necesse est singula peragrare? Toties diabolo flectimus genu, quotiescumque peccamus. Hec autem spiritualiter exponentes, non statim iuxta litteram orandi consuetudinem  tollimus, qua Deum genu posito suppliciter adoramus, et fixo in terram poplite, magis quod ab eo poscimus, impetramus. Legimus enim et Paulum in littore sic orasse, et geniculationes in oratione preceptas . Sed sicut illud edificat simplices: sic ueram geniculationem esse docemus in animo; quia multi corporale flectentes genu, anime, nequaquam poplitem curuauerunt. Et contra, alii erecto Deum corpore deprecantes, magis se animo curuauerunt. Porro quod sequitur, ad Patrem ex quo omnis paternitas in celis, et in terra nominatur, non ut in Latinis codicibus additum est, ad Patrem Domini nostri Iesu Christi, sed simpliciter, ad Patrem, legendum, ut Dei Patris nomen, non Domino nostro  Iesu Christo, sed omnibus creaturis rationabilibus  coaptetur. Querendum ergo quomodo ex Deo Patre omnis paternitas in celis et in terra sit nominata. Et simul antequam aliquid retractetur, notandum, quod non dixerit, ex quo omnis paternitas in celis et in terra nata est, uel creata; sed, ex quo omnis paternitas in celis et in terra nominatur. Aliud est enim appellationem paternitatis mereri, aliud nature habere consortium, paternitatem que in Greco , in 600 Hebreo MESPHATH , id est, cognatio, uel familia dicitur, legimus et in Numeris: Tollite, inquit, summam omnis synagoge Isrel, iuxta cognationes et populos, secundum domos paternitatum, iuxta numerum nominum eorum . Et post paululum : Hi sunt electi synagoge principes tribuum, iuxta paternitates suas duces Isrel. Et  rursum de tribu Leui: Et locutus est Dominus ad Moysen in deserto Sina, dicens: Numera filios Leui, secundum domos paternitatum suarum, secundum populos eorum, secundum cognationes eorum: omne masculinum a mense uno et supra, considerate eos . Hec de populo Isrel, et de sacerdotali ac Leuitica tribu. Ceterum mecum ipse pertractans, ubi de gentibus [a 1Kb] paternitatum uocabulum legerim, nunc interim aliud non inuenio, nisi uicesimi primi psalmi testimonium, in quo scriptum est: Et adorabunt in conspectu eius omnes patrie gentium ; et [b 2Kb] uicesimi octaui: Afferte Domino patrie gentium: afferte Domino filios arietum . Quomodo ergo Deus essentie sue nomen atque  substantie, etiam ceteris impertit elementis, ut ipsa quoque esse dicantur, non quo secundum naturam sint  sed ut esse dicantur, habent Dei bonitate donatum: sic et paternitatis nomen ex semetipso largitus est omnibus. Quod ut manifestius fiat, Scripturarum testimonium proferam [Al. proferant]. Loquitur in Exodo Dominus: Ego sum qui sum ; et: Hec dices filiis Isrel: Qui est, misit me ad uos. Numquid solus Deus erat, et cetera non erant? Utique angeli, celum, terra, uel maria, et ipse Moyses, cui Dominus loquebatur, et Isrel, et Aegyptii, ad quos, et contra quos princeps et aduersarius mittebatur, et erant. Et quomodo nomen commune substantie,  sibi proprium uindicat Deus? illa, ut diximus,  causa: quia cetera ut sint, Dei sumpsere beneficio. Deus uero qui semper est, nec habet aliunde principium, 601 et ipse sui origo est, sueque causa substantie, non potest intelligi aliunde habere quod substitit. Nam et in igne aliud est calidum, aliud calefactum. Ignis absque calore intelligi non potest. Cetera que ex igne calefiunt, calorem illius mutuantur, et paulatim si ignis abscesserit, calore tenuato, redeunt in naturam suam, et nequaquam calida nuncupantur. Iuxta hunc sensum et in Euangelio dicitur ad eum qui Saluatorem non quasi Dei Filium, sed quasi magistrum bonum putabat: Quid me appellas bonum? nemo est bonus, nisi unus Deus . Et certe terram bonam legimus , et hominem , et pastorem  bonum ; sed nemo iuxta naturam bonus, nisi solus Deus. Cetera ut dicantur bona, bonitate illius consequuntur. Sicut ergo solus bonus, bonos facit, et solus immortalis, immortalitatem tribuit, et solus uerus, ueritatis nomen impertit: ita et solus Pater, quia Creator est omnium, et uniuersorum causa substantie, prestat ceteris ut patres esse dicantur. De terrenis celestia contemplemur: Adam quem primum plasmauit Deus, et Creator ipsius, et Pater fuit, certe Deo Patri scit se debere quod substitit. Rursum hi qui geniti sunt ex Adam, patrem illum intelligunt, ex quo orti sunt. Unde et in Euangelio secundum Lucam, cum paulatim a Christo Dauid, et Abraham retrorsum esset generatio supputata, ad extremum Scriptura ait: Filii Seth, filii  Adam, filii Dei ; ut paternitatis in terra uocabulum, a Deo primum ortum esse monstraret. Queritur uero quam ob causam, et in celis ab eo omnis paternitas appelletur. Quomodo nos, qui non sumus de genere Abraham, si fidem illius habuerimus, filii uocamur Abraham: patriarchas quoque et prophetas  nostros patres dicimus: ita puto et angelos, ceterasque uirtutes habere principes sui generis in celestibus, quos patres gaudeant appellare. Archangelus enim, nisi angelorum dici non potest, et dominatio, et principatus, et potestas, 602 nisi inferiores subiectos habeant, non uocantur. Potest ergo et hoc dici, ex eo quod Deus Pater Domini nostri Iesu Christi iuxta substantiam Pater  est, et unigenitus non est adoptione Filius, sed natura: cetere quoque creature paternitatis nomen adoptione meruerunt. Quidquid autem de Patre et Filio dicimus, hoc sciamus dictum esse de Spiritu sancto. Nam et Saluator noster Patrem esse se nouit, dicens: Fili, dimittuntur tibi peccata ;  et: Filia, fides tua te saluam fecit ; et: Filioli mei, adhuc modicum uobiscum sum ; et per Spiritum sanctum, iusti quique adoptantur in filios. ualentinus seculorum suorum [a 15Kb] probolas atque coniugia, ex hoc uel maxime loco confirmandas putat: nequaquam intelligens, ut supra diximus, ad similitudinem Dei Patris, et in celo, et in terra, paternitates non fieri, sed appellari.

 Ut det uobis, secundum diuitias glorie sue, uirtute confortari per spiritum eius in interiorem hominem: habitare Christum per fidem in cordibus uestris: in caritate radicati et fundati: ut possitis comprehendere cum omnibus sanctis que sit latitudo, et longitudo, et profundum, et altitudo: Scire etiam supereminentem scientie caritatem Christi,  ut impleamini in omni plenitudine [Al. omnem plenitudinem] Dei. Propterea, inquit, curuo genua mea ad Patrem, ad cuius similitudinem omnis in celo et in terra paternitas nominatur, deprecans eum atque obsecrans, ut tribuat uobis uirtutem glorie sue, id est, maiestatis sue habere consortium: uosque roboret atque confirmet per Spiritum sanctum: quia nulla fortitudo absque Spiritu sancto est: Roboret autem atque confirmet in interiorem hominem. Non enim corporis uires, sed anime querimus: nec exteriorem, sed interiorem hominem cupimus roborari: ut postquam habitauerit Christus in interiore homine, in ipsius interiori hominis habitet principali, id est, in cordibus nostris: nequaquam per cuncta eius membra discurrens, sed in rationabili  eius habitans: et in eo domicilium, sedemque suam ponens. 603 Hoc autem totum per fidem fiet, si credamus in eum. Quamobrem ait: Habitare Christum per fidem in cordibus uestris. Habitatio autem ista que per exordium fidei fabricatur, radices et fundamentum in caritate habet: ut quoniam Dei agricultura sumus, Dei edificatio , omnia in caritate succrescant atque edificentur. Cum autem radicati et fundati in caritate , in interiore homine habitare Christum tota mentis fiducia nouerimus: tunc incipiemus cum ceteris sanctis etiam ad illa nos tendere: ut sagaci animo comprehendamus que sit latitudo, et longitudo, profundum, et altitudo: et non solum hoc, sed etiam supereminentem scientie caritatem Christi scire  cupiemus; ut postquam hec omnia fuerint in nobis ordine et ratione completa, tunc impleamur [b 1Kb] in omnibus plenitudine Dei. Latitudinem et longitudinem, profundum et altitudinem, de corporalibus ante discamus, ut per ea ad spiritualia transire ualeamus. uerbi gratia, sit latitudo celi istius et  terre, id est, totius mundi, ab Oriente usque ad Occidentem: longitudo, a Meridie ad Septentrionem: profundum, in abyssis, et in inferno: altitudo, que supra celestia sublimatur. Sed quoniam a plerisque iuxta Ecclesiasten , celum affirmatur rotundum, et in sphere modum uolui. Nulla autem rotunditas, latitudinem et longitudinem habet, altitudinem quoque et profundum; sed ex uniuersis partibus cequalis est, necessitate compellimur, altitudinem, angelos intelligere superasque [Al. supernasque] uirtutes. Profundum uero inferos, et que infra eos sunt. Longitudinem autem et latitudinem, media que inter superos inferosque consistunt. Et quia consequens est, aut superis aliquem, aut inferis esse uicinum, quecumque incipiunt ad meliora  proficere, et ad celestia, et ad alta consurgere, longitudo appellentur. Que uero inferiori parti proxima sunt, et ad uitia delabuntur, his latitudinis nomen impositum sit. Lata quippe et spatiosa uia, que ducit ad mortem . Hec uniuersa, et in cruce Domini nostri Iesu Christi intelligi queunt. Ascendens quippe in altum, captiuam duxit captiuitatem : et descendit in inferiora 604 terre. Et post altitudinem et profundum, in omnem terram exiit predicatio crucis. Atque ita et altitudinem, et profundum, et longitudinem, et latitudinem tenet. Nec mirum si crux Christi uniuersa possideat, cum etiam si quis crucifixus fuerit cum Christo, eamdem habeat potestatem. Sciet quippe primum latitudinem ab inferioribus incipiens,  et minora cognoscens. Deinde longitudinem, eos qui in terra positi, ad sublimia et alta festinant. Post hec profundum, aduersarias contrariasque uirtutes, que contra nos in hoc mundo bellum gerunt. Et ad extremum altitudinem: quia postquam notitiam earum habentes, fecerimus nobis eas esse sub pedibus: tunc merebimur ad alta et excelsa conscendere. Nec putandum in hoc finem laboris nostri esse, ut radicati et fundati in caritate, possimus comprehendere cum omnibus sanctis, que sit latitudo, et longitudo et profundum, et altitudo, nisi etiam omni studio nosse cupiamus, eminentem scientie caritatem Christi, ut non simplex caritas, sed supereminens nota sit nobis: nec iste sit terminus habere notitiam supereminentis caritatis Christi,  nisi addamus et aliud, ut supereminentem caritatem scientie consequamur. Ex quo animaduertendum, quia grandem et immensam Christus scientie habeat caritatem, id est, eorum qui se scire desiderant, qui in lege eius meditantur die ac nocte, qui uerba uertunt in opera, et quod ore meditantur, consummant manu. Qui autem talis est, ut dignus sit per scientiam suam habere Christi supereminentem caritatem, ille nichil debet aliud preter scientiam cogitare. Atque ita implebitur in omni plenitudine Dei: non solum in presenti seculo, sed  etiam in futuro: ut qui nunc plenus esse cepit in studio per lectionem, postea perfectius impleatur Deo, qui est plenitudo omnium, se complente.

 Ei autem qui potest super omnia facere abundantius quam petimus aut intelligimus, secundum uirtutem que operatur in nobis, ipse gloria in Ecclesia, et in Christo Iesu, in omnibus generationibus [Al. omnes generationes] seculi seculorum, Amen. Ad id quod supra dixerat: Propterea curuo genua mea ad 605 Patrem: ex quo omnis paternitas in celis et in terra nominatur: ut det uobis secundum diuitias suas uirtute confortari, et reliqua, nunc infert: Ei autem qui potest super omnia facere abundantius quam petimus, aut intelligimus, hoc ostendens, se quidem iuxta imbecillitatem hominis postulasse, que eis conducibilia  uidebantur: ceterum quantum ad rei ipsius pertinet ueritatem, plus Deum ualere tribuere, quam rogatur, et spes nostras uinci effectibus: quia secundum id quod oportet orare, nescimus, et sepe contra nos petimus, estimantes esse pro nobis. Quanto enim melius erat fornicatori egrotare, et debilitate torqueri, quam Christi templum facere membra meretricis? potens est ergo Deus, non solum super id quod petimus, sed etiam super id quod intelligimus, tribuere. Euenit interdum, ut sensum nostrum non exprimamus in uocem, et mentem uerba non explicent, tacitoque cogitatu gemitibus inenarrabilibus, ut ipse Apostolus ait, nescio quid, quod dicere non possumus, deprecemur. Prestabit igitur super quam petimus, aut intelligimus, secundum eam uirtutem  que operatur in nobis: ut quomodo nunc non iuxta meritum nostrum, sed supra uota dat nobis aliqua, que nec petere ausi fuimus, nec si petissemus, estimauimus nos mereri: ita et cetera tribuat, que nec mens potest cogitare, nec lingua proferre. Ipsi itaque Deo sit gloria: primum in Ecclesia que est pura, non habens maculam neque rugam, et que propterea gloriam Dei recipere potest, quia corpus est Christi. Deinde in Christo Iesu, quia in corpore assumpti hominis, cuius sunt uniuersa membra credentium, omnis diuinitas inhabitet corporaliter. Que quidem gloria non in presens tantum tempus extenditur, et futuris seculis terminatur; sed in omnes generationes, et seculum seculorum, ineffabili eternitate permanet, crescit, augetur.

 606  Obsecro itaque uos ego uinctus in Domino, ut digne ambuletis uocatione qua uocati estis. Potest et in Christi uinculis, et in carcere pro martyrio constitutus hec scribere: melius autem est, si uinctum Domini [Al. addit nostri] in Christi caritate dicamus. Cuius rei et Clemens ad Corinthios [a 42Kb] testis est scribens: uinculum caritatis Dei quis poterit enarrare  Et in primo Regnorum libro legimus: Factum est post uerba hec, colligata est anima Ionathe cum anima Dauid . Et propheta de apostolis:  Post te, inquit, sequentur uinctis ferre manibus . Qui enim Christum diligunt, sequuntur eum caritatis uinculis colligati. Est et alia expositio, que recipienda sit, necne, erit in potestate lectoris: uinculum anime, corpus hoc dici, et quia Paulus ob ministerium Euangelii corpus hoc acceperit, consequenter Christi uinctus sit appellatus. Corpus hoc uinculum dici, et eos qui in corpore uincti sunt, uinctos terre appellari, Ieremias quoque in [a 2Kb] secundo alphabeto testatur, dicens: Ut humiliaret sub pedibus suis omnes uinctos terre . Et alibi hoc ipsum legimus ex Christi persona, dicentis: His qui erant in uinculis, exite, et qui in tenebris, reuelamini . Potest quidem uinculum hic peccati, et tenebras ignorantie, aduentu et predicatione  Christi propheta ostendere dissolutas. Sed et superior sensus habet locum: quod uinculum, corpus sit, et tenebre, terrena hec habitatio, ubi sunt rectores tenebrarum, et montes tenebrosi, ad quos pedes prohibemur offendere. Quod autem ait: Ut digne ambuletis uocatione qua uocati estis. Digne uocatione ambulare credendus est, qui ingreditur per eum qui dicit: Ego sum uia , et non declinat, neque ad dextram, neque ad sinistram, auertit pedem suum ab omni uia mala , completurque in eo: A Domino gressus hominis diriguntur .

 Cum omni humilitate et mansuetudine, cum patientia. Qui terram et cinerem esse se nouit, et post paululum in puluerem dissoluendum, numquam  superbia 607 eleuabitur. Et qui Dei eternitate perspecta, breue et pene ad puncti instar humane uite spatium cogitarit, ante oculos suos semper habebit interitum, et erit humilis atque deiectus. Corruptibile enim corpus aggrauat animam, et terrenum hoc tabernaculum, sensum opprimit multa curantem . Propter quod cum omni humilitate dicamus: Domine, non est exaltatum cor meum, neque elati sunt oculi mei . Omnis autem humilitas, non tam in sermone, quam in mente est, ut humiles nos esse conscientia, nouerit, numquam nos uel scire, uel intelligere, uel esse aliquid estimemus. Mansuetudo quoque illa est, que nulla passione turbatur: et specialiter ira et furore non rumpitur. Quam qui habuerit, beatitudinem, que  Domini uoce promissa est, consequetur: ut possideat terram, id est, imperet corpori suo, domineturque  subiecto; et hec sit eius prima hereditas, in carne non carnaliter uiuere. Nonnulli rugata fronte, demisso supercilio, uerbisque trutinatis, auctoritatem sibi doctorum, et iudicum uindicant. Non quo ipsi dignum aliquid arrogantia nouerint: sed quo simplices quosque fratrum, sui quedam uideant comparatione nescire.

Sufferentes inuicem in caritate. Si quis intelligit quid sit, sufferentes inuicem in caritate, non putabit in sanctos uiros hoc conuenire mandatum: uerum in eos qui sunt in uirtutum initiis constituti. Sancti quippe non habebunt [Al. habent] quod inter se inuicem sufferant: sed hi qui quasi homines aliqua adhuc passione superantur. Nec mirum si Ephesi hec audiant, cum in multitudine credentium sint  aliqui qui adhuc inuicem sufferre se debeant. Hoc ipsum mihi uidetur significare et illud quod ad Galatas scribitur: Alterutrum onera uestra portate . Possumus ergo utrumque testimonium et aliter interpretari: ut uel alterutrum onera portare, uel sufferre inuicem in caritate, et eos complere dicamus, qui diuites sunt, et inopiam pauperum subleuant. Si quis egrotanti fratri prebet obsequium, suffert eum in caritate. Si quis in celibatu beatam transigens uitam, alium qui et uxorem habet et liberos, et seipsum uix potest pascere, adiuuerit, et utcumque potest, fuerit consolatus, alienum onus portasse 608 laudabitur. Est qui matrem uel sororem uiduam cernens egestate tabescere, non potest adiuuare: huic si quis porrexerit manum, sustinuit  eum in caritate. Siue autem superiorem sensum, siue posteriorem sequamur: nec peccantem fratrem, nec inopem consolatur, qui non habet caritatem, et contemnit uerba Apostoli commonentis: Debemus autem nos, qui fortiores sumus, infirmitates imbecilliorum portare, et non nobismetipsis placere .

 Solliciti seruare unitatem spiritus in uinculo pacis. Unum corpus, et unus spiritus, sicut et uocati estis in una spe uocationis uestre. Ephesiis qui iam unitatem Spiritus sancti fuerant consecuti, recte dicitur: solliciti seruare unitatem spiritus in uinculo pacis. Qui enim quid habet, seruandi illi sollicitudo precipitur. Qui autem non habet, studium illi ut habere ualeat, imperatur. Hic locus uel maxime aduersum  hereticos facit, qui, pacis uinculo dissipato atque corrupto, putant se tenere spiritus unitatem:  cum unitas spiritus in pacis uinculo conseruetur. Quando enim non idipsum omnes loquimur, et alius dicit: Ego sum Pauli, ego Apollo, ego Cephe , diuidimus spiritus unitatem, et eam in partes ac membra discerpimus. Nec statim aliquis illud opponat: Quomodo ergo diuerse sunt gratie, et uaria carismata, cum unitas custodienda sit spiritus? Sunt quidem uarie donationes, sed in eodem spiritu: et diuersa ministeria, sed idem Dominus: et multiplices operationes, sed ipse Deus qui operatur omnia in omnibus . Quod autem ait: Unum corpus, et unus spiritus, uel simpliciter unum corpus Christi intelligitur, que est Ecclesia, uel certe quod ex uirgine est dignatus assumere: ne illum quidem putent toties corporatum, quoties  in ueteri apparuit Testamento. Et unus Spiritus sanctus: unus quippe largitor, et sanctificator est omnium. uel certe unum corpus, ad uitam refertur et opera que Grece dicuntur : et unus spiritus. ad scientiam et contemplationem, que proprie uersatur in corde, et ab illis appellatur . Cum ergo membrum quis fuerit Ecclesie, nec ab uno eius spiritu separatus, consequenter erit in una spe uocationis. Queritur quomodo una spes uocationis sit: cum apud Patrem diuerse 609 sint mansiones. Ad quod, unam spem uocationis, regnum celorum, quasi [a 1Kb] unam domum Dei Patris esse dicemus [Al. dicimus], et in una domo uarias mansiones. Alia enim gloria solis, alia lune, alia stellarum . Aut certe illud subtilius indicatur, quod in fine  et consummatione rerum in pristinum statum restituenda sint omnia, quando omnes unum corpus [b 1Kb] efficiemur, et in uirum perfectum reformabimur: et oratio pro nobis Saluatoris implebitur: Pater, da, ut quomodo ego et tu unum sumus, sic et isti in nobis unum sint . Non ignoro in eo quod nunc exposui: solliciti seruare unitatem spiritus in uinculo pacis, Spiritum a plerisque non sanctum accipi, sed affectum mentis atque sententiam, iuxta quam omnium credentium erat anima et cor unum . Et ab Apostolo uirgini precipitur: Ut sit sancta et corpore et spiritu : carnis uidelicet opere, et mentis affectu. Sed et generalis explanatio ad specialem interpretationem trahi potest, quod seruet unitatem spiritus in uinculo pacis,  qui non rapiatur omni uento doctrine, neque in morem stulti quasi luna mutetur , nunc diabolo seruiens, nunc Deo. Habeat uero unum corpus bonorum operum, et semper carnem suam Deo templum exhibeat. Et unum spiritum: eadem semper sentiens: in una spe uocationis, ut nequaquam de repromissionibus ambigens, in resurrectione et restitutione omnium, solida mente confidat.

 Unus Dominus, una fides, unum baptisma, unus Deus et Pater omnium, qui super omnes, et per  omnes, et in omnibus. Quomodo alia est fides a baptismate, Deo et Domino: sic baptisma, Dominus et Deus, alia sunt a tribus singulis, que pariter nominantur. Hoc autem dico propter Sabellium, qui eumdem Deum Patrem arbitratur et Filium, confunditque personas, dum eamdem diuinitatem in utroque deprehendit. Ecce manifestissime unus Dominus Filius, et unus Deus Pater uocantur. Quod ad Corinthios quoque plenius scriptum est: Sed nobis unus Deus Pater, ex quo omnia, et unus Dominus noster iehsu Christus, per quem omnia, et nos per ipsum . Sicut enim 610 Deo Patri non adimit Filius ne Dominus sit, cum Dominus solus ipse dicatur: ita et Filio non aufert Pater ut Deus sit, quia Pater Deus tantummodo nominatur. Legimus et in alio loco: Et scitote  quoniam Dominus ipse est Deus ; et alibi: Dominus Deus tuus, Deus unus est . Si enim, ut existimant Ariani, Deus Pater solus est Deus, eadem consequentia, solus erit Dominus iehsu Christus, et nec Pater erit Dominus, nec Filius Deus. Sed absit, ut non sit, uel in dominatione deitas, uel in deitate dominatio. Unus est Dominus, et unus est Deus, quia Patris et Filii dominatio, una diuinitas est. Propterea et fides una dicitur, quia similiter in Patrem, et in Filium, et in Spiritum sanctum credimus. Et baptisma unum, eodem enim modo, et in Patrem, et in Filium, et in Spiritum sanctum baptizamur. Et ter mergimur, ut Trinitatis unum appareat sacramentum. Et non baptizamur in nominibus Patris, et Filii, et Spiritus sancti, sed in uno nomine,  quod intelligitur Deus. Et miror qua consequentia in uno uocabulo, eodem opere, et eodem sacramento, nature diuersitatem, Arius, Macedonius, et Eunomius suspicentur  et creature in Filio, et Spiritu sancto cenosum fontem tenentes, diuersos hereseos riuulos duxerint. Unum baptisma, et contra ualentinum facit, qui duo baptismata esse contendit, et contra omnes hereticos: ut sciant non habere se baptismata, sed in una Christi Ecclesia fontem esse uitalem. Potest unum baptisma et ita dici, quod licet ter baptizemur, propter mysterium Trinitatis: tamen unum baptisma reputetur. Unum quoque baptisma est in aqua, in spiritu, et in igne. Et de quo Dominus loquitur: Baptisma habeo baptizari ; et alibi: Baptismate  meo baptizabimini . Diuersitas autem prepositionum in quibus dicitur: Unus Deus, et Pater omnium, qui super omnes, et per omnes, et in omnibus, diuersam intelligentiam sapit. Super omnes enim est Deus Pater, quia auctor est omnium. Per omnes Filius, quia cuncta transcurrit, uaditque per omnia. In omnibus 611 Spiritus sanctus, quia nichil absque eo est. Nec uero putandum, unum Deum, et Patrem omnium esse communiter, ut scilicet ad irrationabilia iumenta, nomen Patris possit aptari;  sed quomodo si in decem hominibus, quinque filiis, et quinque seruis, pariter diceremus: horum decem, unus est dominus, et unus est pater: non utique omnium patrem, nec dominum omnium uocaremus: sic et in eo quod ait: Unus Deus et Pater omnium, aliorum Pater, aliorum Deus accipiendum est. Tale quid de creaturis, et de Deo etiam Zeno cum suis Stoicis suspicatur. Quem secutus uirgilius ait :

   Deum namque ire per omnes
Terrasque tractusque maris, etc.;
et:

Principio celum ac terras, camposque liquentes,
Lucentemque globum lune, Titaniaque astra,
Spiritus intus alit, totamque infusa per artus
Mens agitat molem, et magno se corpore miscet.
 Quidam hoc quod est scriptum: Super omnes, et per omnes, et in omnibus, ad Patrem, et Filium, et Spiritum sanctum sic estimant esse referendum, ut super omnia Pater sit, quia auctor est omnium: per omnes, Filius, quia per Filium creata sunt omnia: in omnibus, Spiritus sanctus, ipse enim credentibus datur, et templum sumus Spiritus sancti: et Pater et Filius habitant in nobis.

 Unicuique autem nostrum data est gratia secundum mensuram donationis Christi. Licet Deus Pater super omnia sit, et per omnes, et in omnibus: tamen gratia iuxta mensuram credentibus datur. Non quod ad mensuram spiritum, et gratiam tribuat Deus , sed quod iuxta mensuram uasculorum, infundat liquorem,  tantum muneris largiens, quantum potest ille cui donatur, accipere. Nec enim ad mensuram dat Deus spiritum: aut potest habere mensuram, quod equaliter ubique diffusum est. Quod ut manifestius fiat, imperfectum licet et non implens similitudinem, tamen per quod possit intelligi quod dicitur sumamus exemplum. Mare certe immensum est, et capacitas eius Deo soli 612 nota: ex hoc si quis uelit multis hominibus secundum id quod gestare queunt, tradere, necesse est ut ad mensuram unicuique tribuat, et partes eius mensuram recipiant, cuius [a 1Kb] solidum immensurabile est. Ita et Spiritus sanctus immensus quidem est, et nullo fine concluditur: tamen unicuique datur secundum quod expedit. Et simul notandum, quod hec eadem gratia, que nunc attributa  perhibetur, secundum mensuram donationis Christi data sit nobis.

 Propter quod dicit: Ascendens in altum, captiuam duxit captiuitatem, dedit dona in hominibus. Quia supra dixerat: Unicuique autem nostrum data est gratia secundum mensuram donationis Christi, ut confirmaret hec ipsa dona, que post paululum quoque enumerat, dicens: Et ipse dedit quosdam quidem apostolos, quosdam autem prophetas, alios euangelistas, alios pastores et magistros, et reliqua, a Saluatore  esse donata, testimonium de sexagesimo septimo psalmo assumpsit, ut sciamus illas esse manubias hominibus distributas, quas Christus uictor emeruit. Ascendens quippe in altum, captiuam duxit captiuitatem. Nos qui nunc in Christo credimus de gentibus congregati, cum essemus creatura Dei, a diabolo capti sumus, et eius satellitibus distributi. uenit igitur Dominus noster iehsu Christus secundum Ezechielem , uasa secum captiuitatis apportans, et operto capite, ne ab aduersariis cognosceretur, predicauit his qui capti erant remissionem, et qui tenebantur in uiculis, solutionem, et nos de catenis hostium, et de compedibus liberauit, sicut illam in Euangelio mulierem, de qua ipse commemorat: Hanc autem filiam Abraham, quam  ligauit Satanas iam decem et octo annis, non oportuit solui de uinculo hoc in die sabbati ? Liberatosque nos, et per nouam captiuitatem de captiuitate ueteri erutos, secum duxit in celum: et his ipsis quos de inimicorum manu uictor eripuit, diuersa gratiarum dona largitus est. Et eleganter hic posuit, dedit dona in hominibus, cum in Psalterio scriptum sit: accepit dona in hominibus . uerum ibi, quia necdum factum erat, sed futurum promittebatur, propterea dicitur, accepisse. Hic uero cum Apostolus 613 scribit, quia iam dederat, et in uniuerso orbe Ecclesie fundate erant: idcirco non accepisse scribitur, sed dedisse. Alii hunc locum ita edisserunt, quod ob id Dominus noster iehsu Christus ad celos uictor ascenderit, ut inde angelos ceterasque uirtutes  ad custodiam Ecclesiarum suarum mitteret. Et dum indignus sit locus iste terrenus, sublimium potestatum habere presentiam, quodammodo ille sustinuerint captiuitatem. Ideo enim  ascendit in altum, ut captiuans captiuitatem, dona hominibus largiretur. Hoc autem totum ideo Apostolus replicat, ut quia superius dixerat: Sufferentes inuicem in caritate, solliciti seruare unitatem spiritus in uinculo pacis, doceret in diuersis carismatibus Ecclesiam esse concordem, et non statim schismatum et dissensionum occasionem dari, quia secundum mensuram donationis Christi unusquisque nostrum accepisset dona: non eadem, sed in unum corpus, et in unum spiritum omnes uocatos esse, id est, ut sicut unus Dominus est, et una fides, et unum baptisma,  et unus Deus Pater: ita et nos in caritate idipsum simus, in pacis uinculo seruantes spiritus unitatem.

 Quod autem ascendit, quid est, nisi quia et descendit in inferiora terre? Qui ascendisse nunc dicitur, propterea ascendit, quia ante descenderat. Hoc enim sonat: Quod autem ascendit, quid est, nisi quia et descendit. Requirendum itaque super eo quod alibi scriptum est: Nemo ascendit in celum, nisi qui de celo descendit, Filius hominis , quomodo ascenderit ante descendens? Quando enim hec  loquebatur, post descensionem e celis, se quondam ad celos ascendisse monstrabat. Necnon et illud pariter retractandum, quomodo ipsa descensio et ascensio sentienda sit. Utrumnam secundum corpus localiter, an supra corpus spiritualiter, uel certe utroque modo. Inferiora autem terre, infernus accipitur ad quem Dominus noster Saluatorque descendit, ut sanctorum animas, que ibi tenebantur incluse, secum ad celos uictor abduceret. Unde et post resurrectionem eius, plurima corpora iustorum in sancta ciuitate uisa sunt . Quod autem infernus in inferiori parte terre sit, et Psalmista testatur, dicens: Aperta est terra, et deuorauit Dathan, 614 et operuit super congregationem Abiron . Et ipsum in Numerorum libro  plenius explicatur. Alio quoque loco legimus: ueniat mors super eos, et descendant in infernum uiuentes .

 Qui descendit, ipse est qui ascendit supra omnes celos, ut impleret omnia. Numquid corporaliter omnes celos, et uniuersas sublimitates, et celorum circulos, quos philosophi spheras uocant, transiens atque transcendens, stetit in summo celi fornice, et ut ipso uerbo utar, apside? An certe omnia corporalia contemnens atque despiciens, et eterna contemplans, super celos, id est, super inuisibilia stetisse credendus est? quod ego melius puto. Descendit ergo in inferiora terre, et ascendit super omnes celos Filius Dei, ut non tantum legem prophetasque compleret; sed et alias quasdam occultas  dispensationes, quas solus ipse nouit cum Patre. Neque enim scire possumus, quomodo et angelis, et his qui in inferno erant, sanguis Christi profuerit, et tamen quin profuerit nescire non possumus. Descendit quoque ad inferos, et ascendit ad celos, ut impleret eos qui in illis regionibus erant, secundum id quod se capere poterant. Ex quo sciendum, quod antequam Christus descenderet et ascenderet, uacua fuerint omnia, et plenitudine illius indiguerint. Hic locus aduersum Ebionem, et Photinum, uel maxime facit. Si enim ipse est ascendens in celos, qui de celis ante descenderat, quomodo Dominus noster iehsu Christus non ante Mariam est, sed post Mariam? Necnon et contra eos, qui duos filios insano errore confingunt: Filium uidelicet Dei, et filium hominis.  Ecce hic apertissime dicitur, quod ipse sit ascendens atque descendens. Nec statim ista dicentes, locum alteri heresi damus, que dimidiatam Christi asserit dispensationem; sed sic unum et Dei et hominis Filium confitemur: ne dispensationem assumpti hominis, qua saluati sumus, ex parte credentes, in parte truncemus.

 Et ipse dedit quosdam quidem apostolos: quosdam autem prophetas: alios uero Euangelistas: alios autem pastores et magistros ad instructionem sanctorum, in opus ministerii, in edificationem corporis Christi. Et ex hoc loco manifestissime comprobatur, Patris et Filii una diuinitas. Siquidem hoc quod nunc Christus tribuisse 615 describitur, in  prima epistola ad Corinthios, Deus Pater dedisse narratur: Alios enim, ait, posuit Deus in Ecclesia: primo apostolos: secundo prophetas, tertio doctores: deinde uirtutes, et dona sanitatum, opitulationes, gubernationes, genera linguarum . Quod Sabellius non intelligens, Patrem confundit et Filium, dum eamdem operationem esse non putat diuersorum. Et simul notandum, quod hic apostolos, prophetas, euangelistas, pastores, et magistros dedisse Christus: ibi uero eosdem Pater posuisse memoretur. Posuit itaque siue dedit Pater et Filius, primo apostolos, secundo prophetas: non illos qui futura uaticinentur, quales in ueteri legimus Testamento: sed qui infideles et imperitos arguant atque diiudicent. Tales quippe prophetas noui Testamenti in alia epistola  esse definit . Tertio Euangelistas, quorum speciosi pedes sunt ad annuntiandam pacem . Nec uero putandum, quod sicut in superioribus tribus, alios dixit esse apostolos, alios prophetas, alios Euangelistas: ita et in pastoribus et magistris, officia diuersa posuerit. Non enim ait: alios autem pastores, et alios magistros, sed alios pastores et magistros: ut qui pastor est, esse debeat et magister: nec in Ecclesiis quamuis sanctus sit, pastoris sibi nomen assumere, nisi possit docere quos pascit. uel certe aliter, ut unus atque idem preses Ecclesie, sit pastor et doctor; pastor ouium: magister hominum. Homines quippe et iumenta saluos facies, Domine . Arbitror hodie quoque in Ecclesiis, quemadmodum propheta et euangelista,  pastor quoque inuenitur et doctor: ita posse et apostolum reperiri, in quo apostolatus signa et indicia compleantur; et e regione esse plurimos tam foris, quam intus, tam in Ecclesia, quam in heresibus, qui pseudoapostoli sint, et pseudoprophete, et pseudeuangeliste, et pseudopastores, et pseudomagistri. Et de heresibus quidem nulla dubitatio est quin secundum falsam fidem, falsa uniuersa possideant. In Ecclesiis autem nonne uobis uidentur falsi esse pastores, qui non pascunt oues cum disciplina, sed quasi mercenarii nequaquam gregis salutem cogitant, quod errauit, non conuertentes, et quod periit, non querentes; sed tantummodo de ouibus lac et lanam, 616 cibos uidelicet et uestimenta captantes. Nec uero absque ordine in hec putemus Apostolum subito prorupisse;  uerum quia premiserat esse Deum super omnia et per omnia, et in omnibus, et unicuique sanctorum datam gratiam secundum mensuram donationis Christi; nunc addit alios apostolos, alios prophetas, alios euangelistas, alios pastores et magistros esse in Ecclesia distributos, qui necessarii sint ad perfectionem, instructionemque sanctorum in opus ministerii, in edificationem corporis Christi: quia cum corpus Domini Ecclesia sit, et Ecclesia de uiuis lapidibus construatur: hi quos supra memorauimus in Ecclesia constitutos, id habent operis, ut secundum dispensationem et officia sibi credita, Ecclesiam Christi, id est, corpus eius edificent. Si quis igitur non edificat Ecclesiam Christi, nec plebem sibi subiectam  instruit , iste nec apostolus, nec propheta, nec euangelista, nec pastor, nec magister est appellandus.

 Donec occurramus omnes in unitate fidei et agnitionis filii Dei, in uirum perfectum, in mensuram etatis plenitudinis Christi. Ut ultra non simus paruuli fluctuantes, et circumlati omni uento doctrine, in fallacia hominum et astutia, ad circumuentionem erroris. ueritatem autem facientes in caritate, augeamus in ipso omnia qui est caput Christus. Querendum quos omnes dixerit occurrere in unitate fidei: Utrumnam omnes homines, an omnes sanctos, an certe omnes qui rationis capaces sunt? uidetur autem mihi de omnibus hominibus dicere, quia multi uenti doctrinarum sunt; et flatu eorum fluctibus concitatis,  huc atque illuc homines incerto cursu, et uario feruntur errore. Unde omni studio laborandum, primum in fidei occurrere unitate: deinde in eadem unitate, habere agnitionem Filii Dei. Quorum cum fuerit secura possessio, paruuli esse cessantes, et mensuram interioris hominis recipientes , perfecti uiri uocabulum sortiemur: ita tamen ut [Al. tacet ut] ad consummatam etatem plenitudinis Christi, omnis credentium turba perueniat, et nequaquam in dogmatibus fluctuans, ad instar paruulorum gurgite infidelitatis feratur incerto, dum uenti hinc inde perflantes, hereticorum 617 uidelicet, siue sapientium seculi, diuerse compugnantesque rationes, naufragium audientibus aut inferunt, aut minantur: dum alii absque  uoluntate fallacie, ea tamen que falsa sunt, predicant; alii uero omni calliditate erroris laqueos componentes, nos decipere et uincere festinant. Cum autem occurrerint atque peruenerint sancti in mensuram supradicti uiri, tunc intelligentes caritatem Christi, augebunt in eo omnia que acceperant semina ueritatis, habentes corporis Ecclesie caput Dominum Iesum. Quia uero ait: Ut ultra non simus paruuli fluctuantes, et reliqua, se quoque fluctuantem et paruulum esse contestans, retractandum uidetur, utrumne hec secundum humilitatem locutus sit: an certe ex parte uidens, et ex parte cognoscens, intellexerit quantum a perfecta absit scientia, et in uera conscientie sue uerba proruperit. Si quis igitur uult eum hec secundum humilitatem locutum,  illo utetur exemplo: Quando eram paruulus, loquebar ut paruulus, cogitabam ut paruulus, sapiebam ut paruulus. Quando uero factus sum uir, euacuaui ea que erant paruuli . Alius uero ad ista respondeat, comparatione multorum, in etatem perfecti uiri Apostolum peruenisse: ad ea uero que reposita sanctis sunt, adhuc paruulum nuncupari. Siquidem omnes apostolos qui in Christo credant, paruulos propheta commemorat, dicens: Ecce ego et paruuli quos dedit mihi Deus . Post hec attentius disserendum, ne forte uere  iuxta humilitatem, non solum paruulum Apostolus se esse dixerit, sed fluctuantem, et omni doctrinarum flatu in diuersa raptatum, in fallacia hominum, in nequitia, ad circumuentionem erroris. Qui autem uult hec eum non de humilitate, sed de conscientia protulisse, dicit: Paulus apostolus, homo erat acuti et acris ingenii, et qui ad primos quosque disputantium conatus, sagaci mente que erant inferenda, prenosceret. uidebat igitur sepe ex utraque parte sic dici, et tam uerisimilia in rebus contrariis asseri, ut ambigere facerent audientem: idcirco ut homo, et adhuc in fragili corpusculo constitutus, circumferebatur quidem omni uento doctrine, 618 sed non elidebatur in saxa, nec nauis eius gurgitibus implebatur: stabat quippe in puppi gubernaculum  tenens, et spumantes hereseos fluctus, fidei securitate frangebat. Non tamen intrepidus et securus, nec quietus et placidus, prospiciebat uentos hinc inde perflantes, et sollicita aure captabat, uincebatque contraria: sed non erat illi secura uictoria. Quia igitur aduersariorum uerba, atque rationes, quibus ueritatem euertere nitebantur, uidebat non facile posse superari, et omni calliditate plenas, dialectice quoque, immo diaboli arte contextas, sperabat Dei auxilium, ut omnem deliberationem de mente sua propelleret, et certe atque defixe absque ulla molestia crederet ueritati, et augeret eam in dilectione Christi: quem sciebat et sui et totius Ecclesie corporis caput. Sciendum quod hic locus in Greco manifestior sit, dum autem in Latinum e  uerbo transfertur ad uerbum, sensus sermonibus inuoluti, obscurum fecere [Al. facere] quod dicitur.

 Ex quo totum corpus compactum, et conglutinatum per omnem iuncturam subministrationis secundum operationem in mensuram uniuscuiusque membri augmentum corporis facit in edificationem sui in caritate. In fine rerum, cum Deum facie uidere ceperimus ad faciem, et in mensuram peruenerimus etatis plenitudinis Christi (de cuius plenitudine [a 1Kb] nunc omnes accepimus , ita ut Christus non ex parte sit, sed totus in nobis: et relictis initiis paruulorum, creuerimus in eum uirum, de quo Propheta dicit: Ecce uir, Oriens nomen illi . Et Ioannes Baptista commemorat , tunc in occursu unius fidei, et unius agnitionis Filii Dei, quem nunc pro uarietate mentium, non una nec eadem fide et agnitione cognoscimus, totum corpus, quod prius dissipatum fuerat, et in diuersa laceratum, in suam compagem iuncturamque redigetur: ita ut una subministratio eademque operatio, et unius etatis consummata perfectio, totum crescere faciat corpus equaliter, et omnia membra iuxta mensuram suam incrementum etatis accipiant. Hec autem tota edificatio, per quam 619 Ecclesie per  partes corpus augetur, mutua in se caritate complebitur. Totas rationabiles creaturas sub unius rationabilis animalis intelligamus exemplo, et quodcumque de huius membris dixerimus et partibus, hoc sciamus esse referendum ad unamquamque rationabilem creaturam. Putemus hoc animal ita per artus, uenas, carnesque laceratum, ut nec os ossi hereat, nec neruus iungatur ad neruum: separatim oculi iaceant, seorsum nares, manus alium locum teneant, alio proiecti sint pedes, et reliqua membra in hunc modum inter se dispersa sint, et diuisa. Finge aliquem uenire tante scientie medicum, qui iuxta fabulas ethnicorum, Aesculapium possit imitari, et [a 1Kb] in nouam figuram nouumque nomen, uirbium suscitare: hic necesse habebit unumquodque  membrum suo loco restituere, et compagem copulare compagi, et quodam glutino partibus restitutis, unum corpus efficere. Huc usque nobis una similitudo processerit: nunc in eamdem similitudinem ad id quod intelligi uolumus, aliud trahatur exemplum. Paruulus crescat, et occulto euo, in perfectam adolescat etatem: suum manus augmentum habebit, sua pedes sentient incrementa: uenter dum nescimus, impletur: humeri, dum falluntur oculi, dilatantur: et omnia membra per partes iuxta mensuram suam sic crescunt ut tamen non sibi, sed corpori uideantur augeri. Ita [b 1Kb] igitur et in restitutione omnium, quando corpus totius Ecclesie nunc dispersum atque laceratum, uerus medicus Christus iehsu sanaturus aduenerit, unusquisque secundum  mensuram fidei, et agnitionis Filii Dei  suum recipiet locum, et incipiet id esse quod fuerat. Ita tamen ut non iuxta [c 1Kb] aliam heresim, omnes in una etate sint positi, id est: omnes in angelos reformentur: sed unumquodque membrum iuxta mensuram et officium suum perfectum sit: 620 uerbi gratia, ut angelus refuga id esse incipiat quod creatus est: et homo, qui de paradiso fuerat eiectus, ad culturam iterum paradisi restituatur. Ista autem uniuersa sic fient, ut inuicem inter se caritate iungantur: et dum congaudet membrum membro, et in alterius prouectione letatur, Christi corpus, Ecclesia primitiuorum habitet in celesti Ierusalem, quam in alio loco Apostolus  matrem sanctorum uocat . Idcirco  hec apud nos obscuriora sunt, quia dicuntur in Greco. Et omnis metaphora, si de alia in aliam linguam transferatur ad uerbum,  quibusdam quasi sentibus, orationis sensus et germina suffocantur.

 Hoc ergo dico, et contestor in Domino, ut non amplius ambuletis, sicut et gentes ambulant in uanitate sensus sui, obscurati mente, abalienati a uia Dei propter ignorantiam, que est in illis, propter cecitatem cordis eorum. Qui desperantes, semetipsos tradiderunt impudicitie in operatione immunditie omnis in auaritia. Hoc ergo, ait, dico uobis, o Ephesii, uosque contestor, ut quia occursuri estis in mensuram etatis plenitudinis Christi, non ambuletis sicut ambulant gentes, que idolis seruientes, et sensu et mente abutuntur in praua. Que cum ideo acceperint animam et intellectum, ut cognoscerent Deum, abalienati sunt a uia eius  et in sui cordis ambulant cecitate. Atque utinam peccasse sufficeret, et uel sero agerent penitudinem, damnarentque uitia in quibus iugiter inhiarunt, esset remedium resipiscere post errorem. Nunc uero desperantes, se, et in ritum irrationabilium bestiarum, ceno uoraginique mergentes, tradiderunt impudicitie atque luxurie, operantes quidquid corpus uoluit, mens desiderauit, libido suggessit. Et cum nichil omnino pretermiserint quod immundum sit, hoc totum fecere in auaritia, dum numquam luxuriando satiantur, nec 621 eorum terminum habet uoluptas. Aut certe ultra concessam uiri ad feminam coniunctionem, ad maiora conscendunt, masculi in masculos turpitudinem operantes, et mercedem erroris sui in semetipsis  recipientes. uanitas sensus, et mentis obscuritas, bifariam diuiditur, in seculi huius negotia, et in sapientiam secularem: quando aut in his que mundi huius sunt, et cito transeunt, detinemur, aut non profutura cognoscimus. Nonne uobis uidetur in uanitate sensus et obscuritate mentis ingredi, qui diebus ac noctibus in dialectica arte torquetur: qui physicus perscrutator oculos trans celum leuat, et ultra profundum terrarum et abyssi quoddam inane demergit [Al. demergitur], qui iambum struit, qui tantam metrorum siluam in suo studiosus corde distinguit et congerit: et  qui diuitias per fas et nefas querit: qui adulatur regibus, hereditates captat alienas, et opes congregat, quas in momento cui sit relicturus, ignorat?  Quod autem ait, qui desperantes semetipsos, id est, , multo aliud in Greco significat quam in Latino: desperantes quippe nominantur; autem hi sunt, qui  postquam peccauerint, non dolent: qui nequaquam sentientes ruinam suam, feruntur in pronum, et tamquam bestie ferrum uidentes, in mortem ruunt. Pone mihi duos in uno uitio deprehensos: alterum qui intelligat, plangatque quod fecit: alterum qui delectetur in scelere, et non solum non doleat, uerum etiam glorietur, et putet se quamdam turpitudinum palmam et uictoriam consecutum: nonne tibi uidetur ille dolere, et hic penitus non dolere? Exprimamus, si possimus, uerbum de uerbo, et dicamus , indolentes, siue, indolorios. Nam et quidam [a 1Kb] philosophorum , id est, indoloriam predicauit. Hi qui naturas uarias introducunt, sciant propterea gentes in uanitate sensus obscuratis mentibus ambulare: quia ignorantie se et cecitati dederint.  Nemo enim imperitus appellatur et cecus, nisi is qui cognoscere potest et uidere. Nec dicimus cecum esse lapidem, et brutum animal ignorare: quia non ab eo queritur, nec eius nature est, ut cognoscat et uideat. Sin autem in natura gentium fuit, ut Dei 622 uitam intelligerent et uiderent: non choicorum et spiritualium natura uaria, sed uoluntas. Dixeramus supra operationem immunditie omnis in auaritia, non ad auaritiam, ut sonat simpliciter, pertinere; sed ad libidinem atque luxuriam. Debemus hunc sensum alterius loci testimonio comprobare. In prima ad Thessalonicenses Epistola scribitur: Hec est enim uoluntas Dei, sanctificatio uestra, ut abstineatis uos a fornicatione: ut sciat unusquisque uestrum suum uas possidere in sanctificatione  et honore: non in libidine desiderii, sicut et gentes, que non nouerunt Deum: ut ne quis supergrediatur, et circumscribat in negotio fratrem suum: quoniam uindex est Dominus de his omnibus: sicut et prediximus uobis, et testificati sumus. Non enim uocauit nos Deus in immunditia, sed in sanctificatione . Diligenter obserua, quia ad castitatem nos prouocans, et uolens uxoribus tantum esse contentos, dixerit: Ne quis supergrediatur, et circumscribat in negotio fratrem suum, id est, ne suam coniugem derelinquens, alterius polluere querat uxorem. Ubi nos habemus, et circumscribat in negotio fratrem suum, in Greco legitur, . autem auaritia nuncupatur, quam nos possumus,  uim uerbi transferentes, sic in presenti loco exprimere: ut ne quis supergrediatur, et auarus fraudet in negotio fratrem suum. Que enim consequentia est, uel in illo capitulo quod nunc ad exemplum uocauimus, uel in hoc quod principaliter ad Ephesios conamur exponere, inter impudicitiam et immunditiam, castitatem quoque et affectum coniugalem, extraordinarie repente auaritiam nominari? Non uobis molestum sit, si diu in obscurioribus immoremur: causati enim in principio sumus, inter omnes Pauli Epistolas, hanc uel maxime et uerbis, et sensibus inuolutam.

  uos autem non ita didicistis Christum; si tamen illum audistis et in illo docti estis. Si omnes qui Christum audire uidentur, audirent, numquam ad Ephesios, et certe illos quibus sacramenta Christi reuelarat Apostolus diceret: Si tamen illum audistis. Discere autem Christum, idipsum est, quod nosse uirtutem: et audite illum, non differt ab eo si diceret, audire sapientiam, 623 iustitiam, fortitudinem, temperantiam, et cetera quibus Christus uocatur. Si quis ergo Christum audiuit et didicit, non ambulabit in uanitate sensus sui: nec obscuratus mente gradietur: neque erit abalienatus a uita Dei: habebit etiam scientiam, ignoratione discussa, et immisso tenebris lumine, omnis de oculis cordis eius cecitas auferetur. Quod cum habuerit, non se  tradet impudicitie: nec operabitur omnem immunditiam in auaritia, concessos fines pretergrediens nuptiarum. Si autem aliquando contigerit ut aliqua passione superetur, dolebit super uulnere suo, et conscientie tormenta patietur: quia liberam frontem, et puritatem immaculate mentis amiserit. Discamus igitur Christum, et audiamus illum; si quis est qui potest dicere: An experimentum queritis eius qui in me loquitur Christus ? Curramus ad eum diebus ac noctibus, ad os eius et ad eloquium pendeamus. Christus nobis loquitur: Spiritus sancti sunt uerba que promit. Statuit enim Deus in Ecclesia primum apostolos, secundo prophetas, tertio doctores. Sed nec illud est desperandum, quod aliquando ipse in mentibus nostris Christus loquatur,  et per semetipsum nos doceat, et organum oris non querat alieni: tantum non simus subditi peccato; nec corpus nostrum delicta possideant, et ingredietur in illud sapientia.

 Sicut est ueritas in Iesu. uocabulum, iehsu, interdum eum hominem significat, qui a Deo uerbo est assumptus ex uirgine, iuxta illud: uocabis nomen eius iehsu: ipse enim saluabit populum a peccatis eius . Et alibi: iehsu ergo fatigatus de uia , et reliqua. Interdum uero Deum uerbum: Nobis enim unus Dominus iehsu Christus per quem omnia. Si quando ergo dicit iehsu: Ego sum uia, et ueritas , iuxta id dicit quod Filius Dei est. Cum autem scribit Paulus: Sicut est ueritas in Iesu, de templo corporis loquitur,  in quo habitat uerbum Deus. uerbum enim caro factum est, et habitauit in nobis . Nisi forte utrumque de Deo uerbo intelligendum, quod quomodo habitet in eo uita, et ipse sit uita: Sicut nim habet Pater uitam in semetipso: ita et Filio dedit habere uitam in semetipso . Sic et ueritas dicatur Filius, et ipsa in eo habitare monstretur. Hec autem dicimus, non Iesum a Christo separantes: 624 nec rursum Deum uerbum ab eo quem assumpsit, hominem alterum esse dicentes: sed secundum intelligentias effectuum uel locorum, illum quem unum esse credimus Filium hominis et Filium  Dei, et ante uirginem, et post uirginem alium atque alium nuncupantes. Potest autem et aliter intelligi: Sicut est ueritas in Iesu. In nullo, patriarcharum, in nullo prophetarum, in nullo apostolorum ueritas fuit, nisi in solo Iesu. Alii enim ex parte cognoscebant, et ex parte prophetabant, et per speculum in enigmate uidebant . In solo Iesu ueritas Dei apparuit, que loquitur confidenter: Ego sum ueritas : que credentibus in se iuxta analogiam fidei tribuit libertatem. Qui enim cognoscit ueritatem, a ueritate libertate donatur. Et ipsa ueritas propterea formam serui assumpsit, et humiliauit se, facta obediens Patri usque ad mortem : ut seruum redderet liberum. Ubi enim spiritus Dei est, ibi libertas. Si uolumus formam liberi in Iesu, faciemque cognoscere ueritatis,  ascendamus cum eo in montem, uideamus eum transfiguratum: ubi et uestimenta eius, id est, Scripture que de eo annuntiant, immutantur: et Moyses quoque et Elias, id est, Lex et Prophete uidentur in gloria . Quamdiu Dominus formam serui non mutat, nec ascendit in montem, Lex in sordibus, Prophete in squalore uersantur. Cum ille ad superiora conscenderit, et uestimenta sua uoluerit immutare, intellectusque de seruo fuerit clarus et liber: tunc Moysi quoque et Elie, et facies, et uestimenta mutantur.

 Deponere uos secundum priorem conuersationem ueterem hominem, qui corrumpitur iuxta desideria erroris. Quia uidetur iuxta ordinem, textumque sermonis scatere sententia, sic legendum est:  uos autem non ita didicistis Christum  deponere uos secundum priorem conuersationem ueterem hominem, qui corrumpitur iuxta desideria erroris: sicut est ueritas in Iesu: ut sit sensus: Quomodo est ueritas in Iesu, sic erit et in uobis qui didicistis Christum, et audistis illum; et docti estis deponere secundum priorem conuersationem ueterem hominem, qui corrumpitur iuxta desideria erroris. ueterem autem hominem, quem precipit deponendum, inueteratum a malitia arbitror appellari. Iste enim 625 secundum priorem conuersationem et desideria erroris, semper errans, et in opere corruptionis helluans, corrumpitur atque uiolatur. Et quia in desideriis indesinenter uersatur erroris, et numquam cessat a uitio, nequaquam corruptus dicitur,  sed corrumpi: quod per singulos dies, horas, puncta atque momenta corrumpitur, intercipitur, uiolatur. Sermo uero Dei qui ideo interficit, ut uiuificet mortuum, et uiuificatus Dominum requirat, quem ante interitum nesciebat, non corrumpsit, sed interficit ueterem hominem: Ego enim occido, ait, et ego uiuifico ; et: Cum interficeret illos, tunc querebant eum . Nec putemus hoc quod nunc ait: Qui corrumpitur secundum desideria erroris, illi esse contrarium quod in alio loco scriptum est: Et si exterior noster homo corrumpitur: sed is qui interior est, renouatur de die in diem : quia corruptio exterioris hominis, interioris hominis renouatio est: et contra,  interioris hominis corruptio, exterioris est instauratio. Aestimet aliquis simpliciter Paulum loqui: Si quis templum Dei corrumpit, corrumpet illum Deus: Templum enim Dei sanctum est, quod estis uos. Sed forte et ibi aliquid latitat, quod apud nos uidetur absconditum. Si templum Dei nos sumus, secundum id quod scribitur: Templum enim Dei sanctum est quod estis uos : et alius est qui corrumpit templum Dei, aliud quod corrumpitur. Querendum quis sit ille qui templum corrumpat Dei. Si inueneris hostes Ierusalem, corrumpentes atque uiolantes templum ex lapidibus exstructum: uidebis pariter omnem corrumpentem, et uiolantem templum Dei, quem corrumpet et uiolabit Deus, ulciscens corruptionem templi sui. uerumtamen et  templum quod se prebuit  insidiis corrumpentis, luet penas, per hoc ipsum quod corruptum atque uiolatum, spiritum incorruptionis amisit.

 Renouamini autem spiritu sensus uestri: et induite nouum hominem, qui secundum Deum creatus est, in iustitia et sanctitate ueritatis. Nec in sensu renouamur absque spiritu, nec in spiritu absque sensu; sed renouamur coniuncte in spiritu 626 sensus nostri: ut quomodo psallimus spiritu, psallimus et sensu, oramus spiritu, oramus et sensu: sic in spiritu sensus nostri renouemur: ut cum sensus mundus fuerit atque purgatus, et ab omni macula sordide concretionis alienus: tunc ei iungatur et spiritus, et ita quodam inter se unitatis  glutino copulentur, ut nequaquam simplex spiritus, sed spiritus sensus esse dicatur. Cum autem renouati fuerimus in spiritu, qui nostri sensus est spiritus; tunc induemur nouum hominem, qui secundum Deum creatus est. Quod quidem aliis uerbis idipsum puto esse, quod in alio loco dicitur: Induite uos Christum Iesum . Iste quippe est nouus homo, quo uniuersi credentes debemus indui atque uestiri. Quid enim in homine qui a Saluatore nostro assumptus est, non nouum fuit? Conceptus, natiuitas, partus, infantia, doctrina, uita, uirtutes: et ad extremum, crux et passio, exspoliantis in ea principatus, et contrarias fortitudines ostentui habentis: resurrectio quoque et ascensus ad celum. Hic ergo uere creatus est in iustitia et sanctitate ueritatis:  quia Deus uerus, Dei ueri Filius fuit, et tota in illo religio atque iustitia Dei ueritate completa est. Qui igitur conuersationem illius imitari potest, et uniuersas in se exprimere uirtutes, et sit mansuetus, sicut fuit ille mansuetus et humilis corde, et ponat animam suam pro amicis, ut ille posuit pro ouibus suis: uerberatus non respondeat: maledictus non remaledicat, sed uincat in humilitate superbiam: iste indutus est nouum hominem, et dicere cum Apostolo potest: uiuo autem iam non ego, uiuit uero in me Christus . Et: Imitatores mei estote, sicut et ego Christi . Potest quoque uerba Ioannis assumere: Qui dicit se in Christo credere, debet sicut ille ambulauit, et ipse  ambulare . Quod autem ait: Qui secundum Deum creatus est, non [a 1Kb] idipsum sonat in Latino sermone quod Greco. Creatio quippe apud nos, generatio, uel natiuitas dicitur: apud Grecos uero sub nomine creationis, uerbum facture et conditionis accipitur. Et quod apud nos conditio, hoc apud Grecos creatio sonat. Unde et heresis 627 natiuitatem Christi calumnians, Salomonis usurpet exemplum: Dominus creauit me initium uiarum suarum . Considerandum igitur, quia creatio atque conditio numquam nisi in magnis operibus nominentur. uerbi causa, mundus creatus est: urbs condita est: domus uero quamuis magna sit, edificata potius dicitur, quam condita, uel creata. In magnis enim operibus atque facturis, uerbum  creationis assumitur. Ex quo animaduertendum istum nouum hominem, qui iuxta Deum in Christo creatus est, magnum Dei opus esse, et eminere ultra ceteras creaturas: cum sic conditus esse dicatur, ut mundus, et initium uiarum Dei, et in exordio elementorum omnium sit creatus.

 Propter quod deponentes mendacium, loquimini ueritatem unusquisque cum proximo suo: quoniam sumus alterutrum membra. Non simpliciter, ut quidam putant [b 1Kb] , nec moraliter Apostolus precepit, mendacio derelicto, cum proximis ueritatem loquendam. Alioqui si tantum cum proximis loquimur ueritatem, quicumque non fuerit proximus, debet audire mendacium. Quod quidem et in Lege preceptum est: Non adulterabis uxorem proximi tui  . Si proximus tantumpropinquus uel amicus accipitur, adulteria in alienos iure permittit: sed proximum uocat omnem hominem, qui ex eodem nobiscum parente generatus est. Quod quidem et parabola illa significat, de Ierusalem Iericho hominis descendentis, qui incidit in latrones: et sacerdote et Leuita pretereuntibus, a Samaritano curatus est, et ad stabularium reuectus . Affirmat autem post hec Dominus eum esse proximum, qui illi misericordiam fecerit, uolens ostendere omnes homines, omnibus esse proximos. Et hoc quidem sic intellectum edificat audientes. Ceterum id quod sequitur: Quoniam sumus alterutrum membra, magis uidetur mihi significare mysterium, et de his dicere, qui nobis fide et uirtute sunt proximi.  Membra quippe alterutrum non sunt, nisi fideles fidelium, et Christiani Christianorum, et perfecti, eorum qui sunt plene, consummateque uirtutis. Propter quod Paulus ipse perfectus, in 628 Epistola alia loquebatur: Sapientiam autem loquimur inter perfectos . Ergo hoc iubet, ut  unusquisque mystica queque atque secreta, et ea que Dei ueritate sunt plena, loquatur cum proximo suo, et dies diei eructet uerbum, et nox nocti indicet scientiam , hoc est, clara queque et lucentia his indicet, qui merentur audire: uos estis lumen mundi . Porro tenebrosa et inuoluta, et omni sacramentorum nocte uelata, his referat, qui et ipsi nox, tenebre, uel caligo sunt, de quibus dicitur: Et caligo sub pedibus eius : haud dubium quin Dei. Nam et in monte Sina Moyses ingreditur in turbinem et caliginem, ubi erat Deus , et de ipso Deo scriptum est: Posuit tenebras latibulum suum . Loquatur itaque ueritatem atque mysterium unusquisque cum proximo suo, et non det  sanctum canibus, neque mittat margaritas suas ante porcos : sed quicumque oleum habuerint ueritatis, illos in thalamum sponsi et penum regis inducat. Porro quod ait: Loquimini ueritatem unusquisque cum proximo suo, sciamus de Zacaria propheta sumptum .

 Irascimini, et nolite peccare. De quarto psalmo hoc usurpatum, nulli dubium est, et uidetur illi esse contrarium quod alibi dicitur: Nunc autem deponite et uos omnes iram, et indignationem, et malitiam, et blasphemiam, et turpem sermonem ex ore uestro . Sed et simpliciter intellectum nocet, dum putantur ire frena laxata. Duplex autem non solum apud nos, uerum etiam apud philosophos ire nomen accipitur. uel cum iniuria lacessiti,  naturalibus stimulis concitamur: uel cum, requiescente impetu, et furore restincto, potest mens habere iudicium, et nichilominus super eo qui putatur lesisse, desiderat ultionem. Arbitror itaque de priori ira nunc dictum, et nobis quasi hominibus esse concessum, ut ad indigne alicuius rei faciem moueamur, tranquillitatemque mentis, uelut lenis quedam aura conturbet: nequaquam tamen [c 1Kb] in tumentes gurgites furoris impetu subleuemur. Firmianus noster librum de Ira Dei docto pariter et eloquenti sermone conscripsit, quem qui legerit, puto ei ad ire intellectum 629 satis abundeque posse sufficere.

Sol non occidat super iracundiam uestram. Si simpliciter hunc solem intelligimus, qui oculis carnis  aspicitur, peccamus, quando irascimur, et occidente sole, iracundia perseuerat. Non peccamus autem, quando  a prima hora usque ad undecimam irascentes, facimus quod indignatio, furor, ira suggesserint. Quo sensu nichil mihi uidetur absurdius, quasi non queat quispiam ab ortu  solis usque ad occasum, in tanta scelera debaccari, quanta tota uita sua non possit lacrymis expiare? Aut non magis ira locum in die habeat, cum utique nox requies sit furoris, et succedente somno, etiam si irascimur, in diem iracundiam differamus. Quia igitur uerus sol, sicut occidit super malos prophetas, iuxta illud quod scriptum est: [a 1Kb] Occidit sol super prophetas uestros meridie : ita etiam super omnes occidit peccatores, nequaquam eis ortus sui lumen indulgens: precipit nunc Apostolus, ne talia faciamus furore superati, per que nobis sol occidat, et principale cordis, tenebris inuoluatur. Quidam putant sic accipiendum hoc esse simpliciter, quomodo et illud quarti psalmi, unde idipsum sumptum uidetur: Que  dicitis in cordibus uestris, et in cubilibus uestris compungimini , id est, quecumque in die, uel opere, uel sermone, uel cogitatione peccatis, hec succedente penitentia purgate per noctem: et ira sit breuis, nec in diem crastinum differatur.

 Neque locum detis diabolo. Diabolus Grecum uerbum est, quod Latine dicitur criminator: lingua uero Hebrea Satan appellatur, id est, aduersarius, siue contrarius: et ab Apostolo Belial , [b 44Kb] hoc est, absque iugo quod de collo suo Dei abiecerit seruitutem: quem Aquila apostatam transtulit. Et sciendum ubicumque in ueteri Lege filii pestilentie scribantur, sicut ibi: Filii autem Heli, filii pestilentie , ibi in Hebraicis uoluminibus Belial, hoc est, diabolum pro pestilentia  nominari: licet plurimi 630 pro Belial corrupte in Apostolo [c 1Kb] Beliar legant. Nolite itaque, ait, dare locum diabolo, qui, tamquam leo rugiens, querit aditum per quem possit irrumpere. Quomodo enim Pater et Filius stant ante ostium, et pulsant, ut intreant, et cenent cum eo qui se receperit : ita et aduersarius semper in nos est paratus irrumpere, et cum locum dederimus, ingreditur. Solet autem, antequam ueniat, quedam iacula premittere, et precursorem aduentus sui facere cogitationem: hanc si nos in corde nostro susceptam nutrierimus intrinsecus, et crescere fecerimus, cum in nobis prolem suam auctam uiderit, et ipse audebit intrare. Denique in Iude Iscariot cor, primam iecit sagittam, ut traderet Saluatorem,  quam si exceptam ille miserabilis non fouisset, numquam post intinctum panem in paropside, intrasset in illum Satanas. Simulque et hoc diligenter attendite, quod non inuenerit diabolus locum intreundi in Iudam, cuius pectus iam ante percusserat,  nisi in conuiuio Saluatoris . Quia tunc uel maxime in potestatem ei damur, quando nec humanitate, nec clementia, nec mansuetudine eius uincimur, quem odimus indigne. Huic quod nunc precepit, neque locum detis diabolo, illud de Ecclesiastico comparatur: Si spiritus potestatem habentis ascenderit super te, locum tuum ne dederis ei . Ille superbus et temerarius uult ascendere, uult subire: sed etiam si te oppressum putauerit, et se extulerit, tu ne dederis locum. Potestas quippe diaboli, non in temeritate illius atque iactantia, sed in tua est uoluntate.

 Qui furabatur, iam non furetur: magis autem laboret, operando manibus suis quod bonum est: ut habeat communicare ei qui indiget. Quia hi  qui in uite istius negotiis conuersantur, propter alimenta et usus necessarios coguntur aliqua uel emere, uel uendere, et lucra de negotiatione sectari: et difficile est etiam eos qui a ceteris passionibus liberati sunt, fornicatione uidelicet, idololatria, adulterio, et homicidio, 631 hoc uitio non teneri. Propterea nunc Ephesios monet, ne sub occasione emolumenti, furti crimen incurrant. Furtum nominans, omne quod alterius damno queritur. Iustum autem esse, ut manibus suis unusquisque operans, et uictum labore conquirens, impertiat non habentibus. Neque uero ait: Magis autem laboret, operando manibus suis, quod bonum est, ut non indigeat, et habeat uictum, et nulli molestiam exhibeat: sed, Laboret, inquit, manibus suis quod bonum est, ut  habeat unde communicet indigentibus. Qui igitur ad hoc tantum laborat, ut ipse non egeat, et a ceteris contrahit manum: quamuis applaudat sibi, tamen Apostoli preceptum non fecit. Potest autem et altius intelligi: qui furabatur, iam non furetur, et reliqua: propter illud quod scriptum est de pseudoprophetis: Qui furantur sermones unusquisque a proximo suo . Et in Euangelio: Omnes qui uenerunt ante me, fures fuerunt et latrones . Et ad Romanos: Qui predicas non furandum, furaris : quod furta prohibeamur facere spiritualia. Neque enim hoc quod sequitur: magis autem laboret, operando manibus suis quod bonum est, ad uite huius necessaria digne referri potest: ut bonum dicatur quodcumque periturum  est, et ad mammonam iniquitatis pertinet. Quamuis enim iustus labor opes habeat absque tergiuersatione quesitas, satis habebit si non dicantur malum: ceterum bonum non ualent appellari. Igitur bonum operatur, qui declinat a malo, et facit  bonum, et operatur in agro anime sue, ut spiritualibus panibus impleatur, et possit commodare esurienti, et necessitatem sustinenti, daus in tempore cibaria conseruis suis: si autem talis est qui operatur bonum: ergo et is qui furatur, consequenter uerba furatur et dogmata, de furto uiuens, de furto sibi ceruicalia consuens, et Scripturarum pannos hinc inde colligens, ut possit tunicam facere conscissam, que deorsum est non desursum. Tunica enim Ecclesie, hoc est, corpus Christi, desuper contexta est, et nulla ex parte consutilis, que ne ab inimicis quidem scindi potest.

632  Omnis sermo malus de ore uestro non procedat. Sed si quis bonus, ad edificationem opportunitatis, ut det gratiam audientibus. Bonus sermo  est ad edificationem opportunitatis, dans gratiam audientibus, qui docet uirtutes sequendas, uitia fugienda. Malus, qui ad peccata prouocat, et pronos magis incitat ad ruinam. Pro eo autem quod nos posuimus, ad edificationem opportunitatis, hoc est quod dicitur Grece, in Latinis codicibus propter euphoniam mutauit interpres, et posuit, ad edificationem fidei. Quotiescumque ex sermone nostro aliquis proficit, et iuxta opportunitatem loci, temporis et persone edificat audientes, bonus de ore nostro sermo processit. Quoties uero loquimur, aut non in tempore, aut importuno loco, aut non ut conuenit audientibus, toties sermo malus procedit de ore nostro, ad destructionem eorum qui audiunt. Consideremus itaque quid loquamur, quia pro omni  otioso uerbo, reddituri sumus rationem in die iudicii  . Et etiam si non ledamus, non tamen edificemus, mali uerbi nobis luenda sit pena.

 Et nolite contristare Spiritum sanctum Dei, in quo signati estis in die redemptionis. Meror sancti Spiritus sic intelligendus, quomodo ira Dei et somnus, et cetere in humanam similitudinem passiones. Non quo contristetur Spiritus, et ullam perturbationem diuinitas sentiat: sed quo ex uerbis nostris, Dei discamus affectus, quod mereat quotiescumque peccamus, et defleat peccatores. Nam et Saluator in corpore constitutus, fleuit Ierusalem , et omne hominum genus in propheta deplorat, dicens: Heu mihi, anima, quia periit reuertens [Al. reuerens] a terra. Et qui corrigat, inter homines non est: omnes in sanguine iudicantur . Et in Ezechiele opera quondam sancte ciuitatis enumerans, ait: In omnibus istis contristabas me . Signati autem sumus Spiritu Dei sancto, ut et spiritus noster et anima imprimantur signaculo Dei, et illam recipiamus imaginem et similitudinem [a 1Kb] ad quam in exordio conditi sumus, Hoc signaculum sancti Spiritus, iuxta eloquium Saluatoris, Deo imprimente, signatur. Hunc enim, ait, signauit Pater Deus . Signatur ergo a Patre, Spiritu sancto, omnis qui ex eo quod credidit Deo, signauit, quia uerus est Deus. Qui idcirco signatur, ut seruet signaculum et ostendat illud in die redemptionis, purum atque sincerum, et nulla ex parte mutilatum, et ob id numerari cum his ualeat qui redempti sunt.



LIBER TERTIUS.


 633-634 Satis abundeque, o Paula et Eustochium, de argumento Epistole Pauli ad Ephesios, in primi libri prefatione disserui: et sparsim ubicumque occasio data est, licet breuiter, ostendi quod beatus Apostolus ad nullam Ecclesiarum tam  mystice scripserit et abscondita seculis reuelauerit sacramenta. Nunc ergo quoniam orationum uestrarum et sancte Marcelle fultus auxilio, tertium, id est extremum, in eamdem Epistolam dicto librum, iustum mihi uidetur, ut nominis quoque ipsius etymologiam cum sensu quem supra exposui, congruere  doceam. [a 8Kb] Ephesus in Latinam linguam interpretatur, uoluntas, siue consilium meum in ea, uel certe anima mea in ea. uoluntas et consilium, et anima Dei in eo est, qui potest dicere: Ipse enim mihi dedit notitiam omnium , et cum  incerta et occulta sapientie Dei, illi fuerint reuelata, testimonium consequetur loquentis: Inueni Dauid de Bethleem filium Iesse, uirum secundum cor meum, qui faciet [Al. faciat] omnes uoluntates meas . Istiusmodi uirum et Osee propheta significat, dicens: Quis sapiens et intelliget [Al. intelligit et  agnoscit] hec, prudens et agnoscet ista ? Porro ut sciatis multam esse distantiam iusti simplicis, iustique sapientis, qualem in resurrectione mortuorum singuli gloriam consequantur attendite. Et multi dormientium de limo terre exsurgent: hi in uitam eternam, et hi in opprobrium et confusionem eternam. Et intelligentes fulgebunt sicut splendor firmamenti, et ex iustis multi sicut stelle in eternum . Fulgebunt, inquit, iusti sicut stelle in eternum: et intelligentes, id est, habentes scientiam Scripturarum, sicut splendor celi. Non quo doctus uir iustus quoque esse non debeat: sed quo qui iustus est, nisi fuerit eruditus, tam procul sit a sapiente iusto, quam est stellarum fulgor a lumine firmamenti. Quod si quis meditatione tantum legis  instructus, uitam suam negligit, neque audet dicere: A mandatis tuis intellexi, propterea ad omnia mandata tua dirigebar , iste quasi eramentum sonans, et cymbalum tinniens, et infatuatum sal, in stercore conculcandus est . Si autem detur optio singulorum , magis ego uelim rusticitatem iustam, quam doctam malitiam. Quia in altero 635-636 licet minor, tamen gloria est, stellarum esse lumini cequalem: in altero iuxta scientie profectum, maiora supplicia sunt. Potentes patientur tormenta ; et: Seruus qui scierit uoluntatem Domini sui, et non fecerit eam, uapulabit multis . Hec idcirco, ut docerem quare animam et consilium,  et uoluntatem Dei, Ephesiorum uocabulum sonet: qui, artium magicarum prestigiis derelictis, erroris zelum ad ueritatis studium transtulerunt. Ob quorum salutem tanto Paulus sudore pugnauit, ut ad Corinthios scriberet: Si secundum hominem ad bestias pugnaui Ephesi: quid mihi prodest si mortui non resurgunt ? Que sunt iste bestie? Nempe ille de quibus Psalmista precatur dicens: Ne tradas bestiis animam confitentem tibi . Et in alio loco: Increpa feras calami . Aduersarius enim noster diabolus, tamquam leo rugiens circuit . Qui cum cerneret principem Asie ciuitatem ad doctrinam Pauli de faucibus suis eripi, totis satellitum suorum agminibus congregatis, eum opprimere nitebatur, et  improbe se extollens, uolebat quasi aquila ponere super illum nidum suum . Quod  Apostolus sentiens, et omni custodia seruans cor suum , post uictoriam quidem, sed non incruentam uictoriam loquebatur: Non enim uolumus uos ignorare, fratres, de tribulatione nostra que facta est nobis in Asia: quoniam supra modum grauati sumus, supra uirtutem, ita ut tederet nos etiam uiuere . Quod autem per Tychicum Epistola mittitur, ualde eiusdem Epistole congruit sacramentis . De quibus et noni psalmi titulus prenotatur, pro arcanis filii. Tychicus enim [a 17Kb] silens interpretatur: non proiiciens margaritas ante porcos, nec dans sanctum canibus: et libere ad Deum loquens. In corde meo abscondi eloquia tua, ut non peccem tibi .

  Omnis amaritudo, et furor, et ira, et clamor, et blasphemia auferatur a uobis cum omni malitia. Amaritudo contraria est dulcedini: unde amari uulgo appellantur, et dulces. De qua et Ieremias loquitur, dicens: Et amaritudo tua ascendit super me . Furor uero incipiens ira est, et feruescens in animo indignatio. Ira autem est  que furore restincto desiderat ultionem, et eum quem nocuisse putat, uult ledere. Que quidem licet in Deo sepe dicantur, secundum illud: Domine, ne in furore tuo arguas me, neque in ira tua corripias me , non sunt perturbationes animi computande sicut in nobis: quia in illo moderata et ordinata sunt omnia,  et pena qua peccatores corriguntur, nostris uocibus appellatur. Nos uero si irascimur, perturbamur, et, furore rapti, nostri esse desinimus. Unde a nobis omnis amaritudo, et furor, et ira penitus auferenda sunt. Nam ad illud Euangelii: Quicumque irascitur fratri suo sine causa, reus erit iudicio , frustra est additum, [b 2Kb] sine causa, quia nec cum causa nobis irasci conceditur, manifestissime Apostolo nunc dicente: Amaritudo, et furor et ira tollatur a uobis: 637 Et tricesimo sexto psalmo uniuersam commotionem animi generaliter auferente: Quiesce ab ira, et dimitte furorem. Si enim ira desiderat ultionem: omnis autem ultio rependere cupit ei malum a quo se lesam putat, et Christianus non debet malum pro malo reddere; sed uincere in bono malum  . Et: Mihi uindictam, et ego retribuam, dicit Dominus : omnis qui irascitur, peccat: Ira quippe uiri iustitiam Dei non operatur . Post amaritudinem, furorem et iram, recte clamor quoque et blasphemia prohibentur in nobis. Quia qui semel fuerit furore superatus, necesse est ut prosiliat in clamorem, et turbide fremens, huc atque illuc in modum folii uentiletur, et dicat: O rerum iniquitas! o iniusta iudicia Dei! et cetera que solent loqui, qui per indignationis furorem mentis iudicium perdiderunt. Porro blasphemia non solum aperta est, et de ira nascitur: sed et absque ira, sedata mente, profertur: si aut de mundi istius quispiam gubernatione causetur, et dicat: Illud sic esse non debuit, hoc uero esse sic debuit: aut certe in Ecclesia constitutus, et credens in Deum, labatur in dogmatibus  que ignorare non licitum est: aliter de Patre, et Filio, et Spiritu sancto sentiens, quam rei ipsius ueritas habet: non ita credens in resurrectione mortuorum, ut Scripture docent; uel certe aliene inuidens sapientie, eum male sentire commemoret, qui catholice fidei est, et rursum hereticum pro adulatione qua sibi obsequitur, catholicum esse contestans: qui dicit dulce amarum, et amarum dulce. Unde omni studio legende nobis Scripture sunt, et in lege Domini meditandum die ac nocte: ut probati trapezite, sciamus quis nummus probus sit, quis adulter. Porro amaritudinem, furorem, iram, clamorem, atque blasphemiam sic tollamus a nobis, ut cum omni malitia auferantur. Malitia autem uel contraria uirtuti intelligenda est, quam alio nomine  uitium nominamus: uel malignitas, et nequitia, que in tergiuersatione et calliditate sentitur.

 Estote autem inuicem benigni, misericordes: donantes uobismetipsis, sicut et Deus in Christo donauit uobis. Supra amaritudini contrariam dulcedinem dixeramus, quam nunc Apostolus alio uerbo , id est, suauitatem magis, 638 quam benignitatem uocauit: precipiens, ut omni amaritudine, et furore, ira, clamore, et blasphemia, et motu turbido, cum quadam frontis austeritate damnatis, clementes simus, et blandi: et ad familiaritatem nostram ultro homines inuitemus, ut nullus ad nos formidet accedere: que familiaritas maxime ex misericordia comparatur. Nec statim prestantes aliis, ipsi quod dedimus, habere desistimus:  sequitur enim: Donantes uobismetipsis: quia quod bene in alium fit, magis ei reponitur qui prestitit, quam cui datum est. Qui miseretur pauperis, ipse saturabitur: et qui dat ei, Deo fenerat. uel certe ita accipiendum, quod in eo quod suaues et misericordes sumus, et perturbationibus que nos inquietabant relictis, ad mansuetudinem, temperantiamque transiuimus, ipsis nobis datum sit et donatum, dum de malis in bonos uertimur, et hec ipsa donamus nobis, que Deus Pater donauit in Christo. Si enim, omissis uitiis, uirtutes sequimur: omnes autem uirtutes, sapientia, ueritas, iustitia, mansuetudo, et cetera ad Christum intellecta referuntur: cum has uirtutes habuerimus, ipsas nobis  etiam nostro studio comparamus, et habere nos facimus, quas Deus nobis donauit in Christo. Alius uero hoc quod ait, donantes uobismetipsis, simpliciter accipiet, ut quomodo supra dicitur: Estote autem inuicem suaues: sic et nunc dicatur, donantes uobismetipsis: pro eo quod est, donantes uobis inuicem: ut quomodo Deus nobis in Christo nostra peccata donauit: sic etiam nos eis qui in nos peccauerint, dimittamus. Et ad probandum quod dimissio peccatorum in Scripturis donatio nuncupetur, illud sumet exemplum quod in Luca scribitur, ubi uni creditori alius debebat quingentos denarios, et alius quinquaginta , quos utrisque concesserit, et ad interrogationem Saluatoris ille qui interrogatus fuerat, responderit, maiorem gratiam illum habere  cui plus donatum sit. Dicitur et in Oratione Dominica: Dimitte nobis debita nostra, sicut et nos dimittimus debitoribus nostris . Deus autem nobis donauit in Christo, non extra positus, sed habitans in eo: quia Pater in Filio, et Filius in Patre. Nec statim ille in quo donatur, minor est ab eo qui in se donat: quia et Apostolus 639 dicit: Et ego si quid donaui uobis, in facie Christi et Dei .

Estote ergo imitatores Dei, sicut filii karissimi. Qui intelligit quomodo dictum sit: Estote perfecti, sicut et Pater uester celestis perfectus est , iste sciet quomodo et nunc dicatur: Estote imitatores Dei . Et Corinthiis quidem scribens ait: Imitatores mei estote, sicut et ego Christi  . Non enim poterant statim imitatores Christi fieri; sed grande illis erat, si imitatores possent imitatoris existere. Ephesiis uero quasi his quos iam mysteria tanta docuerat, non ait, Imitatores mei estote, nec, imitatores Christi; sed, imitatores Dei. Non quod minus sit imitatorem Christi esse, quam Dei , sed quod aliud sit secundum hominem imitari, aliud secundum Deum. Nam etsi Christum secundum carnem antea noueramus; nunc iam nequaquam eum nouimus secundum carnem. Loquitur et ipse Saluator, humilitatem dispensationis ostendens: Quecumque uiderit Patrem facientem, hec eadem Filius facit similiter . Non quo aliud celum et aliam terram Pater fecerit, et ad similitudinem eorum,  aliud celum et alia terra, et elementa a Christo facta sint cetera; sed quo quecumque operetur Pater, hec eadem et Filius operetur. In quo autem similes Deo possumus fieri, supra testatus est, dicens: Donantes uobis, sicut et Deus in Christo donauit uobis. Non enim puto quod in ceteris quoque quecumque Deus fecit, homo Deum possit imitari: sed uerbi causa, ut quomodo ille clemens est, et pluit super bonos et malos, et reliqua: sic etiam nos bonitatem nostram super omnes homines effundamus. Quod cum fecerimus, erimus filii [Al. sicut filii] dilecti, siue ipsius Pauli, siue, quod melius puto, Dei.

 Et ambulate in caritate, sicut et Christus  dilexit nos, et tradidit semetipsum pro nobis oblationem, et hostiam Deo in odorem suauitatis. Qui pro aliorum salute usque ad sanguinem contra peccatum dimicat, ita ut et animam suam tradat pro eis: iste ambulat in caritate, imitans Christum, qui nos intantum dilexit, ut crucem pro salute omnium sustineret. Quomodo enim ille se tradidit pro nobis: sic et iste pro quibus potest libenter occumbens, imitabitur eum qui oblationem et hostiam 640 in odorem suauitatis se Patri tradidit, et fiet etiam ipse oblatio et hostia Dei in odorem suauitatis.

 Fornicatio autem et omnis immunditia, aut auaritia, nec nominetur in uobis, sicut decet sanctos: et turpitudo, et stultiloquium, aut scurrilitas,  que ad rem non pertinent: sed magis actio gratiarum. Nisi philosophorum quidam Cynicus exstitisset, qui doceret omnem titillationem carnis, et fluxum seminis ex qualicumque attritu tactuque uenientem, in tempore non uitandum, et nonnulli sapientes seculi in hanc turpem et erubescendam heresim consensissent: numquam sanctus Apostolus scribens ad Ephesios, ad fornicationem etiam omnem immunditiam copulasset, et ad immunditiam iunxisset auaritiam: non hanc qua pecuniam cupimus congregare, sed illam de qua supra diximus: ne supergrediatur, et auarus fraudet in negotio fratrem suum. Quod scilicet insatiabilis et inexpletus, per omnia turpitudinum genera, lasciuieque discurrat. Sicut decet, inquit, sanctos. Ex quo sanctus non potest appellari,  quicumque extra fornicationem in aliqua immunditia et auaritia uoluptatum, que se delectauerint, inuenitur. Si quis autem arbitratur auaritiam non in illo sensu accipiendam esse quo diximus, reddat causas, quare inter fornicationem, et immunditiam, et turpitudinem, et stultiloquium, et scurrilitatem, mediam auaritiam extraordinarie posuerit. Porro stultiloquium esse existimo non solum eorum qui aliqua narrant turpia, ut risum moueant, et fatuitate simulata magis illudant eis, quibus placere desiderant: sed etiam eorum qui sapientes seculi putantur, et de rebus physicis disputantes, dicunt se arenas littorum, guttas Oceani, et celorum spatium, terreque punctum liquido comprehendisse. Est et in Ecclesia stultiloquium. Si quis celum  putet fornicis more curuatum, Isaie, quem non intelligit, sermone deceptus: solium quoque in celis positum, et super eo sedere Deum, et in ritum imperatoris et iudicis, angelos stare in  circuitu, qui uerbis iubentis obtemperent, et in diuersa mittantur officia . Sed quia sequitur stultiloquium scurrilitas: magis stultiloquium ad fatuas et ineptas fabulas tranferendum. Inter stultiloquium autem et scurrilitatem 641 hoc interest, quod stultiloquium nichil in se sapiens et corde hominis dignum habet. Scurrilitas uero de prudenti mente descendit, et consulto appetit quedam uel urbana uerba, uel rustica, uel turpia, uel faceta, quam nos iocularitatem alio uerbo possumus appellare, ut risum moueat audientibus. uerum et hec a sanctis uiris penitus propellenda, quibus magis conuenit flere atque lugere, ut in Hebraico quoque Euangelio legimus, Dominum ad discipulos loquentem: Et numquam, inquit, leti sitis,  nisi cum fratrem uestrum uideritis in caritate. uidetur hucusque nichil extra propositum et extra consequentiam, textumque ordinis intulisse. uerum hoc quod sequitur, et in fine positum est: Sed magis gratiarum actio, querat aliquis, et dicat quid sibi uelit post fornicationem prohibitam, et immunditiam, et lasciuiam, et turpitudinem, et stultiloquium, et scurrilitatem, actio gratiarum. Si enim semel ei liberum fuit ponere quamcumque uirtutem, potuit dicere, sed magis iustitia, ueritas, dilectio. Quomodo autem hoc inconsequens est: ita etiam illa inconsequentia esse potuissent, et eadem licentia ordinem non haberent. Forsitan igitur gratiarum actio in hoc loco non ista est nominata: iuxta quam gratias agimus Deo, sed iuxta quam grati siue gratiosi,  et falsi apud homines appellamur. Stultiloquium enim et scurram non decet esse Christianum. Decet autem sermonem eius sale esse conditum, ut gratiam apud audientes habeat. Et quia non est consuetudinis, nisi inter doctos quosque apud Grecos , ad distinctionem Eucaristie dicere, hoc est, gratiosum esse, et agere gratias: propterea puto Apostolum quasi Hebreum ex Hebreis, uerbo usum esse uulgato, et sensum suum alterius significatione uerbi explicare uoluisse: maxime cum apud Hebreos [a 1Kb] gratiosus et gratias agens, uno, ut aiunt, sermone dicatur. Unde et in Prouerbiis puto ita scriptum: [b 43Kb] 642 , mulier grata suscitat uiro gloriam , pro eo quod est, gratiosa: uideremur uim facere Scripture,  et gratias agentem mulierem, pro gratiosa audacter accipere, nisi et cetere editiones nostre opinioni congruerent. Aquila enim et Theodotio, et Symmachus [c 41Kb] ita posuerunt, , id est,  mulier gratiosa, et non , quod ad actionem pertinet gratiarum.

 Hoc autem scitote, quia omnis fornicator aut immundus, aut auarus, quod est idolis seruiens, non habet hereditatem in regno Christi et Dei. Notandum quod sex uitiis supra prohibitis, fornicatione, immunditia, auaritia, turpitudine, stultiloquio, scurrilitate, nunc tantum tria posuerit, fornicationem, immunditiam, auaritiam: quibus qui fuerit obnoxius, hereditatem in regno Christi et Dei habere non possit. Si enim ita stultiloquus et scurra alieni essent a regno Dei, quomodo tres quos specialiter separauit, uideretur sententia esse crudelis, non ignoscere imbecillitati fragilitatis humane: cum etiam per iocum nos dicta damnarent. Qui enim in  sermone non labitur perfectus est . Neque uero ista dicentes, locum stultiloquio et scurrilitati damus, dum non excluduntur a regno, sed quomodo apud Patrem diuerse sunt mansiones, et stella a stella differt in gloria : sic et resurrectio mortuorum: quamuis aliquis a fornicatione, immunditia, atque lasciuia alienus sit: tamen si stultiloquus et scurra fuerit, non tenebit eum locum quem possessurus erat, si hec uitia non haberet. Respondeat quis: Esto stultiloquium et scurrilitas non eumdem habeat reatum, quem fornicatio, immunditia et auaritia: numquid non et turpitudinem cum tribus superioribus debuit nominare? Ad quod dicendum, turpitudinem hic significare absconditam cogitationem, cum inflammatur sensus  noster ad libidinem, et carnis titillationibus anima ignita succenditur, et nichilominus Dei timore et mentis iudicio refrenatur. Denique etiam supra absque turpitudine, tria pariter appellauit, dicens: 643 Fornicatio autem et omnis immunditia et auaritia, nec nominetur in uobis: et deinceps turpitudo cum stultiloquio et scurrilitate numerata est. Et quomodo stultiloquium et scurrilitas: sic et ista turpitudo non perdit, nec in perpetuum excludit a regno. Quia uero in superioribus ex eo quod alibi legeramus: Ne supergrediatur, et auarus fraudet in negotio fratrem suum , dixeramus auaritiam pro adulterio positam: querimus id quod nunc dicitur, aut auarus, quod est idolis seruiens, utrum cum illa, an cum uulgata interpretatione consentiat. Inuenimus  in locis plurimis prophetarum idololatriam, fornicationem appellatam. Fornicabantur, inquit, post idola sua . Et: spiritu fornicationis seducti sunt. Potest itaque fornicatio et super idololatria intelligi. Sin uero auarus ille accipitur, qui pecuniam utcumque conquirens, nummos per fas et  nefas habere desiderat, et pleno seculo delectatur, iste idololatres in eo est, quia sculpturam ipsius nummi colit, et idola in eis celata ueneratur. Ut uoracium deus uenter est, ita cupidorum quoque iustissime pecunia deus dici potest: maxime cum in alio loco apostolus cupiditatem idololatriam uocet. Ad hec uidendum quid sentire uoluerit, dicens: In regno Christi et Dei : utrumnam aliud regnum Christi sit, et aliud Dei: an idem regnum sit Patris et Filii. Et siquidem dixisset, in regno Filii et Patris, per Filium ueniremus ad Patrem: et licet esset diuersitas personarum, tamen esset regnantium una maiestas: tunc uero cum dixerit, In regno Christi et Dei, ipsum Deum, et Christum intelligamus, quia et cum tradiderit regnum Deo et  Patri, non erit Pater omnia in omnibus, sed Deus omnia in omnibus. Ubi autem Deus est, tam Pater quam Filius intelligi potest. Porro quod de Patre et de Filio dicimus, hoc idem et de Spiritu sancto sentiamus.

 Nemo uos decipiat inanibus uerbis: propter hec enim uenit ira Dei in filios diffidentie. uerba que decipiunt atque supplantant, inania sunt et uacua. Que uero 644 edificant auditores, plena, cumulata, conferta. Quia igitur sunt plerique [a 1Kb] qui dicunt, non futura pro peccatis esse supplicia, nec extrinsecus adhibenda tormenta: sed ipsum peccatum, et conscientiam delicti esse pro pena, dum uermis in corde non moritur, et in animo ignis accenditur, in similitudinem febris que non torquet  [Al. torqueat] extrinsecus egrotantem, sed corpora ipsa corripiens punit, sine cruciatuum forinsecus adhibitione quod possidet. Has itaque persuasiones et decipulas fraudulentas, uerba inania appellauit et uacua, que uidentur florem quemdam habere sermonum, et blandiri peccantibus; sed dum fiduciam tribuunt, magis eos ferunt ad eterna supplicia. Quia de nulla re sic irascitur Deus: quomodo si peccator superbiat, et erectus ac rigidus non flectatur in fletum, nec misericordiam postulet pro delicto. Propter hec enim uenit ira Dei super filios diffidentie, siue, insuasibilitatis: enim magis a suasione quam a fiducia e diuerso intelligi potest. Insuasibilitatis autem, siue diffidentie, filii sic dicuntur, quomodo filii perditionis, et filii fornicationis, et  filii mortis, et filii gehenne, et cetera his similia, que in uariis Scripturarum locis inuenire perfacile est.

 Nolite ergo effici comparticipes eorum. Particeps siue comparticeps fit diffidentie filiorum, qui in fornicatione, et in immunditia, et auaritia,  propter que uenit ira Dei super filios diffidentie, reperitur. Et particeps quidem eorum est, ab eo quod participatur, et communionem habet malorum operum: comparticeps uero ei appellatur, qui cum aliis est particeps: et in comparticipi intelligitur et particeps. In participi uero non statim tenetur et comparticeps. Diligenter obserua uerbum comparticipis atque participis. Puto enim in Scripturis participem in bonam partem, comparticipem in malam semper accipi. uerbi gratia: Propter quod unxit te Deus Deus tuus, oleo exsultationis pre participibus tuis ; et in alio loco: Participes enim Christi facti sumus: si tamen principium substantie usque ad 645 finem firmum tenuerimus . Porro non memini alibi me legisse, excepto presenti  loco, comparticipem: et tamen manifestum est hic non in bona parte, sed in contraria positum.

 Eratis enim aliquando tenebre: nunc autem lux in Domino. Si possibile est uerti in lucem tenebras non est secundum quosdam hereticos natura que pereat, et recipere nequeat salutem. Interrogemus ergo eos qui illa confingunt: utrumnam omnes impii tenebre sint, necne: de quibus quidam cum propter malitiam tenebre uocarentur, ad meliora conuersi, nunc lux appellantur in Domino. Sicut autem iusti sunt lumen mundi, sic impii consequenter tenebre uocabuntur; et iusti quidem cum sint lumen, uidebunt lumen in lumine; iniusti autem cum sint tenebre, populus sunt sedens in tenebris, et nichil uidens. Quorum differentiam inter  se atque distantiam, ex fructibus intelligimus. Omnis enim qui operatur malum, odit lucem, et non ueniens ad lucem, tenebrosus est, et filius noctis atque tenebrarum. Qui uero operatur ueritatem, et in lucem uenit, lux est, et filius lucis et diei . Lucentes autem siue tenebrosi, de cordis uel lumine, uel tenebris cognoscuntur. Super hec queres, ne forte ob distinctionem eorum qui lux sunt; sed non sunt lux in Domino, de iustis dicatur; nunc autem lux in Domino. Decenter quoque Ephesiis, qui ad scientie summam conscenderant, scribitur quod sint lux in Domino. Neque uero tenebre ipse uertuntur in lucem; aut lux in tenebras commutatur; sed hi qui ab eo quod sunt, nomen quoque uel uirtutis meruere, uel uitii: si conuersi  fuerint de alio in aliud, his rebus a quibus possidentur, uel tenebrarum, uel lucis uocabulum sortientur.

Ut filii lucis ambulate. Si Deus lux est, et tenebre in eo non sunt, filii Dei, filii lucis sunt. Necnon si Christus lux uera est, filii quoque eius ad quos ioquitur, dicens: Filioli mei, adhuc modicum uobiscum sum , filii uere lucis sunt. Ex quo colligitur eosdem filios esse Dei Patris, qui sunt filii Christi Iesu.

 Fructus enim lucis est in omni bonitate et iustitia et ueritate. Aduersus Marcionem  hoc testimonium proferamus. Siquidem fructus lucis, non solum est in bonitate; sed in iustitia et in ueritate. Ubi itaque bonitas est, ibi et iustitia: ubi iustitia, ibi consequenter et ueritas. Apud bonum ergo Christi Patrem, ut ipsi quoque fatentur, est ueritas et bonitas. Ubi autem bonitas et ueritas, apud ipsum, et non apud alium, ut nunc Apostolus docet, iustitia est. Intelligat quoque Marcion ipsum Christum, bonitatem, ueritatem, et iustitiam nuncupari. Bonitatem in eo quod non secundum opera, sed secundum misericordiam det gratiam credentibus in se. Iustitiam in eo, dum unicuique retribuit quod meretur. Porro ueritatem, dum ipse solus causas creaturarum omnium, rerumque cognoscit.

  Probantes quid sit beneplacitum Deo. Omnia facienda cum consilio, ut cauti atque solliciti, ea tantum que scimus Deo placere, faciamus: in morem prudentissimi trapezite, qui sculptum numisma non solum oculo, sed et pondere, et tinnitu probat. Quia uero in hoc loco contextus eloquii uidetur esse turbatus, et tota scatere sententia, sic ordini sermo reddendus est: Nolite ergo fieri comparticipes eorum, probantes quid sit beneplacitum Deo: etsi enim eratis aliquando tenebre, nunc autem lux estis in Domino: quasi filii lucis ambulate, fructus luminis ostendentes in omni bonitate, et iustitia, et ueritate.

 Et nolite communicare operibus infructuosis tenebrarum. Et ad Galatas nomen fructus, in  spiritu, operis uero posuit in carne, dicens: Manifesta autem sunt opera carnis, que sunt fornicatio , et reliqua. Fructus uero spiritus est caritas, gaudium, pax , et cetera. Porro in presentiarum, opera tenebrarum infructuosa appellauit: quibus qui ea fecerint, communione sociantur.

Magis autem et arguite. Inter cetera mandata, etiam peccantes posse arguere, maxime libertatis est. Sed hoc ille potest facere qui non meretur audire: Hypocrita, eiice primum trabem de oculo tuo, et tunc poteris eiicere festucam de oculo fratris tui . Quamobrem et prophete, nulla ipsi peccatorum sorde polluti, nec cauteriatam habentes 647 conscientiam, poterant ceteros arguere  delinquentes. Ex quo animaduertendum eum arguere posse, qui ipse non redarguatur in semetipso.

 Que enim occulte fiunt ab eis, turpe est et dicere. Non mihi uidetur sermonis stare contextus, ut id quod nunc dicitur: Que enim occulte fiunt ab eis, ex superioribus pendeat, et sciri possit ad quos potissimum referendum sit, nisi forte altius reddatur hyperbaton, et ad filios diffidentie copuletur, ut sonare possit, que enim occulte fiunt a filiis diffidentie, turpe est et dicere, que sunt fornicatio et immunditia et auaritia omnis.

 Omnia autem arguta a luce manifestantur: omne enim quod manifestatur, lux est. Omnia, haud dubium quin ea que occulte fiunt a filiis  diffidentie: hec enim a luce arguta manifestantur. Lux autem arguit ea que prius erant tenebre, et postea facta sunt lumen in Domino: ut ex eo quod corripiuntur, mutentur in melius, et mutata manifestentur in publico, et publicata sint lumen, quia omne quod manifestatur, lux est.

 Propter quod dicit: Surge qui dormis, et exsurge a mortuis, et illuminabit te Christus . Quoniam opera tenebrarum a luce arguta manifestantur in lucem, his que arguta fuerant transmutatis, dicitur dormientibus et mortuis, eo quod opera fecere tenebrarum: Surge qui dormis, et exsurge a mortuis. Querat aliquis, quisnam sit iste qui dicat: Surge qui dormis, et exsurge a mortuis; aut cuius testimonio Apostolus sit abusus?  Et quidem qui simplici responsione contentus est, [a 29Kb] dicet in reconditis eum prophetis, et his que uocantur apocrypha hec lecta in medium protulisse , non quod apocrypha comprobaret; sed quo et Arati, et Epimenidis, et Menandri uersibus 648 sit abusus ad ea que uoluerat in tempore comprobanda. Nec tamen Arati, et Epimenidis, et Menandri, tota que scripsere, sunt sancta, quia eos uere aliquid dixisse testatus est. Alius uero quasi Spiritus sancti Apostolus figurauerit, ad exhortationem penitentie hec dicta memorabit. Ego certe secundum paupertatulam meam, omnes editiones ueterum Scripturarum, ipsaque Hebreorum uolumina diligenter euentilans, numquam hoc scriptum  reperi. Nisi forte et hoc dicamus: quomodo olim prophete in concione populi loquebantur. Hec dicit Dominus. Et: Quoniam Dominus locutus est: ita et Apostolum Spiritu sancto plenum, repente in uerba que in se Christus loquebatur, erupisse atque dixisse: Hec dicit Dominus. Necnon et illud est disserendum, quomodo uni atque eidem dicatur quasi uiuenti, Surge qui dormis: et quasi mortuo, Exsurge a mortuis. Igitur quia et spiritus est hominis, quem semper in bonam partem scriptum meminimus, et anima cuius et infirmitates et mortes legimus peccatorum, id quod nunc dicitur, Surge qui dormis, referatur ad spiritum: et quod sequitur, Exsurge a mortuis, anime coaptetur. Anima enim que  peccauerit, ipsa morietur . Spiritus autem mortem numquam omnino legimus. Christus ergo lux uera orietur ei qui surrexit de somno, et ex mortuis fuerit suscitatus. Scio me audisse quemdam de hoc loco in Ecclesia disputantem, qui in theatrale miraculum, numquam ante uisam formam populo exhibuit, ut placeret, Testimonium hoc, inquiens: ad Adam dicitur in loco Caluarie sepultum, ubi crucifixus est Dominus. Qui Caluarie idcirco appellatus est, quod ibi antiqui hominis esset conditum caput: illo ergo tempore quo crucifixus Dominus, super eius pendebat [b 90Kb] sepulcrum, hec prophetia completa 649 est dicens: Surge, Adam, qui dormis, et exsurge a mortuis: et non ut legimus , id est, orietur tibi Christus;  sed [c 16Kb] , id est, continget te Christus. Quia uidelicet tactu sanguinis ipsius, et corporis dependentis, uiuificetur atque consurgat: et tunc typum quoque illum ueritate compleri, quando Eliseus mortuus mortuum suscitauit . Hec utrum uera sint, necne, lectoris arbitrio derelinquo. Certe tunc in populo dicta placuerunt, et quodam plausu ac tripudio sunt excepta. Unum quod scio, loquor, cum loci istius interpretatione atque contextu sensus iste non conuenit.

 uidete ergo quomodo caute ambuletis: non ut insipientes, sed ut sapientes. Recte Ephesiis dicitur, ut caute ambulent, qui habebant exercitatos sensus ad discernendum bonum et malum, et probantes omnia, id quod statuerant, bonum esse retinebant.  Qui autem uidet quomodo ambulet, et quam caute figat gradum, ne forte ad lapidem offendat pedem suum, et dicit: Lucerna pedibus meis uerbum tuum, Domine , utique sapiens est. Non enim puto quempiam, etsi uelit ambulare caute, posse hoc implere preceptum: quia sapientibus et non insipientibus imperatum est. Ex quo intelligimus et precepta moralia (que plerique manifesta arbitrantur, ex eo quod in octauo decimo psalmo  indigere prudenti, et circumspecta expositione: quia lucidum illud preceptum, eorum illuminat oculos, qui, insipientia derelicta, sapientie studiis se manciparint.

  Redimentes tempus, quoniam dies mali sunt. Qui sapiens est, et idcirco caute ambulat, redimit tempus. Tempus autem redimit, quia dies mali sunt. Quando in bono opere tempus consumimus, emimus illud, et proprium facimus quod malitia hominum uenditum fuerat. Nemo autem uite huius querens necessaria, et de diuitiis et sollicitudinibus, quas Euangelium spinas nuncupat , cogitans, potest sibi tempus redimere. Redimentes autem tempus, quod in diebus malis est, quodammodo immutamus illud: et dies malos in bonos uertimus, et facimus illos non presentis seculi, sed futuri. Potest et aliter locus iste edisseri: 650 O uos Ephesii, quibus de somno seculi istius exsurgentibus sol iustitie ortus est Christus, caute ambulate atque prudenter: et abiecta  insipientia, tenete sapientiam, per quam possitis non cum uarietate temporum commutari; sed diuersitatem temporum uobis unum tempus efficere. Et quia sunt plurime persecutiones , unum tenete cursum, et hoc scitote seruandum, ut non in morem stulti, quasi luna mutemini; sed quod semel cepistis, firma mente teneatis: ne uidelicet si persecutorem iudicem uideritis, et uos cum iudicis uoluntate mutemini. Rursum si alius dogmatis uestri laudator aduenerit, uos fateamini Christianos; sed quod estis, omni tempore reseruate. Aliquod de Scripturis ponamus exemplum, ut quod dicimus manifestius fiat. Ioseph unum habebat propositum, placere Deo. Hoc nulla uarietate temporis immutatum  est: nec fratrum inuidia, nec conditione seruitutis, nec etatis illecebris, nec domine repromissis, nec squalore carceris, nec postea tumore Aegyptie potestatis: sed semper unus fuit, et uarietatem, ut diximus, temporum sibi redimens, malos dies uertit in bonos. Hoc idem et de Iob sentiendum est, quod per uaria tentamenta uexatus, nec diuitiis, nec damnis, nec orbitate, nec uulnere, nec exprobratione amicorum, nec solitudine, nec postea bonorum omnium restitutione mutatus est. Redemerat enim sibi tempus, et dies malos fecerat bonos.

 Propter quod nolite effici imprudentes: sed intelligite que sit uoluntas Dei. Quia tempus malum est, et, sicut supra diximus, redimendum, appetenda ante sapientia est, ut per illam intelligere ualeamus  que sit uoluntas Dei. Non enim possumus caute ambulare, nisi prius intellecta uoluntate Dei. In omni ergo opere primum considerandum quid uelit Deus: et habito iudicio, id postea faciendum, quod illi placere fuerit comprobatum.

 Et nolite inebriari uino, in quo est luxuria: sed impleamini spiritu. Quomodo non possumus duobus dominis seruire, Deo et mammone : sic non possumus spiritu impleri pariter, et uino. Qui enim spiritu impletur, habet prudentiam, et  mansuetudinem, 651 uerecundiam, castitatem. Qui uino, habet insipientiam, furorem, procacitatem, libidinem. Hoc quippe estimo uno uerbo significare luxuriam. Quod si quidam intelligerent, numquam me temeritatis et hereseos arguissent, quod [a 1Kb] in uirginitate seruanda dixerim uinum adolescentulis declinandum, et non mittendum super flammam oleum, nec naturalem carnis ardorem fomentis uoluptatis augendum. Potest autem uinum, in quo est luxuria, et illud accipi, de quo in cantico Moysi dicitur: Furor draconum uinum eorum, et furor aspidum insanabilis : quod omnes qui seculi istius cogitatione sunt ebrii, bibunt et insaniunt, et uomunt, et precipites corruunt. Et iuxta Lapitharum, Centaurorumque fabulam, in mutuum  feruntur exitium. Huic uino illud uinum contrarium est quod Dominus se nobiscum in regno suo bibiturum esse promittit . Frequenter annotauimus, nomen spiritus absque additamento, in bonam positum partem: quod quidem etiam nunc obseruandum uidetur.

 Loquentes uobismetipsis in psalmis, et hymnis, et canticis spiritualibus, cantantes et psallentes in cordibus uestris Domino. Qui se abstinuerit ab ebrietate uini, in quo est luxuria, et pro hoc spiritu fuerit impletus, iste omnia potest accipere spiritualiter, psalmos, hymnos, et cantica. Quid autem intersit inter psalmum et hymnum et canticum, in Psalterio plenissime discimus. Nunc autem breuiter hymnos esse dicendum, qui fortitudinem et maiestatem  predicant Dei, et eiusdem semper, uel beneficia, uel facta mirantur. Quod omnes psalmi continent, quibus ALLELUIA, uel prepositum, uel subiectum est, psalmi autem proprie ad ethicum locum pertinent, ut per organum corporis, quid faciendum, et quid uitandum sit, nouerimus. Qui uero de superioribus disputat, et concentum mundi omniumque creaturarum ordinem atque concordiam subtilis disputator edisserit, iste spirituale canticum canit. uel certe  psalmus ad corpus: canticum refertur ad mentem. Et canere igitur et psallere, et laudare 652 Dominum magis animo quam uoce debemus. Hoc est quippe quod dicitur: Cantantes et psallentes in cordibus uestris Domino. Audiant hec  adolescentuli: audiant hi quibus psallendi in ecclesia officium est, Deo non uoce, sed corde cantandum: nec in tragedorum modum guttur et fauces dulci medicamine colliniendas, ut in ecclesia theatrales moduli audiantur et cantica, sed in timore, in opere, in scientia Scripturarum. Quamuis sit aliquis ut solent illi appellare , si bona opera habuerit, dulcis apud Deum cantor est. Sic cantet seruus Christi, ut non uox canentis, sed uerba placeant que leguntur: ut spiritus malus qui erat in Saule  , eiiciatur ab his qui similiter ab eo possidentur, et non introducatur in eos qui de Dei domo [a 1Kb] scenam fecere populorum.

 Gratias agentes semper pro omnibus, in nomine Domini nostri Iesu Christi Deo et Patri. Huic quid simile et in Epistola ad Thessalonicenses prima scriptum est: Semper gaudete, sine intermissione orate, in omnibus gratias agite . Quod preceptum ille solus custodire potest, qui prouidentia Dei nouit etiam quinque passeres, qui uenduntur dipondio, gubernari: quorum unus non cadit in laqueum sine Patris uoluntate . Quod autem ait: Gratias agentes, et semper, et pro omnibus, dupliciter intuendum, ut et in omni tempore, et pro omnibus que nobis accidunt, Deo gratias  referamus: ut non tantum pro his que bona putamus, sed etiam que nos coarctant, et contra nostram ueniunt uoluntatem, in Dei preconium mens leta prorumpat, et dicamus: Nudus exiui de utero matris mee, nudus et redeam: sicut placuit Domino, ita factum est: sit nomen Domini benedictum . Hec actio gratiarum apud prudentes uiros, et generaliter et specialiter obseruatur. Generaliter, ut gratias agamus Deo, quod nobis sol oritur, dies currit, nox mutatur in requiem, splendore lune tenebre temperantur, et ortu occasuque stellarum tempora mutantur, et redeunt: quod nobis seruiunt pluuie, terra parturit, elementa famulantur: quod tante animalium uarietates, uel ad uehendum, uel ad operandum, uel ad uescendum, uel ad  tegmen, uel ad 653 exemplum, uel ad miraculum date sunt: et ad extremum, quod nati sumus, quod subsistimus, quod in mundo quasi in quadam domo potentissimi patrisfamilias procurationem gerimus, et totum quidquid in mundo est, nostri causa intelligimus procreatum. Specialiter uero, quando in Dei beneficiis que nobis accedunt, gratulamur. Sed hoc et gentilis facit, et Iudeus, et publicanus, et ethnicus. Christianorum propria uirtus est, etiam in his que aduersa putantur, referre gratias Creatori. Si domus corruerit, si amantissima uxor et filii uel captiuitate, uel ueneno, uel naufragio intercepti sint, si diuitias proscriptione perdidimus, si sanitatem innumerabiles morbi, et semper exspectanda miseris podagre debilitas fregerit. Qui sibi sanctiores uidentur,  solent Deo referre gratias quod de periculis, uel de miseriis liberati sunt. Sed iuxta Apostolum hec uirtus est maxima, ut in ipsis periculis atque miseriis, Deo gratie referantur, et semper dicamus: Benedictus Deus, minora me scio sustinere quam mereor: hec ad mea peccata parua sunt: nichil mihi dignum redditur. Hic animus Christiani est, hic crucem suam tollens, sequitur Saluatorem, quem nec orbitas, nec damna debilitant. Quem, ut Flaccus in lyrico carmine ait:

 Si fractus illabatur orbis,
Impauidum ferient ruine.
Qui autem, sicut diximus, gratias agit Deo et Patri, in mediatore Dei et hominum referat eas Christo Iesu: quia nisi per illum accedere non ualemus ad Patrem.

 Subiecti inuicem in timore Christi. Audiant hec episcopi, audiant presbyteri, audiat omnis ordo doctorum: subiectis suis se esse subiectos, et imitentur dicentem Apostolum: Cum enim essem liber ex omnibus, omnibus meipsum seruum feci, ut omnes lucrifacerem . Et in alio loco: Per caritatem seruite inuicem . Unde et ipse eadem caritate omnibus gentium seruiuit Ecclesiis. Saluator quoque formam serui accepit, ut seruiret discipulis suis, et pedes eorum lauit . Hoc  interest inter Gentium principes et Christianorum, quod illi dominantur subditis, nos seruimus, et in eo maiores sumus, si minimi omnium fuerimus. Sed et hoc quod ait: In timore Christi, sic accipiendum, ut ipsa subiectio non propter hominum gloriam, 654 sed propter timorem Christi fiat, dum illum timemus offendere. Alius uero sic interpretabitur: subiecti inuicem in timore Christi: ut hanc sententiam generalem in consequentibus diuidi dicat atque partiri: Mulieres uiris suis subdite sint; et: Filii, obedite parentibus; et: Serui, obedite dominis carnalibus cum timore et tremore: ut non solum uxor uiro, et filii parentibus, et serui dominis; sed etiam uiri mulieribus, iuxta officium quod preceptum est: et patres filiis, ne illos ad iracundiam prouocent: et domini  seruis, ut remittant minas, et prebeant his que habent necessaria, inuicem sint subiecti: et hoc ex Christi timore faciant: ut quomodo seruis suis fuit ille subiectus: sic et hi qui maiores uidentur, subiiciantur minoribus suis reddendo officia que iubentur. Possumus hic timorem et pro , id est, reuerentia accipere, que magis uicina est caritati. Nequaquam enim conuenit Ephesiis, ut timore quid faciant, et non dilectione Christi.

 Mulieres uiris suis subdite sint sicut Domino: quoniam uir caput est mulieris, sicut et Christus caput Ecclesie. Hoc quod in Latinis exemplaribus additum est, subdite sint, in Grecis codicibus non habetur: siquidem ad superiora refertur, et subauditur: Subiecti inuicem in timore Christi, ut  resonet subiecte, et mulieres uiris suis sicut Domino. Sed hoc magis in Greco intelligitur, quam in Latino. Quomodo itaque Christo subiecta est Ecclesia: sic subiecta sit uxor uiro suo. Quem enim habet principatum et subiectionem Christus et Ecclesia, huic eidem ordini maritus et uxor astringitur. Sed uidendum, ut quomodo in Christo, et in Ecclesia sancta coniunctio est: ita et in uiro et in muliere sancta sit copula. Sicut autem non omnis congregatio hereticorum Christi Ecclesia dici potest, nec caput eorum Christus est: sic non omne  matrimonium quod non uiro suo secundum Christi precepta coniungitur, rite coniugium appellari potest, sed magis adulterium. Alias autem subiicitur uxor uiro ut domino: quia ad ipsum conuersio eius est, et ipse illius dominabitur . Nam et Sara dominum uocabat Abraham . Que spontanea seruitus, quanto magis fuerit uoluntate subiecta, tanto esse incipit cequalis: quinimmo, obsequiis suis in seruitutem 655 redigere dominantem. Quidam hunc locum secundum anagogen ita interpretantur, ut dicant uxorem in corpore, uirum accipi in animo. Et sicut Christo subiecta est Ecclesia: ita corpora subiici debere sensui, et in unum spiritum redigi, si Domino fuerint copulata. Qui enim adheret Domino, unus spiritus est .

 Ipse est Saluator corporis. Quoniam propinquior atque inferior est a substantia Christi natura Ecclesie, propterea eam corpus Christi estimo nominatam: cuius corporis Saluator est Christus iehsu, id est, uerbum, sapientia, cetereque uirtutes in quibus intelligitur Filius Dei. Quere curiosius, sicubi in diuinis uoluminibus potueris inuenire, uocabulum carnis pro Ecclesia positum. Si quidem nunc nequaquam caro, sed corpus Christi appellatur Ecclesia. Porro manifestum quod quidquid caro est, consequenter et corpus sit: non autem quidquid corpus, hoc consequenter et caro.

 Sed ut [Al. sicut] Ecclesia subiecta est Christo: ita et mulieres uiris suis in omnibus. Ecclesia Christi gloriosa est, non habens maculam neque rugam,  aut quid istiusmodi. Qui ergo peccator est, et aliqua sorde maculatus, de Ecclesia Christi non potest appellari, nec Christo subiectus dici. Possibile autem est, ut quomodo Ecclesia que prius rugam habuerat et maculam, in iuuentutem et munditiam postea restituta est, ita et peccator currat ad medicum (quia non habent opus sani medico  et curentur uulnera ipsius, et fiat de Ecclesia que corpus est Christi. Satis quoque eleganter, et caute ad Ephesios loquens ait. Ut Ecclesia subiecta est Christo: ita et uxores uiris suis. Si enim ita uxor subiicienda uiro est, ut Christo Ecclesia, inter uirum et uxorem erit sancta coniunctio, et numquam corporis seruient passionibus. Quod si nobis aliquis illud quod ad Corinthios scribitur opposuerit:  uirum uxori debitum reddere, et uxorem uiro , animaduertat magnam inter Corinthios et Ephesios esse distantiam. Illis quasi paruulis atque lactentibus scribitur, in quibus erant dissensiones et schismata, et audiebatur fornicatio qualis ne inter gentes quidem: et propterea eis conceditur, ut post orationem ad idipsum redeant, ne tententur a Satana: licet et ibi in consequentibus, non iuxta uoluntatem, sed iuxta 656 se eis dicat ignoscere. Ephesii uero, apud quos fecit triennium, et omnia eis Christi aperuit sacramenta, aliter erudiuntur: et habet unusquisque arbitrii liberam potestatem, uel Corinthios sequi, uel Ephesios: et saluari aut seruitute Corinthii,  aut Ephesii libertate. ue, inquit Saluator, pregnantibus, et lactantibus in die illa , hoc est, iudicii, que utique proprie opera nuptiarum sunt. Unde omni labore nitendum, ut magis Ephesios quam Corinthios emulemur: nec deprehendamur quasi in diluuio ementes, et uendentes, nubentes et matrimonio copulati; sed accinctis lumbis lucernas teneamus in manibus .

 uiri, diligite uxores uestras, sicut et Christus dilexit Ecclesiam, et semetipsum tradidit pro ea, ut eam sanctificaret: mundans [Al. additur eam] lauacro aque in uerbo, ut exhiberet ipse sibi gloriosam Ecclesiam, non habentem maculam, aut rugam, aut aliquid eiusmodi, sed ut sit sancta et immaculata. Quamuis sui inuicem maritus et coniux amore teneantur   numquam tamen dilectionem illam uir sapiens dilectioni Christi et Ecclesie comparabit. Sanctus igitur hic intelligendus est amor, quo et Isaac dilexit uxorem suam Rebeccam , que interpretatur patientia: et de terra Mesopotamie, que seculi huius ex omni parte fluctibus cingitur, in terram eam repromissionis induxit, ut consolaretur pro morte matris sue. Interitum quippe Synagoge, coniunctione Ecclesie temperauit. Ista dicentes occasionem hereticis damus qui omnes omnino nuptias repudiandas putant: et hoc uel maxime utuntur testimonio. Quibus breuibus [Al. breuiter] respondendum, passiones  hic et immunditiam, et luxuriam ab Apostolo inter maritum et uxorem uetari, non sanctam coniunctionem: alioquin si coniugium omnino prohibebat, quid necesse fuit dicere, uxores uestras: cum potuerit dicere: uiri, diligite mulieres, uel uxores. uestras enim proprie matrimonium sonat. Et rursum in sequentibus: et uiri debent diligere uxores suas, sicut sua corpora: et adhuc manifestius: Qui uxorem suam diligit, seipsum diligit: Nemo enim umquam suam carnem odit; sed nutrit et fouet eam: quia secundum edictum Legis antique, et instaurationem Euangelii, 657 maritus et uxor una caro efficiuntur. Liberorum ergo, ut diximus, in matrimonio opera concessa sunt. uoluptates autem que de meretricum capiuntur amplexibus, in uxore damnate.  Hoc legens omnis uir, et uxor intelligant, sibi post conceptum, magis orationi quam connubio seruiendum. Et quod in animalibus et bestiis ipso nature iure prescriptum est, ut pregnantes ad partum usque non ceant, hoc in hominibus sciant arbitrio derelictum, ut merces esset ex [Al. ea] abstinentia uoluptatum. Quia uero secundum tropologiam, uiros animas, et uxores corpora dixeramus, sic diligat anima carnem [Al. corpus], quomodo Christus Ecclesiam, ut semetipsam tradat pro salute ipsius, et eam sanctificet uerbo doctrine, ut exhibeat sibi eam non habentem maculam aut rugam aliquam uetustatis: maxime cum sciat illam in resurrectione saluandam, et uisuram esse salutare Dei. Talis uir caput  habet Christum: et cum propter salutem carnis se humilians, factus fuerit cum uxore sua una caro, retrahit eam ad spiritum, et Domino copulatus, caro esse desistit. Pulchre quoque maculam aut rugam, quia de coniugio loquebatur, de exemplo mulierum ad decorem traxit Ecclesie. Sicut enim solent in mulierum corporibus uel sordere neui, uel ruga contrahi, uel lentigo uariari: et hoc est omne studium feminarum, ut quod fedare uidetur abstergant, et exhibeant maritis corporum uenustatem: ita et anime omni peccatorum sorde purgande sunt, ut ruga ueteris hominis [a 1Kb] iuuenta tendatur, et renouetur in nouum hominem de die in diem.

 Ita et uiri debent diligere uxores suas  sicut sua corpora. Et in Genesi ex persona loquentis Adam scriptum est: Hoc nunc os ex ossibus meis, et caro ex carne mea . Et idipsum in Euangelio, Domino postea dicente, firmatur: Qui creauit ab initio, masculum et feminam fecit eos, et dixit: Propter hoc relinquet homo patrem et matrem, et adherebit uxori sue, et erunt duo in carne una . Cum igitur uir et uxor una caro sint: 658 ita uxoribus ut nostris corporibus prouidendum. Nemo autem corpus suum turpiter amat, aut semetipsum propter coitum diligit; sed quasi uasculum anime sue fouet corpus et nutrit, ne fracto uase, id quod continebatur, effluat, et erumpat. Nec non et iuxta litteram, quamdiu mulier partui seruit et liberis, hanc habet ad uirum differentiam, quam corpus ad animam.  Sin autem Christo magis uoluerit seruire quam seculo, mulier esse cessabit, et dicetur uir, quia omnes in perfectum uirum cupimus occurrere. Quod si ad tropologiam et hec referimus, amabimus nostrum corpus, et corporis sensus, uilioris quidem conditionis ab animo, sed per quos ad mentem bonarum artium, et uirtutum transeant discipline.

 Qui uxorem suam diligit, seipsum diligit: nemo enim umquam carnem suam odio habuit, sed nutrit et fouet eam, sicut et Christus Ecclesiam. Quantum ad simplicem intelligentiam pertinet, sancta inter uirum et uxorem caritate precepta, nunc iubemur ut nutriamus, et foueamus coniuges, ut scilicet eis uictum atque uestitum, et ea que sunt necessaria prebeamus. Sed [b 1Kb] opponi nobis potest, quod  non sit uera sententia dicentis Apostoli: Nemo enim umquam carnem suam odit, cum morbo regio laborantes, et ptysi, et cancere, et distillationibus, mortem uite preferant, et sua oderint corpora. [c 1Kb] Magis  itaque ad tropicam intelligentiam sermo referatur, et dicamus, quod illam carnem que uisura sit salutare Dei, anima diligat, et nutriat et foueat, eam disciplinis erudiens, et celesti saginans pane, et Christi sanguine irrigans, ut refecta et nitida possit libero cursu uirum sequi, et nulla debilitate, et pondere [Al. nullo debilitatis pondere] pregrauari. Pulchre etiam in similitudinem Christi nutrientis, et fouentis Ecclesiam, et dicentis ad Ierusalem: Quoties uolui congregare filios tuos sicut gallina congregat pullos suos sub alas, et noluisti? anime quoque fouent corpora sua, ut corruptiuum hoc induat incorruptionem, et alarum leuitate suspensum, 659 in erem facilius eleuetur. Foueamus igitur et uiri uxores, et anime nostra corpora, ut et uxores in uiros, et corpora  redigantur in animas. Et nequaquam sit sexuum ulla diuersitas: sed quomodo apud angelos non est uir et mulier: ita et nos, qui similes angelis futuri sumus, iam nunc incipiamus esse quod nobis in celestibus repromissum est.

 Quoniam membra sumus corporis eius, ex carne eius, et ex ossibus eius. Quia membra sumus corporis Christi, et Christus nutrit et fouet Ecclesiam: ideo et nos nutrimus, et fouemus carnem nostram, quam nemo umquam odio habuit. Membra autem sumus corporis Christi: non secundum naturam diuinitatis eterne, sed iuxta id quod hominem est dignatus assumere. Quamquam et homo ipse qui assumptus est, habeat naturam nostrorum corporum, sed non habeat originem. Nos enim ex humano semine  coagulamur: ille de Spiritu sancto natus est. Potest autem et aliter dici: Quoniam corpus Christi Ecclesie est, et Ecclesia de cunctis credentibus congregatur, Paulus et Ephesii membra sunt corporis, id est, Ecclesia Christi.

 Propter hoc relinquet homo patrem et matrem, et erunt duo in carne una. Quod frequenter annotauimus, apostolos et euangelistas non eisdem uerbis usos esse, Testamenti ueteris exemplis, quibus in propriis uoluminibus continentur, hoc et hic probamus: siquidem testimonium istud ita in Genesi scriptum est: Propter hoc relinquet homo patrem suum et matrem suam, et adherebit uxori sue, et erunt duo in carne una . Nunc autem Apostolus pro eo quod ibi habetur, , id est,  propter hoc, posuit , quod Latine aliis uerbis dici non potest: deinde pro patre suo et matre sua, pronomina abstulit, et patrem tantum posuit et matrem: et quod in medio dicitur, et adherebit  uxori sue, hic penitus pretermisit, et tantum quod sequebatur hoc dictum, superioribus copulauit, et posuit, et erunt duo in carne una. Hoc autem totum nunc idcirco obseruauimus, ut etiam in ceteris locis, sicubi testimonia quasi de prophetis, et de ueteri Testamento ab apostolis usurpata sunt, et in nostris codicibus non habentur, nequaquam statim ad apocryphorum ineptias, et 660 deliramenta curramus, sed sciamus scripta quidem ea esse in ueteri Testamento, sed non ita ab apostolis edita, et sensum magis usurpatum: nec facile nisi a studiosis posse ubi scripta sint, inueniri. Igitur ad exhortationem mutui affectus inter uxorem et uirum, Adam et Eue sumpsit exemplum. Ut quomodo costa tollitur de Adam, et edificatur in coniugem: et ipsa rursum  coniux in unam uiri carnem redigitur: quia qui uxorem diligit, seipsum diligit: sic et nos nostras amemus uxores. Idipsum autem per allegoriam in Christo interpretatur, et in Ecclesia: ut Adam Christum, et Eua prefiguraret Ecclesiam. Factus est enim nouissimus Adam in spiritum uiuificantem . Et quomodo de Adam et uxore eius omne hominum nascitur genus: sic de Christo et Ecclesia omnis credentium multitudo generata est. Que unum Ecclesie corpus effecta, rursum in latere Christi ponitur, et coste locum replet, et unum uiri corpus efficitur, ipso Domino id in Euangelio postulante: Pater, da, ut quomodo ego et tu unum sumus: sic et ipsi in nobis unum sint . Interrogemus Marcionem qua consequentia locum istum  qui de ueteri usurpatus est Instrumento, in Christum et in Ecclesiam interpretari queat, cum iuxta illum Scriptura uetus omnino non pertineat ad Christum.

 Sacramentum hoc magnum est, ego autem dico, in Christo et in Ecclesia. Non, ut plerique existimant, omnis historia que de Adam et de Eua in Genesi scripta est, ad Christum et ad Ecclesiam facile referri potest, sed tantummodo quod in presenti loco ponitur, id est: Propter hoc relinquet homo patrem suum et matrem suam, et adherebit uxori sue, et erunt duo in carne una. Primus enim homo, et primus uates Adam, hoc de Christo et Ecclesia prophetauit: quod reliquerit Dominus noster atque Saluator Patrem suum Deum, et matrem suam celestem  Ierusalem, et uenerit ad terras propter suum corpus Ecclesiam, et de suo eam latere fabricatus sit, et propter illam uerbum caro factum sit. Et quia non omnia equalia sacramenta sunt, sed est aliud sacramentum maius, et aliud minus: propterea nunc dicit: Sacramentum hoc magnum est: simulque humilitatis eius indicium est inferentis: Ego autem dico 661 in Christo et in Ecclesia. Gregorius Nazianzenus, uir ualde eloquens, et in Scripturis apprime eruditus, cum de hoc mecum tractaret loco, solebat dicere: uide quantum istius capituli sacramentum sit, ut Apostolus in Christo illud, et in Ecclesia interpretans, non se ita asserat, ut testimonii postulabat dignitas, expressisse: sed quodammodo dixerit:  Scio quia locus iste ineffabilibus plenus sit sacramentis, et diuinum cor querat interpretis. Ego autem pro pusillitate sensus mei, in Christo interim illud, et in Ecclesia intelligendum puto: non quo aliquid Christo et Ecclesia maius sit; sed quod totum quod de Adam et de Eua dicitur, in Christo et in Ecclesia interpretari posse, difficile sit.

. uerumtamen et uos singuli unusquisque suam uxorem sicut se diligat. Aestimet aliquis eamdem inter maritum et uxorem iuberi ab Apostolo caritatem, que in proximum precepta est: sic enim scriptum est: Diliges proximum tuum sicut teipsum , et nunc dicitur: Unusquisque suam uxorem sicut se diligat. Ergo eadem in proximum  et in uxorem caritas erit. Quod si proximus, iuxta interpretationem Saluatoris, omnis homo est homini: nulla ergo erit inter uxorem et quorumlibet hominum dilectionem differentia caritatis, quod dicere ualde absurdum est. In proximo enim similitudo ponitur, ut sic eum diligas sicut te, et cupias esse saluatum. In uxore autem comparationis aduerbium, sicut, non similitudinem, sed approbationem et confirmationem, cum quodam pondere sonat. Quomodo dicimus de uiro: quasi uir fecit, et de Saluatore scriptum est: uidimus gloriam eius, quasi gloriam unigeniti . Non quo ipse Saluator gloriam habuerit ad comparationem alterius unigeniti: ipse est enim unigenitus. Et unigenitus si et alter fuerit, unigenitus non potest appellari.  Unde alterius unigeniti non indigebat exemplo: sed quasi unigenitum, hoc est, ut semetipsum decebat gloriam habere, possedit. Hoc idem et septuagesimi secundi psalmi, iuxta Grecos tamen, exordium sonat: , quod a nostris translatum est: Quam bonus Deus Isrel rectis corde ! Alioquin iuxta Grecos , id est, sicut, similitudinem magis uidetur, quam firmitatem significare 662 dictorum, si non ut confirmationem audieris, sed quasi [Al. tacet quasi] exemplum. Simul et hoc attendendum, quod uir diligere iubetur uxorem, mulier uero timere uirum. Congruit enim uiro dilectio, mulieri timor: seruo uero non solum metus, sed et tremor iungitur. Unde et in consequentibus ait: Serui,  obedite dominis carnalibus cum timore et tremore.

Mulier autem ut timeat uirum. Si in Deum metus propter timorem supplicii, non sinit eum qui metuit esse perfectum; quanto magis imperfecta erit mulier, non solum Deum, sed etiam uirum metuens? Propter quod requirendum, an carnaliter uxor intelligenda sit, et uxoris timor: cum frequenter multo meliores maritis inueniantur uxores et eis imperent, et domum regant, et educent liberos, et familie teneant disciplinam: illis luxuriantibus et per scorta currentibus. He uiros suos utrum regnare debeant, an timere, lectoris arbitrio derelinquo. Quod si iuxta allegoriam, ut supra diximus, uxor in corpore accipitur, uir in animo, nichil incongruum est timere  eam ut ancillam uirum, in secundo gradu et in uiliori substantia constitutam. Animi quippe, ut ait Crispus, imperio, corporis seruitio magis utimur. Qui uero simplicem intelligentiam mulieris sequitur et mariti, duas significantias in uerbo timoris esse monstrabit. Et dicet una de qua Ioannes ait: Qui timet, penam habet, et qui timet, non est perfectus . Iuxta quam et serui spiritum seruitutis habent in timore, quem exiguntur a Domino dicente ad eos: Et si pater sum ego, ubi est gloria mea: et si dominus sum ego, ubi est timor meus ? Alteram uero que apud philosophos nominatur , et apud nos, licet non plene sonet, reuerentia dici potest. Scit quoque et prophetes perfectorum timorem, quem qui timuerit, perfectus est,  in tricesimo tertio psalmo dicens: Non est inopia timentibus eum . Potest igitur uxori simpliciter intellecte hic imperari metus, ut timeat, hoc est, reuereatur uirum suum.

 Filii, obedite parentibus uestris in Domino: hoc enim est iustum. Honora patrem tuum et matrem tuam  ut bene sit tibi, et longeuus sis super terram. Ambigue dictum, utrum in Domino parentibus 663 suis filii debeant obedire, an certe parentibus suis filii obediant in Domino. Quod utrumque faciendum, ut et his parentibus qui nos in Domino genuere, qualis fuit Paulus et apostoli, obediamus et ea faciamus quecumque preceperint, et parentibus nostris, de quibus secundum carnem nati  sumus, obtemperemus in Domino, implentes ea que non sunt Domini contraria uoluntati. Simulque et hereticos coarctabimus, nolentes uetus Testamentum esse Dei boni, cuius filius Christus sit. Qua ratione Apostolus Christi, boni Dei filii, Scriptura Creatoris utatur, et obedientiam filiorum de ueteri Lege presumat. Quod testimonium de Exodo sumptum, ita ibi contexitur: Honora patrem tuum et matrem tuam, ut bene sit tibi, et sis longeuus super terram, quam Dominus Deus tuus dabit tibi : de quo nunc ultima uerba subtraxit, quod mandatum in Decalogo quintum est. Unde querendum quare nunc dixerit, quod est mandatum primum: cum primum mandatum sit: Non erunt tibi dii alii preter me. Quamobrem nonnulli ita legunt, quod est  mandatum primum in promissione: quasi quatuor alia mandata, que ante dicta sunt, non habeant promissiones, et in hoc solo pollicitatio feratur adiuncta, ut bene sit tibi, et sis longeuus super terram quam Dominus Deus tuus dabit tibi. Sed uidentur mihi non obseruasse subtilius, et in secundo mandato repromissionem esse sociatam. Ait enim: Non facies tibi idolum, neque omnem similitudinem eorum que in celo sursum, et que in terra deorsum, et que in aquis  subtus terram: non adorabis ea, et non immolabis illis: Ego enim sum Dominus Deus tuus, Deus zelotes, qui reddo peccata patrum in filios usque ad tertiam et quartam generationem, his qui me oderunt, et facio misericordiam in millia his qui diligunt me, et custodiunt mandata mea . Obserua enim quod uerba sint sponsionis: Faciens misericordiam in millia his qui diligunt me, et custodiunt mandata mea. Forsitan ergo quia Decalogus exeunti de Aegypto populo, prima Lex data est, unumquodque mandatum Decalogi, primum 664 mandatum est appellandum, ad comparationem eorum preceptorum, que postea in Lege conscripta sunt. Qui uero expositionem superiorem tenere conabitur, in eo quod distinxerat, quod est mandatum primum in repromissione,  dicet separatim esse mandatum: Honora patrem tuum et matrem tuam: et postea repromissionem suo loco positam, ut sis longeuus super terram, quam Dominus Deus tuus dabit tibi. In hoc uero mandato, id est: Non facies tibi idolum, neque omnem similitudinem, non seorsum, sed sub uno textu atque sermone, non tam promissionem datam, quam sententiam in laudes Dei esse finitam, facientis misericordiam in millia his qui eum diligunt, et custodiunt mandata eius. Rursum is qui tota Decalogi mandata, primum mandatum esse contendit, repromissionem in qua scriptum est: ut sis longeuus super terram, quam Dominus Deus tuus dabit tibi, non solum ad eos pertinere monstrabit, qui parentibus obsequantur: sed etiam ad alia innumerabilia precepta;  et necesse habebit cuncta replicare mandata, in quibus merces hec et premium promittantur, ut sint longeui super terram, quam Dominus Deus suus dederit eis. A quo diuersus ille exigere debebit interpres, ut doceat ante hoc mandatum, illa que ab eo prolata sunt, scripta esse mandata. Quod si non potuerit approbare, frustra et in aliis preceptis hanc repromissionem adiunctam esse memorabit. Post hec retractandum, pro honore patris et matris, non Iudaicum et carnale esse promissum, ut longeui sint filii super terram, quam Dominus Deus suus dederit eis. Multos enim fuisse credendum, qui et parentibus obsequentes cito mortui sint, et in parentes impii usque ad extremam uenerint senectutem. Respondeant enim Iudei et similes Iudeorum,  si uite istius longitudo est in repromissis, et diu in corpore permanere felicitas est, quid sibi uult illud in Psalmis: Heu mihi, quia incolatus meus prolongatus est! habitaui cum habitantibus Cedar . Et hoc Salomonis in Ecclesiaste: Laudaui ego [a 42Kb] omnes mortuos qui olim mortui sunt, super uiuentes qui uiuunt usque in presens: 665 et melior est super hos duos, qui necdum natus est, et non uidit omne opus malum quod factum est sub sole ; et post paululum: Si  genuerit uir centum [a 1Kb] , et annos plures uixerit, et multi fuerint dies annorum eius, et anima illius repleatur bonis, et sepultura non sit ei: dixi melius est super eum abortiuum, quia in uanitate uenit, et in tenebris nomen eius operietur: et quidem solem non uidit , et cetera. Si enim laudantur super uiuos mortui (et iuxta quosdam qui, antequam in corpora ista descendant, animas degere in celestibus arbitrantur, melior esse dicitur duobus, qui necdum natus est, et omnis ista uita tentatio est; et secundo Iob: Mors uiri [Al. uiro] requies : et iuxta eumdem et Ieremiam, Maledicta est dies in qua nascimur , quomodo nunc repromittur honorantibus patrem et matrem quod longeui sint super terram, quam Dominus Deus  suus dederit eis? Querenda est ergo terra, quam Dominus repromittit et tribuit his qui spiritualem Aegyptum reliquerint, et cum omni patientia, magna et terribilia uite istius deserta transierint, et uicerint reges magnos, quos percutit Dominus: et transierint in Iudeam que lacte et melle fluit, et sub Iesu duce, Iericho corruente, atque uastata Hai, que interpretatur, abruptum, Ierusalem uenerint, et edificetur eis templum sub Salomone rege pacifico , et possideant terram, que mansuetis est preparata: Beati quippe mites: quoniam ipsi possidebunt terram , que uere est terra uiuentium, Psalmista quoque dicente: Credo uidere bona Domini in regione uiuentium . Huius uite longitudinem et sapientia habet in manu dextera, in sinistra tenens diuitias et gloriam.

  Et patres nolite ad iracundiam prouocare filios uestros: Sed educate illos in disciplina et conuersatione Domini. Peccatum filiorum est non obedire parentibus, et quia poterant parentes aliquid imperare peruersum, adiunxit, in Domino. Peccatum uero parentum,  666 paruulos filios atque lactentes ad iracundiam prouocare, aut certe iam adolescentibus et maturioris etatis, ea imperare que grauia sunt. Sicut igitur in filiis obsequium, et subiectionis merces est demonstrata: ita parentibus moderatum iubetur imperium, ut non quasi seruis, sed quasi filiis preesse se nouerint. Nec hoc precepti fine contentus est; sed et illud adiunxit: Educate illos in disciplina et correptione Domini. Quam correptionem nos legimus, melius in Greco dicitur , que admonitionem magis et eruditionem quam austeritatem sonat. Legant episcopi atque presbyteri, qui filios suos secularibus litteris erudiunt, et faciunt comedias legere [b 1Kb] , et mimorum turpia scripta cantare, de Ecclesiasticis forsitan sumptibus eruditos:  et quod in corbonam pro peccato uirgo uel uidua, uel totam substantiam suam effundens quilibet pauper obtulerat, hoc [c 3Kb] kalendariam strenam, et Saturnalitiam sportulam et Mineruale munus Grammaticus, et Orator, aut in sumptus domesticos, aut in templi stipes, aut in sordida scorta conuertit. Eli sacerdos ipse sanctus fuit, sed quia filios suos non erudiuit in omni disciplina et correptione, supinus cecidit, et mortuus est . Non enim poterat ad priora extendi, sed retrorsum ruit, et [d 11Kb] opisthotono insanabili lapsus in tergum, ad Sodomam cum Lot uxore respexit. Et certe corripuerat filios suos, dicens: Quare facitis uerba hec que ego audio de uobis mala ab omni populo? Nolite, filii mei: quoniam non est bona fama, quam ego audio de uobis . De istiusmodi patribus et  Isaias lacrymabili uoce causatur, dicens: Et filii alienigenarum nati sunt eis . Quod si hoc Ephesiis laicis, et plerisque, ut in populo solet, uite huius negotiis occupatis, precepit, ut filios suos erudiant in omni disciplina, et admonitione Domini: quid de sacerdotibus estimandum est, de quorum  ordine ad Timotheum scribit, dicens: 667 Filios habentem in obsequio, cum omni honestate . Et idipsum ad Titum inculcat et repetit: Filios habentem fideles: non in accusatione luxurie, aut non subditos : et quasi uitia filiorum parentibus imputentur, coniunctionem causalem interserens, ait; Oportet enim episcopum sine crimine esse, tamquam Dei dispensatorem . Non est ergo sine crimine episcopus, cuius filius non fuerit subditus, et in accusatione luxurie.

 Serui, obedite dominis carnalibus, cum timore et tremore, et simplicitate cordis uestri, sicut Christo: non ad oculum seruientes, quasi omnibus placentes: sed ut serui Christi, facientes uoluntatem Dei ex animo: cum fidelitate seruientes sicut  Domino, et non hominibus: scientes quod unusquisque quod fecerit boni, hoc recipiet a Domino, siue seruus, siue liber. Propheta loquente ad Ierusalem: Qualis tu timuisti ab homine mortali, et a filio hominis ? et Petro in Epistola sua: Timorem eorum ne timeatis: sed Dominum Iesum Christum sanctificate in cordibus uestris : et Saluatore eadem concinente: Nolite timere eos qui possunt occidere corpus, et plus non habent quod uobis faciant: sed timete eum qui potest et animam et corpus occidere in gehennam : Salomone quoque paria testante. Fili, honora Dominum, et confortaberis: preter illum autem ne timeas alium : uidetur Apostolus diuersa precipere ut serui cum timore et tremore obediant dominis  carnalibus, et uxor [Al. uxori] ut timeat uirum. Atque qui simplicius respondebit, hec dicet: non perfectis seruis et eis qui sapientie secreta cognouerint hec precepta constituti, sed his qui principia habebant fidei, et doctrinis humilioribus indigebant. Alius uero asserat eum qui non habeat spiritum seruitutis iterum in timore, nequaquam huic subiacere sententie, ut cum timore et tremore obediat dominis carnalibus, hoc idem et de uxore dicturus, que iubetur ut timeat uirum. Porro tertius in hoc quoque loco, sicut in muliere, timorem pro reuerentia dictum putabit: sed arctabitur ex eo quod additus est timori tremor. Potest enim uxori reuerentia conuenire, ut reuerens timeat uirum. Ubi autem tremor est, metus non sonabit  reuerentiam, sed timorem. Necessario itaque in seruis additum est, ut post timorem Domini habeant et tremorem, et ad distinctionem Domini spiritualis, nunc carnalis 668 dominus appellatur: ita ut seruo quicumque crediderit in Deum, et necdum ad scientie summam peruenerit, non indecens sit domino seruire carnali cum timore et tremore, in simplicitate cordis sui, et sic ei seruire fideliter ut Christo. Non ad oculum seruiens, ut hi faciunt qui hominibus placere desiderant, sed ut necessitatem in uoluntatem uertat, et faciat de seruitute mercedem: maxime cum dominus carnis a Domino  spiritus diuersa non imperet. Hoc est enim quod ait: Non ad oculum seruientes, ut hominibus placentes, sed ut serui Christi, facientes uoluntatem Dei. Sed et ipsam fidelitatem non coactam seruus habeat, sed spontaneam et ex animo: sic seruiens domino suo sicut Christo, a quo recepturus est fidelis premium seruitutis, non minus quam si liber uoluntate seruisset. Simul et hoc notandum, quod obedientie filiorum atque seruorum diuersa subiunxerit. Ad filios enim dicit: Obedite parentibus uestris in Domino: ad seruos uero, Obedite dominis carnalibus cum timore et tremore. Ut sicut inter seruum et uxorem habet metus diuersitatem: ita et inter filios et seruos obedientia discreparet. Et pulchre imperans seruis ut obediant dominis, adiecit,  quasi Christo: et iterum, ut serui Christi, facientes uoluntatem Dei: ut scilicet non audiat seruus carnalem dominum, si contraria Deo preceptis uoluerit imperare. Quomodo autem ad Corinthios secundum tempus rescripserat , ne per occasionem fidei in Christum inter maritos, et uxores diuortia fierent, si e duobus unus credere uoluisset: ita ad Ephesios et ad Colossenses, quia plurimi inter initia fidei putabant Gentiles dominos contemnendos, nunc conditionum moderate precepta constituit: ut et seruitia non uideatur contra dominos concitare: et rursum nequaquam dominos doceat audiendos, si uitiosa et nefanda precipiant.

 Et domini, eadem facite ad illos, remittentes minas: scientes quia et ipsorum, et uester Dominus  est in celis, et personarum non est acceptio apud eum. Quenam sunt hec que seruis superius imperauit, ut diceret dominis eadem facienda que seruis? Puto illa que dixerat, in simplicitate cordis, et, facientes uoluntatem Dei: et, ex animo: et, cum fidelitate siue beneuolentia in seruos, quia utrumque sonare potest. 669 Unusquisque enim quod fecerit boni, hoc recipiet a Domino, siue famulus seruierit, sicut dictum est, siue liber dominatus fuerit, ut oportet: ut non sit terribilis, non promptus ad [a 1Kb] uerbera: sciens quia et ipse habeat Dominum in celis, apud quem non est acceptio personarum, et qui solus tantum iudicet uoluntates, et iuxta eas deteriori preferat meliorem, eligens facta, non homines.

  De cetero confortamini in Domino, et in potentia uirtutis eius. Scio in Greco pro uirtute, fortitudinem positam, id est, : quia uirtus apud eos appellatur. Sed hec apud nos consuetudo est Scripturarum, ut indifferenter et , uirtutem nominent: maxime quia fortitudo corporis uirtus animi existimatur. Quamquam et apud philosophos inter quatuor uirtutes fortitudo sit posita; quam utique animi, et non corporis esse manifestum est. Quod igitur ait: Confortamini in Domino, et in potentia uirtutis eius, totum sentitur in Christo, ut in omnibus uirtutibus que super eo intelliguntur,  qui crediderint confortentur. Et prudenter post specialia mandata, quid uiris et uxoribus, patribus et filiis, dominis et seruis obseruandum sit, nunc generaliter omnibus in commune precipit, ut in Domino et in eius potentia confortati, preparent se aduersum diabolum, de quo in consequentibus scribit.

 Induite omnia arma Dei, ut possitis stare contra uersutias diaboli. Ex his que infra legimus, et his que in Scripturis omnibus de Domino Saluatore dicuntur, manifestissime comprobatur, omnia arma Dei quibus nunc indui iubemur [Al. iubetur], intelligi Saluatorem; ut unum atque idem sit dixisse, Induite uos omnia arma Dei; quasi dixerit, Induite Dominum  Iesum Christum. Si enim cingulum ueritas est, et lorica iustitia est: Saluator autem et ueritas, et iustitia nominatur, nulli dubium quin ipse et cingulum sit et lorica. Itaque iuxta hec, ipse erit et preparatio Euangelii pacis, et scutum fidei, et galea salutaris, et gladius spiritus, quod est uerbum Dei, et uiuens sermo et efficax, et acutus super omnem gladium ex utraque parte acutum. Que autem alia arma Dei possumus existimare, quibus induendus est qui habet aduersum diaboli dimicare uersutias excepta uirtute, que Christus est. 670 [a 1Kb] Hunc enim qui iuxta omnia que super eo intelliguntur, fuerit indutus, potens erit contra uniuersas insidias diaboli repugnare, et secundum id quidem quod ueritate precinctus est, non facile ad falsitatis dogmata  deducetur. Iuxta hoc uero quod loricam indutus est iustitie, iniquitatis iaculis non poterit perforari. Nec non cum calciatus fuerit calciamentis pulcherrimis in preparatione Euangelii pacis, quasi is qui preparauit in fine opera sua, et idcirco pacis homo factus est, nec bellicum aliquid, et tumultuosum agit, nec cum his qui impreparati sunt, condemnabitur. Infidelitas quoque, que inimica est fidei, ubi scutum est fidei, nichil ualebit. Caput etiam et principale cordis, et anime in quo sensus omnes locati sunt, salutis galea circumdatum non quassabitur. Ad extremum quasi uir bellator et fortis, omnes sectas contrarias ueritati concidet, interficiet, iugulabit, gladium spiritus, id est, uerbum Dei, manu tenens. uolens ergo apostolus multimoda diaboli  ingenia ostendere, quibus nos capere nitatur [Al. nititur], per ea loca in quibus non omni custodia seruemus cor nostrum, eius, id est, adinuentiones uel uersutias nominauit. Si enim abstinuerimus nos a corporum uoluptate, parum cautos in auaritia capit. Quod si et auaritiam cum uoluptate contemnimus, per luxuriam irrepit, et facit nobis uentrem esse deum, et per hanc etiam illa que fortia esse uidebantur, expugnat. Et quomodo solent sapientes exercituum principes, ea uel maxime  oppugnare urbium loca que parum munita sunt, ut cum per illa irruperint, facile munita capiantur; ita et diabolus per ea que patere uidet, aut certe non firmiter clausa, querit irrumpere, et ad ipsam arcem cordis et anime peruenire. Et quid me necesse est de pluribus eius insidiis dicere, cum ex his et cetere uersutiarum eius species cognoscantur? Diabolus autem, nomen Grecum est, quod interpretatur [b 1Kb] criminator. Iuxta Hebrei uero sermonis proprietatem, quia et tribus Zabulon quamdam similitudinem huius uocabuli habet, , id est, deorsum fluens dici potest, quod scilicet paulatim de uirtute ad uitium fluxerit, et de celestibus ad terrena corruerit.

Quoniam non est nobis colluctatio aduersus 671  sanguinem et carnem; sed aduersus principatus, aduersus potestates, aduersus mundi rectores tenebrarum harum, aduersus spiritualia nequitie in celestibus. Non puto Paulum scribentem ad Corinthios dicere potuisse: Non est uobis colluctatio aduersus carnem et sanguinem, quibus ait: Tentatio uos non apprehendat nisi humana. Fidelis autem Deus, qui non permittet [Al. permitti] uos tentari supra id quod potestis . Existimo quippe aduersus carnem et sanguinem esse certamina, que ibi tentationes appellantur humane, quando caro concupiscit aduersus spiritum, et prouocat nos facere opera sua, fornicationem, immunditiam, luxuriam, idololatriam, inimicitias, contentiones, emulationes, iras, rixas, dissensiones, hereses, insidias, ebrietates,  comessationes  et reliqua his similia. Porro non est humana tentatio, nec aduersus carnem et sanguinem pugna, quando aut ipse Satanas transfiguratus in Angelum lucis, persuadere nititur, ut eum Angelum lucis arbitremur, aut aliquid horum simile facit, in omni uirtute, signis et portentis mendacibus, in omni deceptione iniquitatis. Nam cum aliquem illaquearit inimicus ut recipiat se, et loquatur in eo, hec dicit Dominus, non quasi caro et sanguis eum decipit, aut quasi humana tentatio, sed quasi principatus et potestas, rector tenebrarum et nequitia spiritualis . Quamobrem non demus locum diabolo, sed et si spiritus potestatem habentis ascenderit super nos, iuxta quod scriptum est, locum non demus ei. Dicat quispiam hoc quod  ait: Non est nobis colluctatio aduersus sanguinem et carnem, sed aduersum principatus et potestates , et cetera que sequuntur, ideo dici, ut doceamur, ne ea quidem que nobis ministrari uitia putamus ex carne, carnis esse uel sanguinis, sed a quibusdam spiritualibus nequitiis suggeri. Sunt enim quidam demones amoribus et amatoriis canticis seruientes, ut Propheta quoque commemorat dicens: Spiritu fornicationis 672 seducti sunt . Nam et barbara quedam nomina eorum esse dicuntur,  ut sepe confessi sunt hi quos uere uulgus maleficos uocat, et incantationes, et preces, et colores uarii, et diuersa uel metallorum genera, uel ciborum, ad que inuocati assistere demones, et infelices animas capere memorantur. Alii uero iracundias, et furores, et bella committere: alii preesse inimicitiis, et inter homines odia concitare. Quia uult ergo, aiunt, Apostolus nos docere: non ex natura corporis, et de materia carnis et sanguinis, hec uitiorum genera procreari, sed instinctu demonum; propterea ait: Non est nobis colluctatio aduersus sanguinem et carnem, sed aduersus principatus et potestates, et reliqua. Ideo autem nunc eorum qui magicis infelices artibus seruiunt, et facere ista perhibentur, in medium exempla protulimus,  ut retundamus eorum opinionem, qui putant omnia uitia esse carnis et sanguinis, et nullam habere demones potestatem, ut nos incitent ad peccatum. Talem luctationem [a 10Kb] et Iacob putamus fuisse, quod scilicet non aduersum carnem et sanguinem contenderit , quando remansit solus, et luctabatur cum eo homo, adiuuans eum, et corroborans aduersum alium, sudore nimio dimicantem. Et simul uide, ne forte ridiculi sint qui arbitrantur in ritum luctantium, tota Iacob nocte luctatum. Quid enim grande, si, ut illi aiunt, luctans aut superarit, aut uictus sit? Sed iuxta rationabilem et conuenientem patriarche luctam, talem illi colluctationem fuisse credendum est, qualem hi habent qui possent dicere: Non est nobis colluctatio  aduersus carnem et sanguinem. Non necesse est totum nunc loci illius excutere sacramentum, cum in suo loco, si uixero, plenius disserendum sit. Querimus autem  ubi in ueteri Testamento Paulus hec legerit, aut qua auctoritate que minime scripta sunt, publicarit. Et coniicimus ex his que de preliis et singulari certamine, uerbi  673 causa, Dauid aduersum Goliam, et filiorum Isrel contra alienigenas, et ceteras gentes, scripta sunt in Lege, et Iesu, et libro Iudicum, et Regnorum, et Paralipomenon, altius intellexisse Apostolum ; et spirituale bellum sensisse de carneo, quo pugnantes uicti sint, siue superarint, et satrapas quidem uniuscuiusque loci, supernarum fuisse indicia [Al. iudicia] potestatum: reges autem gentium singularum, imagines eorum qui nunc rectores mundi, tenebrarumque dicuntur: malos uero homines spirituales nequitias in celestibus demonstrasse. Et uidetur nobis Apostolus aliis uerbis hec dicere: O Ephesii, que de preliis Isrelis aduersum nationes legitis, uidentur quidem carnem sonare uel sanguinem, uerbi gratia, Aegyptiorum, Idumeorum,  Ammonitarum, Moabitarum, et gentium ceterarum: sed si uere uultis scire, cognoscite quia illa uniuersa figuraliter contingebant illis . Scripta sunt autem propter nos, in quos fines seculorum decurrerunt, ut intelligamus ex illis, non esse nobis pugnam aduersum carnem et sanguinem, sed aduersus spirituales quasdam et inuisibiles potestates, aduersus rectores earum tenebrarum, que huic mundo incubant, et errorem hominibus incredulitatis offendunt, et aduersum spiritualia nequitie, que habitant in celestibus: non quo demones in celestibus commorentur, sed quo supra nos er, hoc nomen acceperit. Unde et aues que uolitant per erem, uolucres celi esse dicuntur. Nam et in alio loco de demonibus quod in ere isto uagentur, Apostolus ait: In quibus  ambulastis aliquando iuxta seculum mundi istius, secundum 674 principem potestatis eris spiritus, qui nunc operatur in filios diffidentie . Hec autem omnium [b 3Kb] doctorum opinio est, quod er iste qui celum et terram medius diuidens, inane appellatur, plenus sit contrariis fortitudinibus. Post hec retractandum, a quo principatus, et potestates, et  rectores tenebrarum mundi, et spiritualia neguitie in celestibus, ut hoc sint, acceperint potestatem. Et quidem dicat alius, apostatam diabolum satellitibus suis diuersa officia commisisse, et non esse harum distributionum auctorem Deum. Cui potest illud diligens lector opponere, et quomodo scriptum est: Non est enim potestas, nisi a Deo ? Quod si de hominibus dicitur, quanto magis de his qui sunt subtilioris meliorisque nature? Nec statim qui hoc sentiat, blasphemie eum crimen incurrere: quia unusquisque iuxta suam uoluntatem diuersa ministeria sortitus sit. Quomodo enim in urbibus eos qui aliquid commisere flagitii, uidemus uel bestias alere, uel secare marmora, uel mundare spurcitias cloacarum, uel preesse gladiatoribus, et fundendo  reorum sanguini destinari: ita et demones ex proprii arbitrii libertate, insidiarum, fraudum, scelerum, atque periurii, et reliquam uitiorum prouinciam esse sortitos, ut sint rectores tenebrarum, quia esse lucis principes noluerunt. Hi ergo rectores mundi atque tenebrarum, cum aduersum aliquem colluctantes supplantauerint cum, fecerintque corruere, statim illum suo mundo et suis tenebris quibus principantur, annectunt. Ob quam causam fortius laborandum, ut qui semel audiuimus: Ego elegi uos de isto mundo: iam non estis 675 de isto mundo: si enim essetis de mundo, mundus quod suum esset, amaret , non redeamus ad mundum, nec subiiciamur ei: sed crucifigatur nobis mundus, et nos ei, ut rector lucis, iehsu proprio mundo nos  copulet, et sub Patris esse faciat ditione, erutos de spiritualis nequitie potestate, et de celo eorum quod transiturum est, nec Dei sedes appellari potest. Impium quippe est, ut spiritualia nequitie in celestibus, eum celum tenere credantur, de quo loquitur Deus: Celum mihi thronus est . Itaque qui intelligit quanta in isto mundo, nobis et presentibus, et absentibus fiant: dum ea uidere non possumus, siue propter corpus humilitatis nostre hoc fragile atque terrenum, quo anima inuoluitur, siue quia carnalibus oculis subtilior natura non panditur: hic uidebit que sint tenebre que ab Apostolo nunc dicantur: quod scilicet aut tota uita ista terrena, tenebre nuncupentur (lux quippe lucet in tenebris, et tenebre eam non comprehenderunt , aut  anime lumen et sensus, terrenum corpus, et corpus mortis, et humilitatis obumbret, operiat et obcecet. Sciamus autem quod, excepto presenti loco, nec in  ueteri, nec in nouo Testamento, , id est mundi rectores, umquam legerimus: quod nomen idcirco Paulus apostolus finxit: quia necesse habebat ad Ephesios disputans, rebus nouis et inuisibilibus noua nomina coaptare. Adhuc propter hoc quod ait in celestibus, quia uidetur ambiguum, dicendum, subaudiri posse illud ad omnia, ut sit sensus: Non est nobis colluctatio aduersus potestates in celestibus, et rectores tenebrarum istarum in celestibus, et spiritualia nequitie in celestibus; et [a 1Kb] non tantum, aduersum spiritualia nequitie in celestibus. Maxime si intelligimus  quomodo celestia nominentur propter uolucres celi, et quod in usu dicitur, pluuiam uenire de celo: non quo pluuia e celo ueniat. Philosophi  quippe aiunt, non amplius, quam duobus millibus passuum a terra distare nubes, ex quibus fundantur pluuie, et imber irroret. Iuxta quem sensum cataracte quoque celi in diluuio aperte esse feruntur. uerumtamen quanto quis peior fuerit, tanto uicinior erit terre locis, et pinguiori substantie. Siquidem et terra, et circumdatus nobis 676 er habent pinguedinem suam: Aiunt quidam et animas corporibus liberatas, si attenuate fuerint in presenti uita, et lima, ut ita dicam, atque uirtutum, in subtile corpus attrite, non habitaturas in pinguioribus locis: sed Deo, qui incorporeus est, uicinas fore. Si uero tales fuerint, de quibus dici possit; Filii hominum, usquequo graui, siue pingui corde , secundum crassitudinis sue pondus ad infima detrahi,  et pinguedine pregrauari. Post hoc et illud pariter disserendum, an hac terra et ere aliquis pinguior locus sit, qui a plerisque appellatur Infernus, in quo hi qui dicuntur inferi, commorentur. Quinam uero isti sint, et quam uel cognationem, uel diuersitatem habeant, ad eos qui spiritualia nequitie in celestibus appellantur, non est presentis temporis disputare. Reliquum est, ut quid inter colluctationem carnis et sanguinis, et inter rectores tenebrarum istarum, et spiritualia nequitie in celestibus sit, in duobus apud Apostolum manifestius discamus agminibus. Quando enim uult humanas tentationes, hoc est, colluctationem carnis et sanguinis indicare, despiciens eas atque contemnens loquitur: Quis nos separabit a caritate Dei: tribulatio, an angustia, an persecutio,  an fames et nuditas, et periculum, et gladius? Iuxta quod scriptum est : Propter te mortificamur tota die, reputati sumus ut oues occisionis. Sed  in his omnibus superamus, propter eum qui dilexit nos . Quando uero docere nos uuit de aduersariis potestatibus, et rectoribus tenebrarum, et spiritualibus nequitie in celestibus, ab alio quasi capite sumit exordium, et dicit: Certus sum enim, quia neque mors, neque uita, neque angeli, neque principatus, neque presentia, neque futura, neque fortitudo, neque altitudo, neque profundum, neque alia quelibet creatura poterit nos separare a caritate Dei, que est in Christo Iesu Domino nostro. Prolixius forsitan quam lector uoluerit, de hoc capitulo disputatum sit: sed, queso, det ueniam difficultati ipsius loci et persone Ephesiorum, qui post artes magicas scire debuerant, a quibus fuissent aliquando decepti.

  Ideo sumite omnia arma Dei, ut possitis resistere in die malo: et uniuersa operati, stare. Diem malam, aut presens tempus ostendit, de quo supra dixerat: Redimentes tempus, quia dies mali 677 sunt, propter angustiam et uite huius labores, quia non absque sudore et certamine peruenimus ad palmam: aut certe consummationis atque iudicii, quando diabolus, inimicus et uindex, in sua nos cupiet parte retinere, de qua liberabitur, qui intelligit super egenum et pauperem: In die enim mala liberabit eum Dominus . Hec est dies, de qua et in alio loco scriptum est: Ecce uenit, dies ire Domini ; et alibi: Dies enim Domini insanabilis ueniet, furoris et ire ; et rursum: ue desiderantibus diem Domini: Ut quid  uobis dies Domini? et hec est tenebre, et non lux. Quemadmodum si fugiat homo a facie leonis, et incurrat in ursum: et intreat in domum suam, et reclinet manus suas super parietem: et mordeat eum coluber. Nonne tenebre dies Domini, non lux: et caligo non habens splendorem ? Quomodo enim non mala est hec dies, que tenebris et caligine inuoluitur? De qua Iel quoque propheta commemorat dicens: Canite tuba in Sion: predicate in monte sancto meo: et confundantur omnes qui habitant terram; quoniam adest dies Domini: quia prope est dies tenebrarum et turbinis, dies nebule et caliginis . Et Sophonias de eadem die loquitur dicens: Prope est dies Domini magna, prope et uelox nimis. uox diei Domini amara, et dura, et fortis: dies ire, dies illa, dies angustie  et necessitatis , et reliqua. Post que infert: Et affligam homines, et ambulabunt ut ceci: quia Domino peccauerunt . Ut igitur possit quis in hac die diabolo resistere: quia ipse est accusator fratrum nostrorum, assumat omnia arma Dei , et omnibus telis armisque succinctus, de quibus in sequentibus explicatur, sciat tunc se stare posse, si uniuersa fuerit operatus, ut plenus cunctis uirtutibus, stabilem figat gradum, et non moueatur de acie, sitque ex his de quibus Dominus ait: Sunt quidam de hic stantibus ; et in alio loco: Etenim fide statis ; et Psalmista: Statuit, inquit, supra petram  pedes meos . Tertia quoque a quibusdam interpretatio subinducitur, dicentibus: non omne aduersum diabolum prelium morte finiri; sed cum de isto seculo exierimus, tunc nobis fortius et apertius, presentibus contra presentes futurum esse certamen: et sic illud quod paulo ante posuimus, exponent, neque presentia, 678 neque futura: ut futura hec dicant esse, que post uitam istam sint ineunda certamina. Necnon et illud: Quapropter contendimus, siue in presenti, siue in futuro, placere illi , ut presens tempus, hanc uitam, futurum, post mortem significari putent. Hoc quoque quod nunc dicitur: Et omnia operati, stare, ad eumdem sensum referent: quasi non possit aliquis omnia in presenti uita operari, sed ex parte quid  faciat: sicut ex parte uideat, et ex parte prophetet: et tunc perfecte stare ualeat, cum uniuersa fuerit operatus. Alius uero simplicius hec exponit dicens, Ephesios ad futuras tentationes, et persecutiones quas eis Paulus apostolus post hanc epistolam prophetico uidebat spiritu prouenire, cohortari et moneri, ut omnia faciant, per que possint in fide stare Euangelii, nec in persecutione corruere. Diem autem malam, proprie de quadragesimo octauo psalmo arbitramur esse nunc sumptam.

 State ergo succincti lumbos uestros in ueritate. Quod iuxta membra carnis et corporis, omnia membra anime in Scripturis uocentur, nulli dubium est, de quibus unum puto esse nunc membrum, lumbos, quos ut accingamus ueritate, precipitur.  Scriptum est quoque in Euangelio : Sint lumbi uestri precincti, et lucerne ardentes in manibus uestris . Quia igitur lumbi in generatione semper accipiuntur et semine, secundum illud: De fructu lumbi tui ponam super thronum tuum . Et alibi: Adhuc in lumbis erat Leui patris sui Abraham, quando obuiauit ei Melchisedec , uidetur nobis accinxisse lumbos suos, qui nequaquam uxori debitum reddit, nec seruit libidini: sed imitatur ingenitum Deum, generationis negotiis non ministrans. Hoc idem, reor, et illud significare quod Ioannes zonam pelliceam habebat circa lumbos suos , et non erat de immundis, qui propter fluxum seminis extra castra proiecti, cum arca Domini habitare non possunt : nec  ex his de quibus in Numeris scribitur: Sint uestimenta eius dissuta . Qui autem Christo accinctus est ueritate, hec uestimenta in altum colligit, et sursum trahit: et nudorum laterum feditatem balteo spirituali uelat, stringit, et includit, et paratus ad prelium est, et opera habet lucentia, que lucerne dicuntur ardentes.

679 Et induti loricam iustitie. Sicut difficile uulneratur, in his uel maxime locis que uitam tenent, qui confertam hamis, et ferreis inuicem circulis se tenentem loricam uirtutis indutus est: ita qui est circumdatus multiplici ueste iustitie, nec ad similitudinem cerui in iecur accipiet sagittam, nec in desideria corruet et furores, sed erit mundo corde,  habens artificem huius lorice Deum, qui unicuique sanctorum omnia arma fabricatur, et non sinit eum a iaculo uolante per diem, et a sagittis ardentibus percuti pariter et exuri.

 Et calciati pedes, in preparatione Euangelii pacis. Diligentius obseruate, quod uirtutem quamdam anime appellauerit pedes, quibus ingredimur in eo qui dicit: Ego sum uia , et quos nos oportet calciare preparatione Euangelii pacis. In horum calciamentorum figuram, et illa calciamenta in Exodo precesserunt, que habere Pascha uescentibus imperatur et his, qui ad faciendum iter parati sunt. Sic enim ait, manducabitis illud: lumbi uestri accincti, et calciamenta uestra in pedibus uestris, et baculi uestri in manibus uestris: et  comedetis illud cum festinatione: Pascha est enim Domini . Signum siquidem preparationis est, cum festinatione, et calciatis pedibus comedere: ut, corroborati paschali cibo, latam et horribilem possint eremum pertransire. Qui ergo adhuc ambulat, calcietur: qui uero, iam Iordane transmisso, terram repromissionis intrauit, nudet pedem. Solue, ait, calciamentum de pedibus tuis: locus enim in quo tu stas, terra sancta est . Si quis non est iehsu Naue , nec Apostolus, calciet pedes suos in preparatione Euangelii pacis. Si quis autem Apostolus est, et inter duodecim numerari potest, nequaquam tollat in uia calciamentum suum, nec ad scorpiones, et colubros declinandos calcaneum tegat; sed iam consummatus atque perfectus, stet  in terra sancta, et uiuat in Christo, et sequatur Agnum quocumque uadit. Queritur utrumnam ad distinctionem Euangelii alterius, nunc dixerit, pacis Euangelium? An certe proprium sit hoc Euangelii, ut pacis Euangelium nominetur? Qui igitur habet pacem, calciatus est Christi Euangelio: et cum calciatus fuerit, preparatus est: et preparatus non se putet esse perfectum: sed ad hoc preparetur, ut pergat, et pergens ueniat ad finem.

680  Super omnia accipientes scutum fidei, in quo possitis omnia iacula maligni ignita exstinguere. Quasi dixerit: In omni opere portate clypeum fidei, ut possitis tecti atque muniti excipere uenientes sagittas, et huc atque illuc arte eas bellica declinare. Hec est fides super qua et Abraham post  multa opera atque uirtutes uix potuit promereri, ut de eo Scriptura diceret: Credidit autem Abraham Deo, et reputatum est illi ad iustitiam . Perspicua sunt autem iacula maligni, que uult mittere in corda nostra per cogitationes pessimas: de quibus unum iecit in cor Iude, ut traderet Saluatorem. Itaque ne principium quidem habere poterit inimicus anime uulnerande, si tenuerimus scutum fidei: in quo non solum uenientia tela tranguntur, sed etiam telorum ipse ignis exstinguitur, de quo et propheta complorat dicens: Omnes adulterantes, quasi clibanus corda eorum . Qui hunc umbonem fidei manu forti tenuerit, et confisus in Domino, scierit se a uenientibus iaculis esse securum,  loquetur intrepidus: In Domino confido: quomodo dicitis anime mee: Transmigra in montem sicut passer? Quoniam ecce peccatores intenderunt arcum, parauerunt sagittas suas in pharetris, ut sagittent in obscuro rectos corde . Cum ergo, inquit, confidem in Domino, qua mihi datis ratione consilium, ut non stem aduersum inimicorum impetus, et iacula que contra me in pharetris prepararunt, uolentes non solum me, sed etiam omnes rectos [Al. recto] corde percutere? Ecce sto super petram, et non transmigro in montes tenebricosos: et omnia tela hostium repulsa, in ipsos qui dirigunt, conuertuntur.

 Et galeam salutis accipite. Propter hanc galeam salutaris, omnes in capite nostro sensus  integri perseuerant: et maxime oculi, de quibus in Ecclesiaste Salomon ait: Sapientis oculi in capite eius . Sciebat enim quod esset uiri caput, et quinam isti oculi in uiri capite collocati. Si enim caput uiri Christus est, et oculi sapientis in capite eius sunt: sequitur ut omnis noster sensus, mens, cogitatio, sermo, consilium  in Christo sint. In Christo autem uerbo, lumine, iustitia, ueritate, cunctisque uirtutibus.

 Et gladium spiritus, quod est uerbum Dei. Per omnem orationem et obsecrationem, orantes in omni tempore in spiritu: et in ipso uigilantes in omni instantia et prece, 681 pro omnibus sanctis et pro me. Dei sermo de Spiritu sancto fluit:  contrarius uero de terra loquitur, et inde sumit exordium. Qui enim de terra est, de terra loquitur. Qui de celo uenit, super omnes est: Et quod uidit et audiuit hoc testatur . Porro sermo Dei, gladius spiritus est, de quo nunc Paulus ait: Gladius spiritus, quod est uerbum Dei . uiuens quippe sermo Dei et efficax, et acutus super omnem gladium ancipitem, et penetrans usque ad artus anime, et ossium, et medullarum. Qui spiritus precidit et diuidit, multum proficiens per orationem, et obsecrationem eorum, qui in omni tempore Dominum deprecantur in spiritu, iuxta illud: Orabo spiritu, orabo et mente . Et in hoc proficiens, ut per uigilias, et instantem precem Apostolus in Dei uerbo doctrinaque ditetur. Et hec omnis  opulentia ad aliorum proficiat salutem, ut eis quoque ipsis prosit, qui pro eo obsecrant. Simulque Apostoli humilitas admiranda, petentis Ephesios, ut pro se faciant obsecrationes. Ait quippe: In omni instantia, et prece pro omnibus sanctis et pro me. Ut seorsum sanctorum, et seorsum sui faceret mentionem.

 Ut mihi detur sermo in apertione oris mei, in confidentia notum facere mysterium Euangelii, pro quo legatione fungor in catena: ita ut in ipso audeam ut oportet me loqui. Hoc quod nunc ait: In apertione oris mei; et alibi: Os meum ad uos apertum est, o Corinthii ; et: Aperiens os suum, docebat discipulos suos dicens ; et: Os meum  aperui et attraxi spiritum ; et: Aperiam in parabolis os meum , et cetera his similia, sic accipiendum quasi dixerit: aperiantur thesauri, et abscondita a seculis sacramenta pandantur, ut Spiritus sanctus intreat ad ea proferenda que latitant. Nam quod huius testimonii, id est, ut detur mihi sermo in apertione oris mei, iste sit intellectus, sequentia probant. In confidentia, inquit, notum facere mysterium Euangelii. Nequaquam in parabolis et prouerbiis: sicut et prophete, et ipse Dominus adhuc constitutus in corpore loquebatur dicens: uenit hora quando nequaquam uobis in prouerbiis loquar, sed confidenter de Patre annuntiabo uobis . Hunc confidentie sermonem, solus poterit 682 obtinere, qui non habuerit cor se reprehendens: Si  enim cor nostrum nos non reprehenderit, confidentiam habemus ad Deum, et quodcumque petierimus, accipiemus ab eo . Rarus itaque est qui in confidentia notum faciat mysterium Euangelii: quia rarus est qui confidentiam habeat ad Deum. Quis enim gloriabitur castum se habere cor: aut quis stabit dicens mundum se esse a peccatis . Post hec quid sit hoc quod ait: Pro quo legatione fungor in catena, ut notum uidelicet facerem mysterium Euangelii, breuiter perstringendum. Et quidem qui simpliciter intelligit, dicet propter testimonium Christi eum de carcere, et de catenis hec Rome positum scripta misisse. Alius [a 1Kb] uero propter corpus humilitatis, et catenam istam qua circumdamur, et necdum scimus secundum quod oportet nos scire, et  per speculum uidemus in enigmate, ista eum dixisse contendet, et tunc uere posse in confidentia Euangelii, aperire mysteria, cum catenam deposuerit, et de carcere liber exierit: nisi forte et in uinculis absque uinculis computandus est, qui conuersationem habet in celis, et de quo dici potest: uos autem non estis in carne, sed in spiritu: si tamen spiritus Dei habitat in uobis .

 Ut autem sciatis et uos que circa me sint, quid agam, omnia nota uobis faciet Tychicus dilectus frater, et fidelis minister in Domino: quem misi ad uos in hoc ipsum, ut cognoscatis que circa nos sunt, et consoletur corda uestra. Dupliciter accipite: uel ideo Tychicum missum Ephesum, ut nuntiaret eis uincula apostoli Pauli nota facta esse in omni pretorio,  et catenam illius ad fidem Euangelii profecisse, eo tempore quo et ad Colossenses scripsit dicens: Que circa me sunt, omnia nota uobis faciet Tychicus frater dilectus, et minister, et conseruus in Domino: quem misi aduos ob hoc ipsum, ut cognoscatis que circa nos sunt: et consoletur corda uestra cum Onesimo carissimo et fideli fratre, qui est ex uobis, qui omnia que hic aguntur, nota faciet uobis . Grandis enim consolatio erat, audire Paulum Rome in domina urbium, et in arce Romani  imperii, de carcere et de uinculis triumphantem. uel certe ob id Tychicum missum esse, ut uitam et conuersationem Pauli, quam 683 ignorabant, annuntiaret eis, et quasi quoddam exemplar uiuendi daret discentibus gesta Apostoli atque uirtutes, et eum imitari uolentibus. Nec parua esse poterat consolatio emulari cupientium, que Apostolum egisse cognouerant.

 Pax fratribus, et caritas cum fide, a Deo Patre et Domino Iesu Christo. Si qua [b 1Kb] alia dona sunt que tribuuntur a Deo Patre, et Domino Iesu Christo, inter hec pax non minimum possidet locum, que superat omnem sensum, et custodit corda intellectusque sanctorum, serenitas quedam atque tranquillitas anime quiescentis, et uniuersam tempestatem  et turbinem perturbationum fugans. Huic similis est caritas cum fide, quam et ipsam simul Deus Pater donat et Filius, ut diligamus Deum de toto corde, et proximos sicut nosmetipsos, et pro inimicis nostris precemur. Hanc pacem et caritatem, quam credentibus Apostolus imprecatur, hi tantum habent, qui fratrum nomine merentur uocari. Pax quippe fratribus, et caritas cum fide et pace. Igitur et caritatem et fidem sic Pater prestat ut Filius: et heresis obmutescit, que non uult eadem Filium posse que Patrem.

 Gratia cum omnibus qui diligunt Dominum Iesum Christum in incorruptione. Amen. Nonnulli hoc ita interpretati sunt, ut 684 eum putarent diligere Dominum nostrum Iesum Christum, qui ab  operibus corruptionis alienus sit, opera corruptionis in coitu sentientes. Unde et consuetudo et sermo uulgaris incorruptos, uirgines uocat, eosque qui coitum nesciant feminarum. Corruptos uero eos, qui istiusmodi degustauerint uoluptatem. Illud quoque testimonium coaptantes: Si quis templum Dei corrumpit, corrumpet illum Deus . Sed nescio an hoc ualeant explanare quod scribitur; Unusquisque proprium habet donum a Deo: alius quidem sic, et alius sic . uideamus igitur ne forte melius sit omne peccatum corruptionem anime intelligere, et eos qui a peccato liberi sunt, incorruptos uocari: ita ut diligentes Dominum Iesum Christum, in incorruptione sint, dum peccati uinculis non tenentur, et cum eis est gratia Dei. Simulque  arbitror ad distinctionem eorum qui diligunt Dominum Iesum Christum, sed non in incorruptione nunc positum, eos gratiam habere Christi, qui diligant eum in incorruptione. Quanti enim diligunt Dominum, parati exsilia, parati martyria, parati inopiam, et omnia pro eo contumeliarum genera sustinere, et nichilominus carnis passione superantur: sed his non imprecatur Apostolus gratiam: quia gratia Domini est cum omnibus qui diligunt eum in incorruptione.





S. EUSEBII HIERONYMI, STRIDONENSIS PRESBYTERI, COMMENTARIORUM IN EPISTOLAM AD TITUM LIBER UNUS. 



Prologus.

 685-686 Licet non sint digni fide, qui fidem primam irritam fecerunt, Marcionem loquor et Basilidem, et omnes hereticos qui uetus laniant Testamentum: tamen eos aliqua ex parte ferremus, si saltem in nouo continerent manus suas: et non auderent Christi  boni Dei Filii, uel euangelistas uiolare, uel apostolos. Nunc uero cum et Euangelia eius dissipauerint, et apostolorum epistolas, non Apostolorum Christi fecerint esse, sed proprias, miror quomodo sibi Christianorum nomen audeant uindicare. Ut enim de ceteris Epistolis taceam, de quibus quidquid contrarium suo dogmati uiderant, eraserunt, nonnullas integras repudiandas crediderunt: ad Timotheum uidelicet utramque, ad Hebreos, et ad Titum, quam nunc conamur exponere. Et siquidem redderent  causas, cur eas Apostoli non putarent, tentaremus aliquid respondere, et forsitan satisfacere lectori. Nunc uero cum heretica auctoritate pronuntient et dicant: Illa epistola Pauli est, hec non est; ea auctoritate refelli se pro ueritate intelligant, qua  ipsi non erubescunt falsa simulare. Sed [a 1Kb] Tatianus Encratitarum patriarches, qui et ipse nonnullas Pauli epistolas repudiauit, hanc uel maxime, hoc est, ad Titum, Apostoli pronuntiandam credidit; paruipendens Marcionis et aliorum, qui cum eo in hac parte consentiunt, assertionem. Scribit igitur Apostolus, o Paula et Eustochium, de Nicopoli que in Actiaco littore sita, nunc possessionis [b 1Kb] uestre pars uel maxima est; et scribit 687-688 ad Titum discipulum suum, et in Christo filium quem Crete reliquerat ad Ecclesias instruendas: precepitque ei, ut cum e duobus Artemas, seu Tychicus Cretam fuerit appulsus, ipse Nicopolim ueniat. Iustum quippe [Al. quia] erat, ut ille qui dixerat, sollicitudo mea omnium Ecclesiarum: et qui Euangelium Christi usque ad Illyricum de Ierosolymis proficiscens, fundauerat,  non pateretur et sui et Titi absentia Cretenses esse desertos; a quibus primum idololatrie semina pullularunt: sed mitteret eis pro se et Tito Arteman, uel Tychicum, quorum doctrina et solatio confouerentur.



INCIPIT LIBER.


  Paulus seruus Dei: Apostolus, autem Iesu Christi. In Epistola ad Romanos ita exorsus est: Paulus seruus Iesu Christi uocatus Apostolus. In hac autem seruum se Dei dicit: Apostolum uero Iesu Christi. Si enim Pater et Filius unum sunt, et qui crediderit in Filium, credit et in Patrem: seruitus quoque indifferenter apostoli Pauli, uel ad Patrem est referenda, uel ad Filium. Hec autem seruitus non est illa de qua ipse Apostolus ait: Nec enim accepistis spiritum seruitutis iterum in timore [Al. timorem], sed accepistis spiritum  adoptionis [Al. addit filiorum], in quo clamamus Abba, Pater , uerum nobilis seruitus, de qua et Dauid ad Deum loquitur: Ego seruus tuus, filius ancille tue . Et beata Maria ad Angelum: Ecce ancilla Domini, fiat mihi secundum [Al. iuxta] uerbum tuum . Hanc seruitutem habuit et Moyses, de quo Dominus ad Iesum filium Naue: Moyses, inquit, famulus meus mortuus est . Et in alio loco: Mortuus est Moyses famulus Domini in terra Moab per uerbum Domini . Absit quippe ut spiritum  seruitutis Moysen et Mariam in timore, et non in dilectione Dei habuisse credamus. Nec mirum quamuis sanctos homines, tamen Dei seruos nobiliter appellari, cum per Isaiam prophetam Pater loquatur ad Filium: Magnum tibi est uocari te puerum meum , quod Grece dicitur: [a 59Kb] . Puer autem, hoc est, quia potest, secundum Grecos, et famulum et filium significare, in Hebreo quesiuimus, et inuenimus non filium meum scriptum esse, sed seruum meum, id est, ABDI . Unde et Abdias propheta qui interpretatur seruus Domini, ex famulatu Dei nomen accepit. Si moueat quempiam, Dominum Saluatorem, qui uniuersitatis est conditor, seruum Dei dici; non mouebitur, si ipsum ad apostolos audiet  loquentem: Qui uoluerit inter uos esse maior, sit omnium seruus; et: Filius hominis uenit, non ut ministraretur sibi, sed ut ministraret : quod ne docere tantum uerbis uideretur, monstrauit exemplo. Assumpto quippe linteo, accinxit se, et aqua peluim replens, discipulorum pedes lauit . Non est itaque impium credere eum qui formam serui assumpserat, hec fecisse que serui sunt, ut paterne uoluntati seruisse dicatur, cum seruis suis ipse seruierit. Hec autem seruitus, caritatis est, per quam nobis inuicem seruire precipimur. Et ipse Apostolus cum esset liber ex omnibus, omnium se seruum fecit . Et in alio loco: uester, inquit, seruus propter Christum. Seruus Dei ille est, qui non est seruus peccati. Omnis enim  qui facit peccatum, seruus est peccati . Apostolus igitur, qui peccati non fuit seruus, recte Dei Patris uocatur seruus et Christi. Porro quod ait: Apostolus autem Iesu Christi, tale mihi uidetur, quale si dixisset, prefectus pretorio Augusti Cesaris, magister exercitus Tiberii imperatoris. Ut enim iudices seculi huius quo nobiliores esse uideantur, ex regibus quibus seruiunt, et ex dignitate qua intumescunt, uocabula sortiuntur: ita et Apostolum grandem inter Christianos sibi uindicans dignitatem, apostolum [Al. apostolorum] se Christi titulo prenotauit, ut ex ipsa lecturos nominis auctoritate terreret: indicans omnes qui 689 in Christo crederent, debere sibi esse subiectos. Nec non quod paulo ante scriptum posuimus ad Romanos: Seruus Iesu  Christi, non differt ab eo si dixisset, seruus sapientie, seruus iustitie, seruus sanctificationis, seruus  redemptionis: Christus quippe factus est nobis a Deo Patre, sapientia, iustitia, sanctificatio, et redemptio [b 1Kb] .

 Secundum fidem electorum Dei, et cognitionem ueritatis, que est iuxta pietatem in spe uite eterne: quam promisit non mendax Deus ante secula eterna: manifestauit autem temporibus suis uerbum suum in predicatione, que credita est mihi secundum imperium Saluatoris nostri Dei. Tito carissimo filio iuxta communem fidem: Gratia et pax a Deo Patre, et Iesu Christo Saluatore nostro. Qui non iuxta humilitatem, ut plerique estimant, sed uere dixerat: Et si imperitus sermone, non tamen scientia, Hebreus ex Hebreis iuxta legem Phariseus, profundos sensus Greco sermone non explicat, et quod  cogitat, in uerba uix promit. Iuxta ordinem igitur sensuum, et textum rerum potius, quam uerborum, de singulis ut scripta sunt, disseramus. Secundum fidem, inquit, electorum Dei, [c 1Kb] refer ad superiora, quod intulit: Paulus seruus Dei: Apostolus autem Iesu Christi secundum fidem electorum Dei, id est, eorum qui non tantum uocati sunt, sed et electi. Electorum quoque ipsorum magna diuersitas est pro uarietate operum, sensuum atque sermonum. Nec statim qui electus Dei est, uel iuxta electionem possidet fidem, uel iuxta fidem habet scientiam ueritatis. Unde et Saluator ad Iudeos qui in eum crediderant, est locutus: Si permanseritis in uerbo meo, cognoscetis ueritatem, et ueritas liberabit uos . Et euangelista testatur, quod  hec credentibus quidem dixerit, sed nescientibus ueritatem, quam consequi possent, si in sermone ipsius permanerent, et liberi effecti, serui esse desinerent. Queritur quare ad id quod ait: secundum fidem electorum Dei et cognitionem ueritatis, iunxerit, que iuxta pietatem est: utrumnam sit aliqua ueritas que non in pietate sit posita, et nunc ad distinctionem illius inferatur cognitio ueritatis, que iuxta pietatem est. Est plane ueritas, que non habet pietatem. 690 Si quis Grammaticam artem nouerit, uel dialecticam, ut rationem recte loquendi habeat, et inter falsa et uera diiudicet. Geometria quoque et arithmetica et musica habent in sua scientia ueritatem; sed non est scientia illa [Al. addit scientia] pietatis. Scientia pietatis est nosse  Legem, intelligere prophetas, Euangelio credere, apostolos non ignorare. Et econtrario multi sunt  qui habent pietatis ueram cognitionem: sed non statim et ceterarum artium et earum, de quibus supra mentionem fecimus, ueritatem. Hec igitur ueritas, cuius cognitio iuxta pietatem est, in spe uite eterne posita est: quia statim ei qui se cognouerit, premium tribuit immortalitatis. Absque pietate uero notitia ueritatis delectat ad presens: sed eternitatem non habet premiorum, quam promisit non mendax Deus ante secula eterna: et manifestauit eam temporibus suis in Christo Iesu. Cui autem promisit ante, et postea fecit esse perspicuam, nisi sapientie sue, que erat semper cum Patre, cum letaretur orbe perfecto, et gauderet super filiis hominum, et repromisit eos quicumque in illa credituri essent, habituros esse uitam eternam?  Antequam orbis iaceret fundamenta, antequam maria diffunderet, montes statueret, celum suspenderet, terram deiecta mole solidaret, hec repromisit Deus, in quo mendacium non est. Non quia possit mentiri, et nolit in falsitatis uerba prorumpere: sed quia qui pater sit ueritatis, nullum in se habet mendacium, secundum illud: Fiat autem Deus uerax: omnis autem homo mendax . Propterea autem non mendax Deus dicitur: etenim [Al. et] cum iureiurando quedam in prophetis pollicetur, ut nos securiores effecti, magis speremus futura esse que predicta sunt, et tota mente credentes, ad consequenda ea que uentura sunt, preparemur.

Non ab re uidetur breuiter perstringere, cur Deus  solus uerax, et omnis homo mendax, Apostoli uoce dicatur. Et nisi fallor, quomodo solus habere dicitur immortalitatem, cum et angelos et multas rationabiles fecerit creaturas, quibus dederit immortalitatem: ita et solus dicitur esse 691 uerax: non quod et ceteri, non immortales, et ueritatis sint amatores, sed quod ille solus naturaliter sit, et immortalis, et uerus. Ceteri uero immortalitatem et ueritatem ex largitione illius consequantur, et aliud sit uerum esse, [a 1Kb] quid habere per semet: aliud in potestate donantis esse quod habeas. Sed nec hoc silentio pretereundum puto, quomodo non mendax Deus, ante eterna secula, eternam spoponderit uitam: ex quo iuxta historiam Geneseos factus est mundus, et per uices noctium ac dierum, mensium  pariter et annorum, tempora constituta sunt. In hoc curriculo et rota mundi, tempora labuntur et ueniunt, et aut futura sunt, aut fuerunt. Unde quidam philosophorum non putant esse tempus presens: sed aut preteritum, aut futurum; quia omne quod loquimur, agimus, cogitamus, aut dum fit, preterit, aut si nondum factum est, exspectamus. Ante hec igitur mundi tempora, eternitatem quamdam seculorum  fuisse credendum est, quibus semper cum Filio et Spiritu sancto fuerit Pater: et ut ita dicam, unum tempus Dei, est omnis eternitas: immo innumerabilia tempora sunt, cum infinitus sit ipse qui ante tempora omne tempus excedit. Sed [b 1Kb] mille necdum nostri orbis implentur anni: et quantas prius eternitates, quanta tempora, quantas seculorum origines fuisse arbitrandum est, in quibus angeli, throni, dominationes, cetereque uirtutes seruierint Deo: et absque temporum uicibus atque mensuris, Deo iubente, substiterint! Ante hec itaque omnia tempora, que nec sermo eloqui, nec mens comprehendere, nec cogitatio tacita audet attingere, promisit Deus Pater sapientie sue uerbum suum, et ipsam sapientiam suam, et uitam eorum  qui credituri erant, mundo esse uenturam. Diligenter attendite textum et ordinem lectionis: quoniam uita eterna quam non mendax Deus ante secula eterna promisit, non alia sit absque uerbo Dei. Manifestauit enim, inquit, temporibus suis uerbum suum: Ergo quam promiserat uitam eternam, ipsa est uerbum suum, quod in principio 692 erat apud Patrem: et Deus erat uerbum, et uerbum caro factum est, et habitauit in nobis . Quod autem uerbum Dei, hoc est, Christus ipse sit uita, in alio loco testatur dicens: Ego sum uita . uita uero non breuis, non aliquibus circumscripta temporibus; sed perpetua, sed eterna: que manifestata est in nouissimis seculis, in predicatione que credita est Paulo doctori gentium,  et magistro: ut annuntiaretur in mundo, et hominibus nota fieret, iuxta imperium Saluatoris Dei, qui nos saluos esse uoluit, id quod pollicitus fuerat implendo. Scribit autem Apostolus Tito carissimo filio, quod Grece dicitur, : et Latino sermone non potest explicari: enim hoc potius sonat, cum quis fidelis et proprius, et  legitimus siue germanus absque comparatione alterius appellatur. Ex quo intelligimus fuisse et in filiis Pauli plurimam differentiam, quod alios haberet , id est, germanissimos, sibique coniunctos, et de uero matrimonio, ac de libera procreatos: alios uero quasi ex ancilla et ex Agar, qui non possunt hereditatem accipere cum libere filio Isaac. Sermo quippe et sapientia, et doctrina qua Titus  Christi Ecclesias instruebat, efficiebant eum proprium Apostoli filium, et ab omni aliorum consortio separatum. uideamus post hec quod sequitur: Secundum communem fidem, utrumnam omnium qui in Christo credebant, communem dixerit fidem: an communem, suam tantum et Titi? Quod quidem mihi melius uidetur apostoli Pauli et Titi fidem fuisse communem, quam omnium credentium; in  quibus pro uarietate mentium, fides quoque communis esse non poterat, sed diuersa. Ad extremum prefatio Epistole, et salutatio prefationis Apostoli ad Titum, tali fine completur: Gratia et pax a Deo Patre et Christo Iesu Saluatore nostro. Siue quod et gratia, et pax, tam a Deo Patre sit quam a Christo Iesu, et utrumque ab utroque datum possit intelligi: siue quod gratia ad Patrem, et pax referatur ad Filium. Non absque scrupulo transeundum est, quod quibusdam Apostolus 693 imprecatus est, ut eis gratia et pax multiplicarentur: nunc uero ad Titum pax et gratia, sine multiplicatione sint posite. Ne uir iustus, et naufrago orbe solus seruatus non dicitur plures gratias, sed unam gratiam inuenisse in conspectu Dei. Et Moyses ad Dominum:  Si inueni, inquit, gratiam apud te . Et sicubi alibi in persona sanctorum gratia posita est, quere et inuenies [Al. reperies], non eos gratias inuenisse, sed gratiam. Mercator ille de Euangelio qui plures habuit margaritas, ad extremum unam pretiosam reperit, quam de multis margaritis solam emit . Perfectorum quippe est unam margaritam, et unum thesaurum, omnibus margaritis et totius substantie sue emere commercio: incipientium uero et adhuc in itinere positorum, nedum unam et solam, sed plures habere margaritas.

 Huius rei gratia reliqui te Crete, ut ea que deerant corrigeres. Apostolice dignitatis est Ecclesie iacere fundamentum, quod nemo potest ponere,  nisi architectus. Fundamentum autem non est aliud preter Christum Iesum . Qui inferiores artifices sunt, hi possunt edes super fundamenta construere. Paulus itaque ut sapiens architectus, et hoc omni labore contendens, ne in preparatis gloriaretur, sed ubi necdum Christus fuerat annuntiatus, postquam dura Cretensium ad fidem Christi corda mollierat, et tam sermone quam signis edomuerat, et edocuerat eos non uernaculum Iouem, sed in Deum Patrem et in Christum credere, reliquit Titum discipulum Crete, ut rudimenta nascentis Ecclesie confirmaret, et si quid uidebatur deesse, corrigeret, ipse pergens ad alias nationes, ut rursum in eis Christi iaceret fundamentum. Quod autem ait: ut ea que deerant, corrigeres, ostendit  necdum eos ad plenam uenisse scientiam ueritatis: et licet ab Apostolo correcti fuerint, tamen adhuc indigere correctione. Omne autem quod corrigitur, imperfectum est. Nam et in Greco prepositionis adiectio,  qua scribitur , non idipsum sonat quod , id est, corrigeres: sed ut ita dicam, supercorrigeres: ut scilicet ea que a me correcta sunt, 694 et necdum ad plenam ueri lineam sunt retracta [Al. retractata], a te corrigantur, et normam equalitatis accipiant.

Et [Al. Ut] constituas per ciuitates presbyteros, sicut ego tibi disposui. Audiant episcopi qui habent constituendi presbyteros per urbes singulas potestatem, sub quali lege Ecclesiastice constitutionis ordo teneatur: nec putent apostoli uerba esse, sed Christi, qui ad discipulos ait: Qui uos spernit, me spernit: qui autem me spernit, spernit eum qui me misit . Sic et qui uos audit, me audit: qui autem me audit, audit eum qui me misit. Ex quo  manifestum est, eos qui, Apostoli lege contempta, Ecclesiasticum gradum non merito uoluerint alicui deferre, sed gratia, contra Christum facere, qui qualis in Ecclesia presbyter constituendus sit, per Apostolum suum in sequentibus exsecutus est. Moyses amicus Dei, cui facie ad faciem Deus locutus est , potuit utique successores principatus, filios suos facere, et posteris propriam relinquere dignitatem; sed extraneus de alia tribu eligitur iehsu, ut sciremus principatum in populos non sanguini deferendum esse, sed uite. At nunc cernimus plurimos hanc rem beneficium facere, [a 2Kb] ut non querant eos, qui possunt Ecclesie plus prodesse, in Ecclesie erigere columnas: sed quos uel ipsi amant, uel quorum sunt obsequiis deliniti: uel  pro quibus maiorum quispiam rogauerit, et, ut deteriora taceam, qui ut clerici fierent, muneribus impetrarunt. Diligenter Apostoli uerba attendamus dicentis: Ut constituas per ciuitates presbyteros, sicut ego tibi disposui. Qui qualis presbyter debeat ordinari, in consequentibus disserens, hoc ait: Si quis est sine crimine, unius uxoris uir, et cetera, postea intulit: Oportet enim episcopum sine crimine esse, tamquam Dei dispensatorem. Idem est ergo presbyter qui et episcopus, et antequam diaboli instinctu, studia in religione fierent, et diceretur in populis: Ego sum Pauli, ego Apollo, ego autem Cephe , communi presbyterorum consilio, Ecclesie gubernabantur. Postquam uero unusquisque eos quos baptizauerat suos putabat esse, non Christi, in  toto orbe decretum est, ut [b 1Kb] unus de presbyteris 695 electus superponeretur ceteris, ad quem omnis Ecclesie cura pertineret, et schismatum semina tollerentur. Putet [Al. putat] aliquis non  Scripturarum, sed nostram esse sententiam, episcopum et presbyterum unum esse, et aliud etatis, aliud esse nomen officii: relegat Apostoli ad Philippenses uerba dicentis: Paulus et Timotheus serui Iesu Christi, [a 1Kb] omnibus sanctis in Christo Iesu, qui sunt Philippis, cum [Al. et] episcopis et diaconis, gratia uobis et pax , et reliqua. Philippi una est urbs Macedonie, et certe in una ciuitate plures, ut [b 1Kb] nuncupantur, episcopi esse non poterant. Sed quia eosdem episcopos illo tempore quis et presbyteros appellabant: propterea indifferenter de episcopis quasi de presbyteris est locutus. Adhuc hoc alicui uideatur ambiguum, nisi altero testimonio comprobetur. In Actibus apostolorum scriptum est, quod cum uenisset Apostolus Miletum,  miserit Ephesum, et uocauerit presbyteros Ecclesie eiusdem, quibus postea inter cetera sit locutus: Attendite uobis, et omni gregi, in quo uos Spiritus sanctus posuit episcopos pascere Ecclesiam Domini, quam acquisiuit per sanguinem suum . Et hic diligentius obseruate, quomodo unius ciuitatis Ephesi presbyteros uocans, postea eosdem episcopos dixerit. Si quis uult recipere eam Epistolam, que sub nomine Pauli ad Hebreos scripta est, et ibi equaliter inter plures Ecclesie cura diuiditur. Siquidem ad plebem scribit: Parete principibus uestris, et subiecti estote: ipsi enim sunt qui uigilant pro animabus uestris, quasi rationem reddentes, ne suspirantes hoc faciant: siquidem hoc utile uobis est . Et Petrus, qui ex fidei firmitate nomen  accepit, in Epistola sua loquitur dicens: Presbyteros ergo in uobis obsecro compresbyter, et testis Christi passionum, qui et eius glorie que in futuro reuelanda est, socius sum, pascite eum qui in uobis est, gregem Domini, non quasi cum necessitate, sed uoluntarie . Hec propterea, ut ostenderemus apud ueteres eosdem fuisse presbyteros quos et episcopos: paulatim uero ut dissensionum plantaria euellerentur, ad unum omnem sollicitudinem esse delatam. Sicut ergo presbyteri sciunt se ex Ecclesie consuetudine ei qui sibi prepositus fuerit, esse subiectos: ita episcopi nouerint 696 se magis consuetudine, quam dispositionis Dominice ueritate, presbyteris esse maiores, et in commune debere Ecclesiam regere, imitantes Moysen, qui  cum haberet in potestate solum preesse populo Isrel, septuaginta elegit, cum quibus populum iudicaret . uideamus igitur qualis presbyter, siue episcopus ordinandus sit.

 Si quis est sine crimine, unius uxoris uir, filios habens fideles, non in accusatione luxurie, aut non subditos. Primum itaque sine crimine sit: quod puto alio uerbo ad Timotheum irreprehensibilem nominatum : non quod [Al. quo]  eo tantum tempore quo ordinandus est, sine ullo sit crimine, et preteritas maculas noua conuersatione diluerit: sed ex eo tempore quo in Christo renatus est, nulla peccati conscientia remordeatur. Quomodo enim potest preses Ecclesie auferre malum de medio eius, qui in delicto simili corruerit? Aut qua libertate corripere peccantem, cum tacitus sibi ipse respondeat, eadem admisisse que corripit? Itaque qui episcopatum desiderat, bonum opus desiderat. Opus, inquit, non honorem, non gloriam. Oportet autem illum et testimonium habere bonum ab his qui foris sunt, ut non in opprobrium incidat, et in laqueum diaboli. Quod autem ait, unius uxoris uir, sic intelligere debemus: ut non omnem monogamum digamo putemus esse meliorem; sed quo is  possit ad monogamiam et continentiam cohortari, qui sui exemplum preferat in docendo. Esto quippe aliquem adolescentulum coniugem perdidisse, et carnis necessitate superatum, accepisse uxorem secundam, quam et ipsam statim amiserit, et deinceps uixerit continenter; alium uero usque ad senectam habuisse matrimonium, et uxoris usum, ut plerique existimant felicitatem, numquam a carnis opere cessasse: quis uobis e duobus uidetur esse melior, pudicitior, continentior? Utique ille qui [c 1Kb] infelix etiam in secundo matrimonio fuit, et postea pudice, et sancte conuersatus est, et non is qui ab uxoris amplexu nec senili est separatus etate. Non sibi ergo applaudat, quicumque quasi monogamus eligitur, quod omni digamo sit melior, cum in eo  magis sit electa felicitas, quam uoluntas. Quidam 697 de hoc loco ita sentiunt: Iudaice, inquiunt, consuetudinis fuit, uel binas uxores habere, uel plures: quod etiam in ueteri Lege de Abraham et Iacob legimus: et hoc nunc uolunt esse preceptum, ne is qui episcopus eligendus est, uno tempore duas pariter habeat uxores. Multi superstitiosius [d 1Kb] magis quam uerius, etiam eos qui cum Gentiles fuerint, et unam uxorem habuerint, qua amissa, post baptismum Christi, alteram duxerint, putant in sacerdotio non legendos: cum utique, si hoc obseruandum sit, illi magis ab episcopatu arceri debeant, qui uagam per meretrices ante exercentes libidinem, unam regenerati uxorem acceperint: et multo detestabilius sit fornicatum esse cum pluribus, quam digamum  reperiri; quia in alio infelicitas matrimonii est, in alio ad peccandum prona lasciuia. Montanus et qui Nouati schisma sectantur, nomen sibi munditie presumpsere: putantque secunda matrimonia ab Ecclesie communione prohibenda: cum Apostolus de episcopis et presbyteris hoc precipiens, utique in ceteris relaxarit: non quod hortetur ad secunda matrimonia; sed quod necessitati carnis indulgeat. Scripsit et Tertullianus de Monogamia librum hereticum:  quem Apostolo contraire, nemo qui Apostolum legerit, ignorabit. Et quidem esse sine crimine episcopum, siue presbyterum, et unam uxorem habere, in nostra est potestate. Ceterum illud quod sequitur: Habere filios fideles, non in accusatione luxurie, ac non subditos, extra nostram est uoluntatem. Esto quippe, parentes bene instituisse liberos suos, et a parua etate semper Dominicis erudisse preceptis: hi si postea se luxurie dederint, et superati uitiis, libidini frena permiserint, numquid culpa ad parentes redundabit, et sanctitatem patris filii peccata maculabunt? Si quis bene erudiuit filios suos, in his puto fuisse et Isaac, qui utique Esau filium suum bene instituisse credendus est. uerum Esau fornicarius, et profanus, pro una esca uendidit  primogenita sua . Samuel quoque qui talis fuit, ut inuocaret Dominum, et Dominus exaudiret [Al. exaudisset] eum, et in tempore messis pluuiam hyemis impetraret, habuit filios qui declinauerunt 698 post auaritiam, et accipiebant munera, et tam iniqui iudices exstiterunt, ut populus nequaquam ferens, regem sibi in similitudinem ceterarum gentium postularet . Ergo si electio sacerdotum fieret, et Isaac propter Esau, et Samuel propter filios suos, indigni sacerdotio putarentur. Et cum peccata parentum filiis non imputentur, nequaquam iam illa uigente sententia, parentes uuam acerbam comederunt, et dentes filiorum obstupuerunt , filiorum uitia parentibus preiudicabunt? Primum itaque dicendum est,  quod tam sanctum nomen sit sacerdotii, ut nobis etiam ea que extra nos sunt posita, reputentur, non quo propter uitia nostra episcopi non fiamus: sed quod propter filiorum incontinentiam ab hoc gradu arcendi simus. Qua enim libertate possumus alienos filios corripere, et docere que recta sunt: cum nobis statim possit qui fuerit correptus ingerere: Ante doce filios tuos? Aut qua fronte extraneum corripio fornicantem, cum mihi conscientia mea ipsa respondeat: Exhereda ergo fornicantem filium: abiice filios tuos uitiis seruientes? Cum autem nequam filius in una tecum [a 1Kb] conueniat domo, tu audes ab alterius oculo festucam detrahere, in tuo trabem non uidens ? Non itaque iustus polluitur ex filiorum uitiis: sed libertas ab Apostolo Ecclesie  principi reseruatur: quod [Al. ut] talis fiat qui non timeat propter uitia liberorum extraneos reprehendere. Deinde etiam illud est inferendum aduersum eos qui de episcopatu intumescunt, et putant se non dispensationem Christi, sed imperium consecutos: quia non statim omnibus his meliores sint, quicumque episcopi non fuerint ordinati: et ex eo quod electi sunt, ipsi se magis existiment comprobatos: sed intelligant proptera quosdam a sacerdotio remotos, quia eos uitia liberorum impedierint. Si autem peccata filiorum iustum ab episcopatu prohibent:  quanto magis unusquisque se considerans, et sciens, quia potentes potenter tormenta patientur , retrahet [Al. retrahit] se ab hoc non tam honore quam onere: et aliorum locum, qui magis digni sunt, non ambiet occupare! Ad extremum hoc dicendum est in Scripturis per filios , 699 id est, cogitationes; per filias uero, , id est, opera intelligi, et eum nunc precipi debere Episcopum fieri, qui et cogitationes, et opera in sua habeat potestate, et uere credat in Christo, et nulla subrepentium uitiorum labe maculetur.

 Oportet enim episcopum sine crimine esse, tamquam Dei dispensatorem: non proteruum, non iracundum, non uinolentum, non percussorem, non turpis lucri appetitorem. Queritur ergo inter dispensatores,  ut fidelis quis inueniatur: et non comedens et bibens cum ebriosis, percutiat seruos et ancillas; sed incertum Dei exspectet aduentum, et det conseruis in tempore cibaria. Inter uillicum autem et familiam hec sola distantia est quod conseruus prepositus est conseruis suis. Sciat itaque episcopus et presbyter, sibi populum conseruum esse, non seruum. Cetera que sequuntur, in nobis posita sunt: Non proteruum, id est, non tumentem et placentem sibi quod episcopus sit, sed quasi bonum uillicum, id requirentem, quod pluribus prosit. Non iracundum. Iracundus est, qui semper irascitur, et ad leuem responsionis auram atque peccati, quasi a uento folium commouetur. Et reuera nichil est fedius preceptore furioso, qui cum debeat esse mansuetus (et secundum illud quod  scriptum est , ille e diuerso toruo uultu, trementibus labiis, rugata fronte, effrenatis conuiciis, facie inter pallorem ruboremque uariata, clamore perstrepat: et errantes non tam ad bonum retrahat, quam ad malum sua seuitia precipitet; inde est quod et Salomon ait: Ira perdit etiam sapientes ; Et: Ira uiri iustitiam Dei non operatur . Neque uero qui aliquando irascitur, iracundus est: sed ille dicitur iracundus, qui crebro hac passione superatur. Prohibet quoque episcopum esse uinolentum, de quo ad Timotheum scribitur: Non multo uino deditum . Quale est autem episcopum  uidere uinolentum, ut sensu occupato, uel exaltet risum contra grauitatis decorem, et labiis dissolutis cachinnet: uel si paululum tristis cuiusdam 700 rei fuerit recordatus, inter pocula in singultus prorumpat et lacrymas. Longum est ire per singula, et insanias quas ebrietas suggerit, explicare. uideas alios pocula in tela uertentes, scyphum in faciem iacere conuiue: alios scissis uestibus in uulnera aliena proruere: alios clamare: alios dormitare: qui plus biberit, fortior computatur: accusationis occasio est, adiuratum per regem, frequentius  non bibisse. uomunt ut bibant, bibunt ut uomant. Digestio uentris, et guttur, uno occupantur officio. Hoc nunc dixisse sufficiat, quod secundum Apostolum, in uino luxuria est. Et ubicumque saturitas atque ebrietas fuerint, ibi libido dominetur. Specta [a 1Kb] uentrem et genitalia, pro qualitate uitiorum ordo membrorum. Numquam ego ebrium castum putabo, qui et si uino consopitus dormierit, tamen potuit peccare per uinum. Miramur autem Apostolum in episcopis siue presbyteris damnasse uinolentiam, cum in uetere quoque lege preceptum sit, sacerdotes cum ingrediuntur templum ministrare Deo, uinum omnino non bibere : et Nazareum quamdiu sanctam comam nutriat, et nichil contaminatum, nichil mortale conspiciat, et a uino abstinere,  et ab uua passa, et a [b 1Kb] dilutiori que solet ex uinaceis fieri, potione, omnique sicera, que mentem ab integra sanitate peruertit . Dicat quisque quod uolet: ego loquor conscientiam meam: scio mihi abstinentiam, et nocuisse intermissam, et profuisse repetitam. Post uinolentiam autem hoc precipit, ne percussor sit: quod quidem et simpliciter intellectum edificat audientem, ne facile manum porrigat ad cedendum: ne in os alterius uerberandum insanus erumpat. Melius autem est, ut non percussorem illum dicamus esse, qui mansuetus et patiens, scit in tempore quid loquendum sit, quidue tacendum: nec sermone inutili, conscientiam percutit infirmorum. Non enim Apostolus ecclesie principem formans, uetat esse pugilem et pancratiasten [,  id est, athletam] , sed hoc ut dixi: ne contumeliosus et garrulus perdat eum, 701 quem potuit modestia et lenitate corrigere. Turpis quoque lucri appetitus ab eo qui episcopus futurus est, esse debet alienus. Sunt enim multi docentes que non oportet, turpis lucri gratia: qui totas domos subuertunt, et putant questum esse pietatem. Melior autem est, iuxta Salomonem, modica acceptio cum iustitia, quam multa genimina [Al. germinata] cum iniquitate : et magis eligendum in paupertate nomen bonum, quam in diuitiis nomen pessimum. Episcopus qui imitator Apostoli esse cupit, habens uictum et uestitum, his tantum debet esse contentus . Qui altario seruierint,  de altario uiuant . uiuant, inquit, non diuites fiant. Unde et es nobis excutitur de zona: et una tantum tunica induimur : nec de crastino cogitamus. Turpis lucri appetitio est, plusquam de presentibus cogitare. Hucusque quid non debeat habere episcopus siue presbyter, Apostoli sermone preceptum est: nunc econtrario quid habere debeat, explicatur.

 Sed hospitalem, bonorum amatorem,  castum, iustum, sanctum, continentem, siue abstinentem, obtinentem eum qui secundum doctrinam est, fidelem sermonem, ut potens sit consolari in doctrina sana, et contradicentes arguere. Ante omnia hospitalitas futuro episcopo denuntiatur. Si enim omnes illud de Euangelio audire desiderant: Hospes fui, et suscepistis me : quanto magis episcopus, cuius domus omnium commune esse debet hospitium! Laicus enim unum aut duos, aut paucos recipiens, implebit [Al. impleuit] hospitalitatis officium. Episcopus nisi omnes receperit, inhumanus est. Sed uereor ne, quomodo regina Austri ueniens a finibus terre audire sapientiam Salomonis , iudicatura est homines temporis sui: et uiri Niniuite, acta penitentia ad predicationem Ione,  condemnabunt eos qui maiorem Iona Saluatorem audire contempserunt: sic plurimi in populis episcopos iudicent, subtrahentes se ab ecclesiastico gradu, et ea que episcopo [c 1Kb] non conueniunt exercentes; de quibus puto et Ioannem ad Caium scribere: Charissime, fideliter facis quodcumque operaris in fratribus, et hoc peregrinis, qui testimonium dederunt dilectioni tue coram Ecclesia: quos optime facis, si premiseris Deo digne: pro nomine enim Domini 702 exierunt, nichil accipientes a gentilibus . Et uere sancto Spiritu in se loquente, quod futurum erat in Ecclesiis, iam tunc reprehendit dicens: Scripsi etiam Ecclesie: sed qui primatus agere cupit eorum, Diotrephes [Al. Dioprepes], non recipit nos. Propterea cum uenero, admonebo eius opera,  que facit malis uerbis detrahens de nobis: et non sufficit ei quod ipse non recipit fratres, sed et uolentes prohibet, et de Ecclesia eiicit. uere nunc est cernere quod predictum est, in plerisque urbibus, episcopos, siue presbyteros, si laicos uiderint hospitales, amatores bonorum; inuidere, fremere, excommunicare, de Ecclesia expellere, quasi non liceat facere quod episcopus non faciat: et tales esse laicos, damnatio sacerdotum sit [Al. est]. Graues itaque eos habent, et quasi ceruicibus suis impositos, ut a bono abducant opere, uariis persecutionibus inquietant. Sit autem episcopus et pudicus, quem Greci uocant: et Latinus interpres uerbi ambiguitate deceptus, pro pudico, prudentem transtulit. Si autem laicis imperatur, ut propter orationem abstineant se  ab uxorum coitu: quid de episcopo sentiendum est, qui quotidie pro suis populique peccatis, illibatas Deo oblaturus est uictimas? relegamus Regum [Al. Regnorum] libros, et inueniemus sacerdotem Abimelech de panibus propositionis noluisse prius dare Dauid et pueris eius, nisi interrogaret, utrum mundi essent pueri a muliere: non utique aliena, sed coniuge . Et nisi eos audisset ab heri et nudiustertius uacasse ab opere coniugali, nequaquam  panes quos prius negauerat, concessisset. [a 1Kb] Tantum interest inter propositionis panes et corpus Christi, quantum inter umbram et corpora, inter imaginem et ueritatem, inter exemplaria futurorum et ea ipsa que per exemplaria prefigurabantur. Quomodo itaque mansuetudo, patientia, sobrietas, moderatio, abstinentia lucri, hospitalitas quoque et benignitas, precipue esse debent in episcopo, et inter cunctos laicos eminentia: sic et castitas propria et  pudicitia sacerdotalis, ut non solum ab opere se immundo abstineat, sed etiam a iactu oculi et cogitationis errore, mens Christi corpus confectura sit libera. Iustus quoque et sanctus episcopus 703 esse debet, ut iustitiam in populis quibus preest, exerceat, reddens unicuique quod meretur:  nec accipiat personam in iudicio. Inter laici autem et episcopi iustitiam hoc interest, quod laicus potest apparere iustus in paucis, episcopus uero in tot exercere iustitiam [b 10Kb] potest, quot et subditos habet. Sanctus autem quod Grece dicitur, magis id significat, cum ipsa sanctitas est mixta pietati, et ad Deum refertur. Quem enim nos sanctum, Greci uocant: quem autem illi , nos pium in Deum possumus appellare. Sit quoque episcopus et abstinens: non tantum  a libidine et ab uxoris amplexu, sed ab omnibus animi perturbationibus: ne ad iracundiam concitetur: ne illum tristitia deiiciat: ne terror exagitet, ne letitia immoderata sustollat. Abstinentia autem in fructibus spiritus ab Apostolo numerata est. Et si exigitur  ab omnibus, quanto magis ab episcopo, qui patiens et mansuetus debet uitia ferre peccantium: consolari pusillanimes: sustentare infirmos: nulli malum pro malo reddere; sed uincere in bono malum. Ad extremum obtineat eum qui secundum doctrinam est fidelem sermonem, ut quomodo sermo Dei fidelis est, et omni acceptione dignus; sic et ille talem se prebeat, ut omne quod loquitur, fide dignum existimetur, et uerba ipsius sint regula ueritatis. Potens quoque sit eos qui seculi istius turbinibus exagitantur, consolari, et per sanam doctrinam infirma precepta destruere. Sana autem doctrina dicitur, ad distinctionem languide infirmeque doctrine. Talis quoque sit, ut contradicentes arguat hereticos siue Iudeos, et seculi istius sapientes. Et superiora  quidem que in episcopi uirtutibus posuit, ad uitam pertinent. Hoc uero quod ait: Ut potens sit consolari in doctrina sana: et contradicentes arguere, referendum est ad scientiam. Quia si episcopi tantum sit sancta uita, sibi potest prodesse sic uiuens. Porro si doctrina et sermone fuerit eruditus, potest [c 1Kb] se ceterosque instruere: et non solum instruere, et docere suos: sed et aduersarios repercutere: qui nisi refutati fuerint atque conuicti, facile queunt simplicium corda 704 peruertere. Hic locus aduersus  eos facit, qui inertie se, et otio, et somno dantes, putant peccatum esse, si scripturas legerint: et eos qui in Lege Domini meditantur die ac nocte, quasi garrulos inutilesque contemnunt: non animaduertentes Apostolum post catalogum conuersationis episcopi, etiam doctrinam similiter precepisse.

 Sunt enim multi et non subditi, uaniloqui, et mentium deceptores: maxime qui de circumcisione sunt, quibus oportet silentium indici: qui uniuersas subuertunt domos, docentes que non oportet, turpis lucri gratia. Qui Ecclesie futurus est princeps habeat eloquentiam cum uite integritate sociatam, ne opera absque sermone sint tacita, et dicta factis deficientibus erubescant: maxime cum sint non pauci, sed plures: nec subditi, sed proterui, qui  non curent illud Psalmiste dicere: Nonne subiecta est Deo anima mea ? Sed bonam [Al. bonarum] mentium sementem, que naturaliter habet notitiam Dei, inani persuasione peruertant. Hoc quippe mihi Paulus uidetur sensisse, cum dicit : non ut simpliciter Latinus interpres transtulit, deceptores, sed mentium deceptores. Et quidem sine Scripturarum auctoritate garrulitas non haberet fidem, nisi uiderentur peruersam doctrinam etiam diuinis testimoniis roborare. Hi sunt de circumcisione Iudei, qui tunc temporis nascentem Christi Ecclesiam subuertere nitebantur, et introducere precepta legalia: de quibus et ad Romanos, et ad Galatas plenius Paulus exsequitur. Et nos ante paucos menses, tria uolumina in Epistole ad Galatas  explanatione dictauimus. Tales homines Doctor Ecclesie, cui anime populorum credite sunt, Scripturarum debet ratione superare, et silentium illis testimonium pondere imponere: qui non unam, aut paucas domos, sed uniuersas cum dominis familiisque subuertunt, docentes de ciborum differentiis, de sabbati iam olim abolitione, de circumcisionis iniuria: atque utinam hoc ipsum zelo fidei facerent, ex parte aliqua posset ignosci, dicente Apostolo: Confiteor, zelum Dei habent, sed non secundum scientiam . uerum quia Deus est uenter ipsorum, turpis lucri gratia uolunt proprios facere discipulos, 705 ut quasi magistri a sectatoribus suis alantur. Possumus autem et aliter interpretari hoc quod dictum est, turpis lucri gratia: ut putemus Apostolum  communi uerbo usum, quo omnes heretici cum peruersa docent, se hominum solent asserere lucratores: cum non lucrum sit, sed perditio, animas interficere deceptorum. Contra, qui errantem fratrem suum iuxta Euangelium corripuerit, si fuerit ille conuersus, lucratus est eum. Quod enim maius lucrum potest esse, aut quid pretiosius, quam si humanam animam quis lucretur? Omnis igitur doctor Ecclesie, qui ad fidem Christi recta ratione persuadet, honestus lucrator est. Et omnis hereticus,  qui quibusdam prestigiis homines fallit et fallitur, loquitur que non oportet, turpis lucri gratia.

 Dixit quidam ex illis proprius eorum propheta: Cretenses semper mendaces, male bestie, uentres pigri. Testimonium hoc uerum est: ob quam causam increpa illos [a 9Kb] acriter, ut sani sint in fide, non attendentes Iudaicis fabulis, et mandatis hominum auersantium se a ueritate. Quantum ad textum sermonis, et ad continentiam loci pertinet, hoc quod ait: Dixit quidam ex illis proprius eorum propheta, uidetur ad eos referri, de quibus superius est locutus: maxime qui de circumcisione sunt: quos oportet refrenari, qui uniuersas domos subuertunt, docentes que non oportet turpis lucri gratia, et sequatur: dixit quidam ex illis proprius eorum propheta.  Quia uero in nullo prophetarum qui apud Iudeam uaticinati sunt, hic hexameter uersiculus reperitur, uidetur mihi dupliciter legendum, ut hoc quod ait: Dixit quidam ex illis proprius eorum propheta, cum superioribus copuletur, huius rei gratia reliqui te Crete, ut ea que deerant, corrigeres, et sequatur: dixit quidam ex illis proprius eorum Propheta, id est, Cretensium. Sed quia multa in medio sunt, et hoc absurdum uidetur, et forte nemo recipiat: propterea cum superioribus, que magis uicina sunt, aliter aptandum est, ut legamus: Sunt enim multi et 706 non subditi, uaniloqui, et mentium deceptores, maxime autem qui de circumcisione sunt; quos multos et non subditos, uaniloquos, et mentium deceptores, cum his qui de circumcisione sunt, oportet refrenari, qui  uniuersas domos subuertunt, docentes que non oportet turpis lucri gratia: dixit quidam ex illis proprius eorum Propheta: ut id quod ait, proprius eorum Propheta, non specialiter ad Iudeos, et eos maxime qui de circumcisione sunt, sed ad multos referatur, qui non subditi sunt, et uaniloqui, et mentium deceptores, qui utique quia in Creta erant, Cretenses fuisse credendi sunt. Dicitur autem iste uersiculus in Epimenidis Cretensis pete oraculis  reperiri; quem in [b 53Kb] presentiarum siue illudens [Al. alludens] prophetam uocauit, quod scilicet tales Christiani, tales habere mereantur prophetas: quomodo et prophete erant Baal, et prophete confusionis, et alii offensionum; et quoscumque uitiosos prophetas Scriptura commemorat: siue uere, quia de Oraculis scripserit atque responsis, que et ipsa futura prenuntient, et ea que uentura sunt multo ante predicant. Denique ipse liber, Oraculorum titulo prenotatur: quem quia uidebatur diuinum aliquid repromittere, propterea Apostolum arbitror inspexisse, ut uideret quid gentilium diuinatio polliceretur: et in tempore abusum esse uersiculo, scribentem ad Titum qui erat Crete: ut falsos Cretensium doctores proprio  insule [c 1Kb] doctore conuiceret. Hoc autem Paulus non solum in hoc loco, sed etiam in aliis fecisse deprehenditur. In Actibus quippe apostolorum, cum concionaretur ad populum, et in Areopago, que est curia Atheniensium, disputaret, inter cetera ait: Sicut et quidam de uestris petis dixerunt: Ipsius enim et genus sumus , quod hemistichium in Phenomenis Arati legitur: quem Cicero in Latinum sermonem transtulit; et Germanicus Cesar, et nuper Auienus, et multi, quos enumerare perlongum est. Ad Corinthios quoque , qui et ipsi Attica facundia expoliti; et propter locorum 707 uiciniam Atheniensium sapore conditi sunt, de Menandri comedia uersum sumpsit iambicum: Corrumpunt mores bonos colloquia mala Nec mirum  si pro opportunitate temporis, gentilium petarum uersibus abutatur: cum etiam de inscriptione are aliqua commutans, ad Athenienses locutus sit: pertransiens enim, inquit, et contemplans culturas uestras, inueni et aram in qua superscriptum est: Ignoto Deo. Quod itaque ignorantes colitis, hoc ego annuntio uobis. Inscriptio autem are non ita erat, ut [d 91Kb] Paulus asseruit, ignoto Deo, sed ita: Diis Asie et Europe, et Africe; diis ignotis et peregrinis. uerum  quia Paulus non pluribus diis indigebat ignotis, sed uno tantum ignoto Deo, singulari uerbo usus est: ut doceret illum suum esse Deum, quem Athenienses in are titulo prenotassent: et recte eum scientes colere deberent, quem ignorantes uenerabantur, et nescire non poterant. Hoc autem Paulus faciebat raro, et ut loci potius quam ostentationis opportunitas exigebat, in morem apium, que de diuersis floribus solent mella componere, et fauorum cellulas coaptare. Sunt qui putent hunc uersum de [a 1Kb] Callimacho Cyrenensi peta sumptum, et aliqua ex parte non errant. Siquidem et ipse in laudibus Iouis aduersus Cretenses scriptitans, qui sepulcrum eius se ostendere gloriabantur, ait: Cretenses semper mendaces: qui et sepulcrum eius sacrilega mente fabricati  sunt. uerum, ut supra diximus, integer uersus de Epimenide peta ab Apostolo sumptus est; et eius Callimachus in suo pemate est usus exordio. Siue uulgare prouerbium, quo Cretenses fallaces appellabantur, sine furto 708 alieni operis in metrum retulit. Putant quidam Apostolum reprehendendum, quod imprudenter lapsus sit; et [Al. ut] dum falsos doctores arguit, illum uersiculum comprobarit: quod propterea Cretenses dicuntur [Al. dicunt] esse fallaces, quod Iouis sepulcrum inane construxerint. Si enim, inquiunt Epimenides siue Callimachus, propterea Cretenses fallaces, et malas bestias arguunt, et uentres pigros, quod diuina non sentiant; et Iouem, qui regnet in celo, in sua insula fingant sepultum: et hoc quod illi dixerunt, esse uerum  Apostoli sententia comprobatur: sequitur Iouem non mortuum esse, sed uiuum. Imperite igitur Paulus idololatrie destructor, dum aduersus peruersos doctores agit, deos quos impugnabat, asseruit. Quibus breuiter respondendum est, sicut in eo quod ait: Corrumpunt mores bonos colloquia praua [Al. mala]. Et in illo, Ipsius enim et genus sumus, non statim totam Menandri comediam, et Arati librum probauit; sed opportunitate uersiculi abusus est: ita et in presenti loco non totum opus Callimachi, siue Epimenidis, quorum alter laudes Iouis canit, alter de Oraculis scriptitat, per unum uersiculum confirmauit: sed Cretenses tantum mendaces uitio gentis increpauit: non ob illam opinionem, qua sunt arguti a petis, sed ob ingenitam mentiendi facilitatem,  de proprio eos gentis auctore confutans. Qui autem putant totum librum debere sequi eum qui libri parte usus sit, uidentur mihi et apocryphum Enochi [Al. apocryphorum Enoc], de quo apostolus  Iudas in Epistola sua testimonium posuit, inter Ecclesie Scripturas recipere; et multa alia que apostolus Paulus de reconditis est locutus. Possumus 709 enim hoc argumento dicere: quia apud Athenienses ignotum Deum colere se dixit, quem illi in ara annotauerant, debere Paulum et cetera, que in ara scripta fuerant, sequi, et ea que Athenienses faciebant, facere: quia cum Atheniensibus in cultura ignoti Dei ex parte consenserat. Absit ut argumentum et scholasticam elegantiam in calumniam traham. Nemo est tam sicarius, et tam parricida, tam ueneficus, qui non aliquid boni aliquando fecerit. Ergo si unum bonum illius uidens probauero, et in ceteris mihi incumbet necessitas, que mala fuerint approbandi? Si inimicus aduersus nos iurgetur  et clamitet, nonne inter uerba simultatis et rixe aliquid loquetur ueritatis? quod et a nobis quoque aduersus quos loquitur, non usquequaque reprehenditur. Itaque et Callimachus et Epimenides, non ideo uera dixerunt, Iouem deum esse, et reliqua que in eorum carminibus continentur, quia Cretenses fallaces sunt; sed in eo tantummodo uerum locuti sunt, quia ingenitum Cretensium uitium expressere mendacii: qui quia fallaces sunt, non statim et uerum non aliquando dixerunt. Nec enim Iupiter deus idcirco non esset, si Cretenses uera loquerentur; sed tamen illis tacentibus, qui mortuus erat, dei uocabulum non haberet. Denique ut sciamus Apostolum non fortuito, et ut libet transitorie , sed considerate et circumspecte,  et ex omni parte se protegentem aduersus Cretenses locutum: Testimonium, inquit, hoc uerum est; non totum carmen, de quo testimonium sumptum, non uniuersum opus: sed tantum hoc testimonium, hic uersiculus quo mendaces uocantur. Et utique qui in una tantum pematis parte consensit, cetera confutasse credendus est. Quomodo autem uel Cretenses mendaces, et stulti Galate, uel dura ceruice Isrel, uel unaqueque prouincia proprio uitio denotetur, in Epistola Pauli ad Galatas disseruimus. Et quia nichil amplius est quod hic possimus afferre, illo contenti sumus. Quamobrem increpa, ait, illos acriter: mendaces quippe sunt, et male bestie, et uentres pigri: qui falsa persuadent, qui ferarum ritu sanguinem sitiunt deceptorum: et non cum silentio operantes,  suum panem manducant: quorum deus 710 uenter est, et gloria in confusione eorum: et increpa, ut sani sint in fide. De qua fidei sanitate et in consequentibus loquitur: Senes sobrios esse, honestos,  pudicos, sanos in fide, et caritate, et patientia: ad quam fidei similitudinem, doctrine quoque sanitas appellatur. Erit, ait [Al. enim], tempus quando sane doctrine non acquiescent. Sunt et sermones sanitatis, de quibus ad Timotheum in prima Epistola loquitur: Si quis aliter docet, et non acquiescit sanis sermonibus Domini nostri Iesu Christi, et que secundum pietatem est doctrine . Et in secunda: Exemplum habens sanorum uerborum que a me audisti . Qui hanc habent fidei et doctrine sanitatem atque uerborum, non [a 1Kb] attendent Iudaicis fabulis et mandatis hominum auersantium se a ueritate. Acquiescamus paulisper Iudeis, et eorum, qui apud eos sapientes uocantur, patienter ineptias audiamus; et tunc intelligemus que sunt [Al. sint]  Iudaice fabule sine auctoritate Scripture, sine ulla assertione rationis, animalia quedam et fabulosa fingentium, de quibus Isaias prophetauit, dicens: Populus hic labiis me honorat, cor autem eorum longe est a me. Sine causa autem me colunt: docentes doctrinas et mandata hominum . Quod testimonium Saluator in Euangelio comprobans, arguit eos Legi Dei mandata hominum pretulisse. Deus quippe ait: Honora patrem et matrem: Illi uero tradiderunt: Quia quicumque dixerit patri et matri: munus quodcumque est ex me, tibi proderit, et non honorificabit patrem suum et matrem . Si quis post aduentum Christi conciditur, et non circumciditur: Iudaicis seruit fabulis et mandatis hominum auersantium ueritatem [Al. ueritate]. Non  enim qui in manifesto Iudeus est, sed qui in occulto: et circumcisio cordis in spiritu, non littera. Si quis Pascha agit, non in azymis sinceritatis et ueritatis: ut exterminet ex anima sua omne uetus fermentum malitie et nequitie: iste attendit fabulas, et umbras sequitur, ueritate neglecta. Si quis non resurgens cum Christo, nec querens ea que sursum sunt, sed que deorsum, dicit: Ne tetigeris, ne gustaueris, ne tractaueris que sunt in corruptione, ipso usu secundum precepta et doctrinas hominum, iste sequitur iustitias non bonas, et precepta non bona. Ubi autem est ueritas, et lex 711 spiritualis, ubi iustificationes bone, et precepta sunt optima: que qui fecerit, uiuet in eis.

 Omnia munda mundis, coinquinatis autem  et infidelibus nichil mundum: sed polluta est eorum et mens, et conscientia. Quia superius dixerat: Sunt enim multi et non subditi, uaniloqui, et deceptores, maxime qui de circumcisione sunt, et de his qui ab eis decepti fuerant, consequenter addiderat: Increpa illos acriter, ut sani sint in fide, non intendentes Iudaicis fabulis et mandatis hominum auersantium ueritatem. Et quomodo ad Galatas et ad Romanos plenissime disputatur, putabant inter cibos esse distantiam, cum aliqui mundi, aliqui uiderentur immundi, propterea nunc infert: Omnia munda  mundis, his uidelicet qui in Christo credunt, et sciunt omnem creaturam bonam esse: et nichil abiiciendum quod cum gratiarum actione percipitur. Coinquinatis autem et infidelibus nichil mundum: quia polluta est eorum et mens, et conscientia: propterea etiam que munda sunt per naturam, eis immunda fiunt. Non quod uel mundum sit aliquid, uel immundum: sed pro qualitate uescentium, et mundum mundis, et immundum contaminatis fiat. Alioquin infideles quosque atque pollutos, etiam panis benedictionis, et calix Dominicus non iuuat; quia qui indigne comederit de pane illo, et de calice biberit, iudicium sibi manducat et bibit . Aduentu Christi purgata sunt omnia. Que ille mundauit, nos communicare non possumus. Sed considerandum  ne ista tractantes, occasionem illi heresi demus, que iuxta Apocalypsim , et ipsum quoque apostolum Paulum scribentem ad Corinthios, putat de idolothytis esse uescendum: quia omnia munda sunt mundis . Nunc enim Apostolo non fuit propositum de his que immolantur demonibus disputare: sed aduersus Iudeos, qui secundum Legis abolite disciplinam, quedam munda, quedam arbitrabantur immunda. Non enim, inquit, possumus mense Domini participare, et mense demoniorum: nec ualemus simul bibere calicem Domini, et calicem demoniorum . In nobis itaque est comedere uel munda, uel immunda. Si enim mundi sumus, munda nobis est creatura. Si autem immundi et infideles, fiunt nobis uniuersa communia:  siue per inhabitantem in cordibus nostris heresim, 712 siue per conscientiam delictorum. Porro si conscientia nostra nos non reprehenderit, et habuerimus fiduciam pietatis ad Dominum; orabimus spiritu, orabimus et mente: psallemus spiritu, psallemus et mente : et procul erimus ab his, de quibus nunc scribitur: Polluta est eorum et mens et conscientia.

 Confitentur se nosse Deum, factis autem negant: exsecrabiles, et inobedientes, et ad omne opus bonum reprobi. Hi quorum polluta est, et mens, et conscientia, Deum se nosse confitentur, factis autem negant secundum illud quod in Isaia dicitur: Populus hic labiis me honorat, cor autem eorum longe est a me . Quomodo igitur labiis qui  honorat, et corde procul recedit: ita Deum sermone quis confitens, operibus negat. Negans autem operibus Deum, confessione simulata recte exsecrabilis et profanus est: et nulla ueritatis ratione persuasus, inobediens et incredulus appellatur. Unde euenit ut ad omne opus bonum reprobus sit: quod scilicet, etiam ea que naturali bonitate superatus forte bona fecerit, non sint bona, dum mentis peruersitate sunt reproba. Existimant quidam in eo tantum Deum negari, si in persecutione quis a Gentilibus comprehensus, se renuerit Christianum [Al.  addit esse]. Sed ecce Apostolus omnibus que peruersa sunt factis, Deum asserit denegari. Christus sapientia est, iustitia, ueritas, sanctitas, fortitudo. Negatur per insipientiam sapientia, per iniquitatem iustitia, per mendacium ueritas, per turpitudinem sanctitas, per imbecillitatem animi fortitudo. Et quotiescumque uincimur uitiis atque peccatis, toties Deum negamus. Ut [Al. Et] econtrario, quoties bene quid agimus, Deum confitemur. Nec arbitrandum est in die iudicii illos tantum a Dei Filio denegandos, qui in martyrio Christum denegarunt sed per omnia opera, sermones, cogitationes, Christus, uel negatus negat, uel confessus confitetur. De hac puto confessione et discipulis precepit, dicens: Eritis mihi testes in Ierusalem, et in omni Iudea et Samaria,  et usque ad extremum terre , ut in omnibus bonis operibus atque sermonibus, mens Christum ipsi dedita confiteatur. Est et quedam laudanda negatio, de qua et ipse Apostolus ait: Ut abnegantes impietatem et secularia desideria, caste, et iuste, et pie uiuamus in presenti seculo: exspectantes beatam 713 spem et aduentum Saluatoris nostri Dei . Quam negationem qui negauerit, et sequi uoluerit Saluatorem loquentem: Quicumque uoluerit [Al. uult] uenire ad me, abneget semetipsum , exutus ueterem hominem cum operibus eius, et indutus nouum, sequetur Deum suum. Quomodo autem se quis abneget, contemplandum est. Pudicus fornicatorem, quod prius fuerat, negat: sapiens imprudentem, iustus iniustum,  fortis infirmum. Et ut in commune de omnibus loquar, toties negamus nos, quoties priora uitia calcantes, desinimus esse quod fuimus, et incipimus esse quod ante non fuimus.

 Tu uero loquere que decet sanam doctrinam. Aliud est sanam doctrinam loqui, aliud ea que sane conueniunt docere doctrine: qui in altero simplex tantum institutio est: in altero cum eo quod docens, uite quoque correctio est. Qui enim soluerit unum de mandatis istis minimis, et docuerit sic homines, minimus uocabitur in regno celorum : Domino precipiente discipulis, non solum in meditatione Scripturarum eos laborare debere, ut que scripta sunt, replicent, et condant in memorie thesauro: sed prius faciant que precepta  sunt. Quicumque uero fecerit et docuerit, ille uocabitur magnus in regno celorum. Nisi enim supergressa fuerit nostra iustitia Scribarum iustitiam et Phariseorum, non possumus ingredi regna celorum  Senes sobrios esse, honestos, pudicos, sanos in fide, et caritate, et patientia. Generaliter Tito ante precipiens quid ipse loqui deberet ad cunctos, in eo quod ait: Tu uero loquere que decet sanam doctrinam: nunc per singulas species [a 1Kb] quid unamquamque etatem deceat, exponit. 714 Primum senibus uiris conuenientia, deinde anus quid deceat, tertio que adolescentibus apta sint, tam maribus uidelicet, quam feminis: licet in precepto mulierum uetularum de adolescentibus feminis mandata subiecerit: ut non tam ipse doceret adolescentulas, quam  quid a uetulis docerentur, exponeret. Extremo de seruis, et per singulas etates, et conditiones, sic decenter precepta constituit, ut sermo eius uite morumque sit regula. Senes igitur sobrios esse [b 1Kb] , siue uigilantes, quia apud Grecos utrumque sonat: honestos, ut etatis grauitatem morum grauitas decoret: pudicos, ne in aliena etate luxurient, ne iam frigido ad libidinem sanguine, exemplo sint adolescentibus ad ruinam. Sanos in fide, de qua fidei sanitate supra diximus. Sanos autem non tantum in fide, uerum et in caritate, et in patientia, ut cum primam fidei habuerint sanitatem, audiant a Saluatore: Fides tua te saluum fecit . Et alibi: Neque enim in Isrel tantum fidem inueni . Et propter eamdem fidei sanitatem  fiant filii Abrahe, de quo scriptum est: Credidit Abraham Deo, et reputatum est illi ad iustitiam . Et Abacuc de hac fidei sanitate commemorans ait: Iustus autem ex fide mea uiuit [Al. uiuet] . Relege ad Hebreos Epistolam Pauli apostoli , totum illum catalogum fidei enumera, in quo scriptum est: Fide maius sacrificium Abel a Cain obtulit Deo . Et: Enoch translatus est, ne uideret mortem; et Ne de his que necdum uidebat, Deo credens fabricatus est arcam, et Abraham in terram quam nesciebat, egressus est. Et ne uideretur Scriptura nullum mulieribus fidei exemplum dare, in eadem Epistola scribitur, quia et Sara acceperit  uirtutem ad recipiendum semen, alieno iam etatis sue tempore, quia fidelem eum qui repromiserat, arbitrata est. Laudatur ibi fides Isaac, et Iacob, Ioseph, Moysi quoque et Rahab, ceterorum, quos melius potest scire, qui ipsam Epistolam legerit. Quomodo est igitur fidei 715 sanitas: ita eadem sanitas et in caritate est. Quis autem sanitatem possidet caritatis, nisi ille qui primum Deum dilexerit  ex tota anima sua, et ex toto corde suo, et ex totis uiribus suis? Deinde Christi preceptum audiens in proximum: Diliges proximum tuum sicut teipsum , diuiserit caritatem: quia in his duobus mandatis pendet omnis Lex et Prophete. Qui habet sanitatem caritatis, non emulatur, non inflatur, non agit perperam, non inhoneste, non ad iracundiam concitatur, non cogitat malum, non gaudet [Al. congaudet] super iniquitate, congaudet autem ueritati, omnia sustinet, omnia credit, omnia sperat, omnia prestolatur . Et quia caritas numquam excidit, qui in caritatis est sanitate, numquam et ipse corruit. Siquidem nec tribulatio eum, nec angustia, nec fames, nec persecutio, nec nuditas, nec periculum, nec gladius separare poterit a sanitate  caritatis, quam habuerit in Christo Iesu. Quid de gladio et ceteris minoribus loquar, que non possunt eum diuidere, qui sanitatis possidet caritatem: cum nec mors, nec uita, nec angeli, nec principatus, nec presentia, nec futura, nec fortitudo, nec altitudo, nec profundum, nec alia quelibet creatura possit separare eum qui habet caritatem sanitatis in Christo Iesu? Si intellecta est a nobis sanitas caritatis, de Scripturis aliquod sumamus exemplum, eorum qui in infirmitate sunt caritatis. Ait Saluator de extremis temporibus: Quia cum multiplicata fuerit iniquitas, refrigescet caritas multorum . Calida quippe est caritas in his qui feruent in spiritu: frigens autem et glacialis et gelida in his qui flatus Aquilonis durissimos suscepere. Ab Aquilone  enim exardescent mala super omnes inhabitantes terram . De hoc frigore caritatis et Ammon in sorore sua Thamar obriguerat . Timendum ergo ne forte et nos hac infirmitate caritatis aliquando superemur. Nonnumquam enim euenit, ut primum a nobis in uirginem, siue in quamlibet feminam sit sancta dilectio: et cum mollita mens fuerit in affectus, paulatim sanitas caritatis languore pallescat, et infirmari incipiat, et ad extremam mortem diligentem ferat. Unde et Apostolus caute et prudenter Timotheo precipit, ut exhortetur adolescentulas in omni castitate . Omnis autem castitas in carne et spiritu et anima est: ne scandalizetur 716 oculus; ne in pulchritudine uultus femine herentes pendeamus [Al. impendeamus]: ne blanda nos  audire uerba delectet: ne ad simulatos sermones mens prius dura marcescat. Caueant ergo, ut diximus, tam iuuenes quam senes, tam adolescentule quam uetule, et omni diligentia custodiant cor suum: ne per sanitatem dilectionis, morbus caritatis intreat, et per amorem sanctum, fiat non sancta dilectio, que illos pertrahat ad gehennam. Qui sanus  est in fide, qui sanus in caritate, sanus quoque sit in patientia: et patientia, que maxime in tentationibus comprobatur: quia nichil prodest habuisse que supra enumerauimus, nisi omnes diuitie et mercimonia, quibus onusta nauis est, in tempestate seruentur, et perflantibus hinc inde uentis, absque naufragio ea, que bene parta sunt, liberentur. Qui enim perseuerauerit usque in finem, hic saluus erit .

 Anus similiter in habitu sancto, non incentrices, non uino multo seruientes; bene docentes, ut ad castitatem erudiant adolescentulas, ut ament uiros suos, ut ament filios: pudicas, castas, habentes domus diligentiam, benignas, subditas uiris suis, ut uerbum Dei non blasphemetur. Tametsi apostolus Petrus  preceperit, ut uiri uxoribus suis tamquam infirmiori uasculo honorem tribuant, non tamen arbitrandum est, quod uxor, que corporis uasculum habet infirmum, statim et anima infirmior sit. Unde nunc precipitur eis, ut in ipsis quoque illud Apostoli compleatur: uirtus in infirmitate perficitur , et dicitur, ut et omnia habeant, que senibus uiris sunt precepta communiter, in eo scilicet quod ait: Anus similiter, hoc est, ita ut uiri senes, in omnibus honeste, sobrie, pudice, sane in fide, et caritate, et patientia, et pro sexu suo hoc habeant proprium, ut sint in habitu sancto, siue ut melius legitur in Greco, , ut ipse quoque earum incessus et motus, uultus, sermo, silentium,  quamdam decoris sacri preferant dignitatem. Et quia hoc genus muliercularum esse solet garrulum, iuxta illud: Simul autem et otiose discunt circumire domos: non solum autem otiose, sed et uerbose, et curiose, loquentes que non oportet : propterea eas uult esse non incentrices, id est, non accusatrices, non tales que ut aliis placeant, de aliis detrahant. Aut certe quia ipse 717 adolescentiam iam transgresse sunt, de adolescentularum etatibus disputent, et dicant: Illa sic ornatur, illa sic comitur, sic illa procedit: amat illum, amatur ab illo: cum etiam si hec uera sint, non tam apud ceteros debeant accusare, quam ipsam secrete Christi caritate corripere, et magis docere ne faciat, quam in publico accusare quod fecerit.  Solent he etates, [a 1Kb] quia corporis frixere luxuria [Al. luxuriam] , [b 9Kb] uino se dedere pro libidine; et cum inter pocula sibi prudentes uise fuerint et facunde, morum quasi austeritatem assumere, loquentes hoc quod sibi uidentur esse, et non  recordantes illud quod fuerunt. Et a uini ergo nimio potu anus prohibeantur, quoniam quod in adolescentibus libido, hoc in senibus ebrietas est. Aut quomodo potest docere anus adolescentulas castitatem, cum si ebrietatem uetule mulieris adolescentula fuerit imitata, pudica esse non possit? Signanter autem [a 1Kb] expressit: Non uino multo seruientes. Seruitus enim quedam est et extrema conditio, uino sensus hominis occupari, et non suum esse, sed uini. Quia igitur docuit quales primo anus deberent esse, et post illa que cum senibus uiris habent communia, etiam propria earum exposuit, ut honesto et sancto habitu, et omni decore sint plene: nec accusatrices, nec aliis detrahentes, nec uino sensibus occupatis. Nunc consequenter doctrine eis frena permittit, ut  cum tales fuerint, docendi habeant libertatem, ut scilicet doceant ea que bona sunt. Licet enim in alio loco dixerit: Docere autem mulieribus non permitto , sic intelligendum est, ut in uiros sit illis doctrina sublata. Ceterum adolescentulas doceant, quasi filias suas. Primum castitatem: quia aduersus hanc magis in etate florenti pugnat inimicus, et uirtus eius omnis contra feminas in umbilico 718 uentris est: deinde ut ament uiros suos, diligant filios. Que doctrina est amare uiros; cum hoc non in eloquio docentis, sed in corde amantis sit constitutum? uult eas amare uiros suos caste: uult inter uirum et mulierem esse pudicam dilectionem, ut cum pudore, et uerecundia, et quasi necessitate sexus, reddat potius debitum uiro quam ipsa  exigat ab eo, et opera liberorum ante oculos Dei et angelorum perpetrare se credat: [b 1Kb] ita nec illa erubescet etiam secretum cubile, et noctis tenebras, et clausum cubiculum suum, cum omnia patere Dei oculis cogitarit. Filios autem ita diligunt, si eos in Dei erudiant disciplina. Ceterum nolle eos contristare docendo que bona sunt, et libertatem tribuere peccandi [Al. peccati], non est amare filios, sed odisse. Erudiantur quoque adolescentule, ut domus habeant diligentiam. Et quia poterat euenire, ut diligentia domus cum austeritate regeretur, et per hoc Apostoli preceptum, matrona seuerior fieret in seruulos: ideo copulauit, benignas: ut tunc se crederet mariti bene domum regere, si [c 1Kb] cum benignitate imperet seruulis, non in terrore. Necnon et subditas uiris suis: ne forte diuitiis et nobilitate perflate Dei sententie non meminerint, per quam subiecte sunt uiris. Ait quippe ad mulierem: Ad uirum [d 1Kb] tuum  conuersio tua; et ipse tui dominabitur . In quo sancte Scripture consideranda prudentia est: quia non uiro hoc Dominus sit locutus, et dixerit: Dominaberis uxori tue; sed ipsi mulieri, ut illi premium relinqueret obsequele, dum in potestate eius est, si Dei uelit obedire preceptis, seruite uiro et marito esse subiecta, ut quodammodo esset libera seruitus, et dilectione plena, ideo seruiens est uiro, dum eum metuit offendere. Etenim non est creatus uir propter mulierem, sed mulier propter uirum. Et cum caput mulieris uir sit, caput autem uiri Christus: quecumque 719 uxor non subiicitur uiro suo, hoc est capiti suo, eiusdem criminis rea est, cuius et uir si non subiiciatur Christo capiti suo. uerbum autem Domini blasphematur: uel dum  contemnitur Dei prima sententia, et pro nichilo ducitur: uel [e 1Kb] Christi infamatur Euangelium, dum contra legem fidemque nature, ea que Christiana est, et ex Dei lege subiecta, uiro imperare desiderat. cum etiam gentiles femine uiris suis seruiant communi lege nature.

 Iuuenes similiter exhortare, ut pudici sint in omnibus: teipsum exemplum prebens bonorum operum, in doctrina, in integritate et castitate, in sermone sano et irreprehensibili: ut qui ex aduerso est, reuereatur, nichil habens de nobis dicere mali. Sicut in eo quod supra preceperat, dicens: Anus similiter in habitu sancto, similitudinem anuum dixeramus, ad senes esse referendam: ita nunc in eo quod intulit: Iuuenes similiter hortare, ut pudici sint, similitudinem  iuuenum ad anus, et per anus ad senes arbitramur aptandam: ut senum habeant sobrietatem, et honesti sint et pudici, et sani in fide, et caritate, et patientia. Anuum autem in habitus sanctitate [Al. habitu sanctitatem], ut non sint accusatores, non uino multo seruientes, bene docentes, et cetera. Proprium autem adolescentulorum hoc posuit, ut pudici sint in omnibus, tam scilicet mente, quam corpore: tam opere, quam cogitatione, ut nulla sit in adolescente suspicio turpitudinis. Et licet quidam [f 1Kb] de Latinis ita existiment legendum: Iuuenes similiter hortare ut pudici sint, et postea inferant, in omnibus teipsum formam prebens bonorum operum: tamen sciamus, in omnibus, ad superiora esse referendum, id est, hortare ut pudici sint in omnibus. Sciendum quoque est quod continentia non solum in carnis opere et animi concupiscentia; sed in omnibus rebus necessaria sit: ne honores indebitos appetamus: ne accendamur  auaritia: ne ulla passione superemur. Teipsum, inquit, formam prebens bonorum operum. Nihil prodest aliquem exercitatum esse in dicendo, et ad loquendum triuisse linguam, nisi plus exemplo docuerit, quam uerbo. Denique qui impudicus est, 720 quamuis disertus sit, si ad castitatem audientes cohortetur, sermo eius infirmus est, et auctoritatem non habet cohortandi. Et econtrario quamuis sit rusticanus et tardus ad loquendum, si castus fuerit, exemplo suo homines potest ad uite similitudinem impellere. Quod autem ait, in incorruptione, sic accipiendum, quod incorruptio proprie uirginitatem sonet. Denique qui uirgines sunt, uulgo incorrupti appellari solent; et qui uirgines esse desierint, corrupti nominantur; et dicimus, illa que fuit olim  uirgo, corrupta est. Unde et Titum existimo, priusquam carnis opere occuparetur, Euangelio credentem accepisse baptisma, et uirginem permansisse, et nunc ab Apostolo, ut in incorruptione formam sui prebeat commoneri: quam quidem incorruptionem [a 9Kb] in Timotheo non uidemus. Nam cum ei diceret: Nemo adolescentiam tuam contemnat; sed forma esto fidelium [Al. filiorum] in sermone, in conuersatione, in caritate, in fide, in castitate , de incorruptione tacuit, et tantum posuit castitatem. Castitas autem et in celibatu absque uirginitate intelligi potest. Nisi forte castitatem accipiamus in mente, incorruptionem uero in corpore, iuxta illud quod alibi in uirginis definitione scribitur: Ut sit sancta corpore et spiritu . Et ipse nunc consequenter  adiunxit: in doctrina, in incorruptione, in pudicitia. Possemus [Al. possumus] et pudicitiam, [b 1Kb] et incorruptionem etiam in doctrine integritate interpretari: nisi quod specialiter sequitur, sermone sano et irreprehensibili, proprium haberet super doctrine institutione preceptum. Quod autem ait, sermone irreprehensibili, non quod ullus tante facundie et prudentie sit, ut a nemine reprehendatur , sed quod nichil dignum reprehensione dicat aut faciat, licet aduersarii sint ad reprehendendum parati. Et quia sunt multi non subditi, uaniloqui et mentium deceptores, qui oderunt in portis arguentem, et sermonem sanctum abominantur, propterea exemplum nos in omnibus prebeamus in  doctrina, in integritate, 721 in pudicitia, in sermone sano et irreprehensibili: ut aduersarii uite et doctrine nostre sanitate perterriti, non audeant accusare, hoc est, nichil uerisimile in accusatione confingere. Et reuera usque hodie uidemus nonnullos in Ecclesiis  tante grauitatis continentieque esse, ut etiam ab aduersariis habeant testimonium, et dicatur, uir magnus  est ille, et sancte conuersationis, probisque moribus, nisi esset hereticus. Nemo est enim tam immoderate impudentie, ut solis radios possit accusare tenebrosos, et clarum lumen caligine noctis offundere. Unde et Apostolus hec eadem precauens ait: Ut [c 1Kb] auferam occasionem his qui uolunt occasionem . Potest autem is qui ex aduerso est, et diabolus intelligi, qui accusator est fratrum nostrorum, ut Ioannes Euangelista predicat: qui cum nichil habuerit mali quod nobis obiiciat, erubescit, et criminator non poterit criminari. Diabolus autem in Latina lingua criminatorem sonat.

 Serui dominis suis subditi sint in omnibus: sint placentes, non contradicentes, non furantes; sed omnem fidem ostendentes bonam, ut doctrinam  Saluatoris nostri Dei ornent in omnibus. Quoniam Dominus et Saluator noster, qui in Euangelio ait: uenite ad me, omnes qui laboratis et onerati estis, et ego reficiam uos , nullam conditionem, etatem, sexum, a beatitudine arbitratur alienum: propterea nunc Apostolus et seruis precepta constituit, scilicet ut parti Ecclesie membrisque corporis Christi. Et quomodo superius senes, anus, adolescentulas, iuuenes, quid Titus erudire deberet edocuit: ita nunc seruis apta precepta constituit. Primum ut subditi sint dominis suis in omnibus. In his autem omnibus, que non sunt contraria Deo: ut si dominus ea iubet que non sunt aduersa Scripturis sanctis, subiiciatur seruus domino. Sin uero contraria precipit, magis obediat spiritus, quam corporis  domino. Diligenter attendite quomodo congrua personis precepta decernat. Serui, inquit, dominis suis subditi sint in omnibus . In alio loco disputans de filiis, ait: Filii, obedite parentibus . Filios quippe decet parentibus obedire: seruos uero imperanti domino esse subiectos. Nec illud putemus 722 esse contrarium, quod in alia Epistola: Mulieres, ait, subiecte sint uiris , et in hac subiectas uiris suis asseruit uxores, quasi eodem uerbo et in seruis, et in uxoribus usus sit. Quodammodo enim maritus uxoris est dominus. Ipse, inquit, dominabitur tui . Erat et Saluator subiectus parentibus suis , sed cum adhuc [d 1Kb] duodecim esset annorum, et nichil differret a seruo, Dominus omnium: necdum  enim ad perfectam uiri etatem que posset hereditatem capere, peruenerat. Sed et alibi de eo scriptum est: Quia cum subiecta ei fuerint omnia, tunc ipse filius subiicietur ei qui sibi subiecit omnia, ut sit Deus omnia in omnibus . Subiicientur autem ei omnia, cum dixerit, Dominus Domino meo, sede a dextris meis, donec ponam inimicos tuos scabellum pedum tuorum . In subiectis seruis Dominus subiicitur.  Et quomodo pro nobis dicitur esse maledictum, cum non sit maledictum, sed uera benedictio: ita pro nobis, uel subiectus scribitur, uel non subiectus: si aut subditi fuerimus Deo, aut non subditi. Quidam hunc locum ita legunt: Serui dominis suis subditi sint, et postquam huc usque distinxerint, inferunt, in omnibus placeant: cum in Greco alius sit ordo lectionis, id est, serui dominis suis subditi sint in omnibus; ut sequatur, : quod nos licet non plene, tamen ex parte aliqua interpretari possumus, ut complaceant sibi: ne uidelicet super conditione sua uideatur eis Dei iniqua sententia. Sed quomodo pauper iuxta mensuram suam saluari potest; et mulier in sexus infirmitate a regno Dei non excluditur, et omnis conditio secundum ordinem  suum beatitudinem capere potest: ita et serui complaceant sibi quod serui sint: et non idcirco putent Deo se seruire non posse, quia subiecti sint hominibus; sed in eo magis placere uoluntati Dei, si et dominis suis subditi fuerint in omnibus, et complacuerint sibi in conditione sua; et quod deinceps Apostolus precipit exsequantur, ut non sint contradicentes, non furantes. uel maximum seruorum uitium est, dominis contradicere, et cum aliquid iusserint, secum mussitare. Itaque Titum commonet, ut per doctrinam sanam ab his qui Christiani serui sunt, istiusmodi auferat passionem. Si enim que dominus 723 imperat necesse habet seruus implere: cur hoc ipsum non cum bona faciat uoluntate; sed et dominum offendat, [a 1Kb] et tamen  faciat quod iubetur: maxime cum et Deus ad aquam contradictionis offensus sit? Et in alio loco de murmurante populo loquatur: Desinat a me murmuratio eorum, et non morientur . Post contradictionem et aliud seruorum uitium doctrina Christi corrigat, ne fures sint. Fur autem non solum in maioribus, sed etiam in minoribus iudicatur. Non enim id quod furto ablatum est, sed mens furantis attenditur. Quomodo in fornicatione et adulterio, non idcirco diuersa sit fornicatio aut adulterium, si pulchra, uel diues, deformis aut pauper, meretrix uel adultera sit: sed qualiscumque illa fuerit, una est fornicatio, uel adulterium. Ita et in furto, quantumcumque seruus abstulerit, furti crimen incurrit. Unde et in Moysi lege fures nonnumquam septuplum,  nonnumquam quadruplum reddere compelluntur, et interdum obtruncatur, interdum uenditur fur ipse pro furto, de quibus nuper uobis in Leuitico exposuisse me memini. Si autem hoc prohibetur in seruo, quanto magis in libero: ne aut iudex rapiat, aut miles non contentus stipendiis suis aliena deuastet? Pulchre quidam uir apprime grauis, cum ei cuiusdam iudicis laudaretur integritas, et diceret de eo ille qui laudabat, Non est fur: respondit, Optimum seruum faceret, si nec fugitiuus esset: intantum furti suspicio ab omni libero debet esse aliena. Sint itaque serui subditi dominis suis in omnibus,  sint complacentes conditioni sue: ut non ferant aspere seruitutem, non contradicant dominis, non furentur, et post hec in omnibus fidem bonam ostendant, ut doctrinam Saluatoris Dei nostri ornent in omnibus. Si enim apud carnales dominos in minimo fideles fuerint, incipient eis apud Deum maiora committi. Ornat autem doctrinam Domini, qui ea que conditioni sue apta sunt, facit. Et e diuerso confundit eam, qui non est subiectus in omnibus, cui conditio sua displicet, qui contradictor atque fraudator in nullo fidem bonam ostendit. Quomodo enim potest [Al. poterit] fidelis esse in substantia Dei, qui carnali domino fidem exhibere non potuit?

724  Illuxit enim gratia Dei  Saluatoris omnibus hominibus erudiens nos, ut abnegantes impietatem et secularia desideria, pudice, et iuste, et pie uiuamus in hoc seculo: exspectantes beatam spem, et aduentum glorie magni Dei, et Saluatoris nostri Iesu Christi: qui dedit semetipsum pro nobis, ut nos redimeret ab omni iniquitate, et mundaret sibi populum egregium, emulatorem bonorum operum. Post catalogum doctrine ad Titum, quid senes, quid anus, quid adolescentulas et iuuenes, quid ad extremum seruos erudire deberet, recte nunc intulit. Illuxit enim gratia Dei Saluatoris omnibus hominibus. Non est enim aliqua differentia liberi et serui, Greci et barbari, circumcisi, et habentis preputium, mulieris et uiri: sed cuncti in Christo unum sumus, uniuersi ad Dei regnum uocamur, omnes post offensam  Patri nostro [b 1Kb] reconciliandi sumus; non per merita nostra, sed per gratiam Saluatoris: uel quod Dei Patris uiuens et subsistens gratia ipse sit Christus: uel quod Christi Dei Saluatoris hec sit gratia · et non nostro merito saluati simus, secundum illud quod in alio loco dicitur: Pro nichilo saluabis eos . Que gratia omnibus hominibus ideo illuxit, ut erudiret nos abnegantes impietatem et secularia desideria, pudice, et iuste et pie uiuere in hoc seculo. Quid sit autem abnegare impietatem, et secularia desideria, ex eo quod supra exposuimus, Deum confitentur se nosse, factis autem negant, intelligi posse confido, et per contraria disserta contraria. Secularia ergo desideria sunt, que a mundi istius principe suggeruntur: et cum sint seculi, cum seculi  huius nube pertranseunt. Nos autem cum pudice et iuste, nec corpore scilicet, nec mente peccantes, uixerimus in Christo, pie quoque uiuemus in hoc seculo: que pietas exspectat beatam spem, et aduentum glorie magni Dei, et Saluatoris nostri Iesu Christi. Sicut enim impietas magni Dei reformidat aduentum, ita secura de opere suo, et de fide illum pietas prestolatur. Ubi est serpens Arius? ubi Eunomius coluber? Magnus Deus iehsu Christus, Saluator dicitur, non primogenitus omnis creature, non uerbum Dei et sapientia; sed iehsu Christus:  que uocabula assumpti hominis sunt. Neque uero alium Iesum Christum 725 alium uerbum dicimus, ut noua heresis calumniatur: sed eumdem et ante secula, et post secula, et ante mundum, et post Mariam: immo ex Maria, magnum Deum appellamus Saluatorem nostrum Iesum Christum, qui dedit semetipsum pro nobis, ut pretioso sanguine suo nos redimeret ab omni iniquitate, et mundaret sibi populum  et bonorum operum faceret emulatorem. Sepe mecum considerans quid sibi uellet uerbum , et a sapientibus seculi huius interrogans si forte alicubi legissent, numquam inuenire potui qui mihi quid significaret, exponeret. Quamobrem compulsus sum ad uetus instrumentum  recurrere, unde arbitrabar et Apostolum sumpsisse quod dixerat. Hebreus enim ex Hebreis, et secundum legem Phariseus, utique id ponebat in Epistola sua, quod in ueteri Testamento legisse se nouerat. In Deuteronomio itaque reperi: Quoniam populus sanctus tu Domino Deo tuo, et in te complacuit Domino Deo tuo; ut esses ei in populum , ex omnibus populis qui sunt super faciem terre . Et in centesimo tricesimo quarto Psalmo, ubi nos habemus, Psallite nomini eius, quoniam suaue est: quoniam Iacob elegit sibi Dominus,  Isrel in possessione sibi : pro eo quod est, in possessione, in Greco scriptum est, , quod quidem 726 Aquila et quinta Editio, expresserunt. Septuaginta uero et Theodotio, transferentes, commutationem syllabe fecere, non sensus. Symmachus igitur pro eo quod est in Greco , in Hebreo, [a 1Kb] SGOLLA , expressit , id est, egregium, uel precipuum: pro quo uerbo in alio uolumine Latino [b 96Kb] sermone utens, peculiarem interpretatus est. Recte igitur Christus iehsu, magnus Deus noster atque Saluator, redemit nos sanguine suo, ut sibi Christianum populum peculiarem faceret, qui peculiaris tunc esse posset, si bonorum operum emulator existeret. Unde et illud quod in Euangelio  secundum Latinos interpretes scriptum est: Panem nostrum quotidianum da nobis hodie , melius in Greco habetur panem nostrum , id est, precipuum, egregium, peculiarem, eum uidelicet qui de celo descendens, ait: Ego sum panis qui de celo descendi . Absit quippe ut nos, qui in crastinum cogitare prohibemur, de pane isto qui post paululum concoquendus et abiiciendus est in secessum, in prece Dominica rogare iubeamur. Nec multum differt inter et : prepositio enim tantummodo est mutata, non uerbum.  Quidam existimant in oratione Dominica panem dictum, quod super omnes sit, hoc est, super uniuersas substantias. 727 Quod si accipitur, non multum ab eo sensu differt quem exposuimus. Quidquid enim egregium est et precipuum, extra omnia est, et super omnia.

 Hec loquere et exhortare, et increpa cum omni imperio. Tria posuit, loquere, exhortare, et increpa. Et quidem in eo quod ait, loquere, ad doctrinam uidetur esse referendum. Quod uero intulit, exhortare, id est, , aliud quoddam in Greco significat quam in Latino: quippe magis consolationem quam exhortationem sonat. Hoc uerbum et superius de adolescentibus est locutus: Iuuenes similiter consolare, pudicos esse in omnibus. De  quo nos in suo loco ita ut in Latino legitur, quasi exhortare scriptum esse, expressimus. Consolatur igitur audientem, qui dicit: Rogamus pro Christo, reconciliamini Deo , et seipsum humiliat et subiicit, ut lucrifaciat quem consolatur. Quod uero tertium est, increpa, consolationi mihi uidetur esse contrarium, ut quicumque consolationem contempserit, increpatione sit dignus, et mereatur audire: Obliti estis consolationis, que uobis ut filiis loquitur. Ad Timotheum quoque alteram consolationem, et increpationem alteram legimus, dicente Apostolo: Insta opportune, importune, argue, increpa, consolare . Et ibi quidem increpatio ante assumitur, et postea consolatione seueritas temperatur. Hic uero ante uult discipulos consolari,  et si non profecerint consolando, tunc corripi, et corripi cum omni imperio. Sic enim intelligo hoc quod dictum est: Increpa cum omni imperio, ut specialiter ad increpationem, et non ad duo superiora in commune referatur. Neque enim conuenit dicere, consolare cum omni imperio, et loquere cum omni imperio, sed tantummodo, increpa cum omni imperio.

Nemo te contemnat. Existimet aliquis hoc ipsum nunc ad Titum scribi quod ad Timotheum dictum est: Nemo adolescentiam tuam contemnat . Nos uero iuxta Greci sermonis differentiam, aliud putamus significare , quod hic scribitur, et aliud , quod ad Timotheum dictum est, 728 et prepositiones , uel , sensum  facere diuersum. Quod autem non fortuito, et ut libet, Paulus apostolus, non solum nominibus et uerbis, uerum etiam prepositionibus diuersis utatur pro uarietate causarum, perspicuum fieri poterit ex eo quod ait: Mulier enim ex uiro, uir uero per mulierem . Et alibi: Quia ex eo et per eum et in ipso sunt omnia . Nec non et illud, Paulus apostolus non ab hominibus, neque per  hominem . Existimamus itaque ad contemptum proprie pertinere, uel cum quis inter eculeum laminasque distentus, contemnit dolorem, et nec iudicis comminationem, nec circumstantis populi fremitum pertimescit: sed pro confessione martyrii, uniuersa supplicia contemnit et despicit. Econtrario autem est et malus contemptus, de quo et Abacuc, Spiritu sancto in se loquente, testatur: uidete contemptores: et inspicite [a 22Kb] et admiramini mirabilia, et disperdimini . Iuxta quod ad Timotheum quoque scriptum diximus: Nemo adolescentiam tuam contemnat , id est, Nolo te talem exhibeas ut possis ab aliquo merito contemni. autem illud sonat, sicut Stoici tamen asserunt, qui distinguunt inter  uerba subtiliter, cum qui confidens sibi, se alio esse meliorem, despicit eum quem inferiorem putat, et super, id est, plus sapiens, humiliorem existimat dignum esse contemptu. Tale quid intumescens superbie uanitate, et celum ipsum, solemque despiciens apud Grecos [b 6Kb] quidam dixisse deluditur: , quod nos Latine possumus dicere, Scando per erem, et pluris me noui esse noui esse quam solem. ergo, que nunc ad Titum ponitur, illum sensum habet: Nemo eorum qui in Ecclesiis sunt, te segniter agente sic uiuat, ut se putet esse meliorem. Qualis enim edificatio erit discipuli, si se intelligat magistro esse maiorem? Unde non solum episcopi, presbyteri et diaconi debent magnopere prouidere ut cunctum populum cui  president, conuersatione [c 1Kb] et sermone precedant: uerum et inferior gradus, exorciste, lectores, editui, et omnes omnino qui domui Dei seruiunt. Quia uehementer Ecclesiam Christi 729 destruit, meliores laicos esse quam clericos.

 Admone illos principibus et potestatibus subditos esse, obedire: ad omne opus bonum paratos esse: neminem blasphemare, non litigosos esse: esse modestos, omnem ostendentes mansuetudinem ad omnes homines. Tale quid et ad Romanos scribitur: Omnis anima potestatibus superioribus subdita sit. Non est enim potestas nisi a Deo . Quod quidem preceptum, et hic, et ibi propterea puto editum, quia Iude Galilei per illud tempus dogma adhuc uigebat, et habebat plurimos  sectatores, cuius et in Actibus Apostolorum fit mentio, Scriptura referente: Ante hos enim dies surrexit Theodas, dicens, quemdam se esse magnum: cui appositi sunt uiri quasi tria millia ; et, post hunc surrexit in diebus census Iudas Galileus: qui inter cetera hoc quasi probabile proferebat ex Lege, nullum debere Dominum nisi solum Deum uocari: et eos qui ad templum decimas deferrent,  Cesari tributa non reddere. Que heresis intantum creuerat, ut etiam Phariseorum et multam partem populi conturbaret: ita ut ad Dominum quoque nostrum referretur hec questio: Licet Cesari dare tributum, an non ? Quibus Dominus prudenter, cauteque respondens ait: Reddite que sunt Cesaris, Cesari: et que sunt Dei, Deo . Cui responsioni Paulus apostolus congruens, docet principatibus et potestatibus credentes debere esse subiectos. quippe que leguntur in Greco, magis principatus quam principes sonant: et ipsam significant potestatem, non eos qui in potestate sunt homines. Sed quia dixerat, Admone illos, principatibus et potestatibus subditos esse: poterat his qui tormenta formidant, occasio ad negandum dari:  iuxta Apostoli dictum se assererent principatibus et potestatibus esse subiectos, et facere quod iuberent; propterea subiecit: Obedire ad omne opus bonum. Si bonum est quod precipit imperator et preses, iubentis obsequere uoluntati. Sin uero malum, et contra Deum sapit: responde ei illud de Actibus apostolorum: Obedire oportet Deo magis quam hominibus . Hoc ipsum et de seruis intelligamus apud dominos, et de uxoribus apud uiros, et de filiis apud parentes, quod in illis tantum debeant dominis, uiris, parentibus esse 730 subiecti, que contra Dei mandata non [a 1Kb] ueniunt. Quod uero sequitur: Paratos esse, dupliciter legendum, ut uel subaudiatur, ad omne opus bonum paratos esse: uel certe cum superioribus copulato hoc quod ait, obedire  ad omne opus bonum, et hucusque finito, quasi aliud proprium et speciale preceptum sit, paratos esse, iuxta illud quod in Leuitico scriptum est: Hircum qui emittitur maledicta populi sustinentem, tradi in manus hominis parati . Si quis ergo paratus est, ut teneat, et educat [Al. deducat] illum in desertum, et ibi eum disperdat, et quantum in se est, sorte maledictionis exterminet, is cum obedierit, omni operi bono etiam paratus erit. Potest autem et aliter accipi, paratos esse: ut omnia quecumque euenire possunt, sibi in animo [b 1Kb] prefigurent: et cum acciderint, nichil quasi nouum sustineant, sed eis preparata sint omnia. Neminem quoque, blasphemare, non simpliciter accipitur. Nec enim ait, neminem hominem blasphemare: sed absolute,  neminem: non angelum, non aliquam creaturam Dei. Omnia quippe que a Deo facta sunt, ualde bona sunt. Quando Michel archangelus cum diabolo disputabat de Moysi corpore, non fuit ausus inferre iudicium blasphemie, sed dixit, imperet tibi Deus . Si igitur Michel non fuit ausus diabolo, et certe maledictione dignissimo, iudicium inferre blasphemie: quanto magis nos ab omni maledicto puri esse debemus? Merebatur diabolus maledictum: sed per archangeli os blasphemia exire non debuit. Relege ueteres libros, et uide que  tribus in mente Garizin constitute sint, ut benedicerent populo, et que in monte altero, ut maledicerent. Ruben, qui maculauerat thorum parentis, et Zabulon nouissimus filius Lie, et ancillarum liberi, in monte Ebal [Al. Eliel] ponuntur, ut maledicant eis qui maledictione sunt digni . Longum est si nunc enumerem quomodo Iacob, qui ad benedictionem uocauerat filios , dicens: ut benedicam uobis, postea quasi in benedictione consociet, maledictus furor eorum, quia procax: et ipse Dominus loquatur in Genesi: Maledicta terra in operibus tuis . Hoc nunc tantum dixisse sufficiat, quod blasphemare Christi discipulos non oportet: nec quod additur, esse litigiosos. 731 Si enim sumus filii pacis, et uolumus  super nos pacem requiescere, et accessimus ad Ierusalem celestem, que ex pace nomen accepit, cum his qui oderunt pacem, habeamus pacem: et quantum in nobis est cum omnibus hominibus pacati simus: non solum cum modestis, sed etiam cum rixosis; quia nulla uirtus est ferre mansuetos: locumque demus ire, omnem ostendentes mansuetudinem ad omnes homines: non quod uane glorie desiderio nos esse mansuetos omnibus hominibus ostendere debeamus: sed dum omnes ferimus, et iniurie uicem non rependimus, ipsa opera notiora uniuersis fiant. Potest aliquis ob iactantiam et opinionem uulgi auramque popularem simulare apud quosdam mansuetudinem, et fingere bonitatem. Sed ubi non est uera et genuina et solida mansuetudo,  nescio an eum esse mansuetum possit omnibus persuaderi.

 Fuimus enim aliquando et nos stulti, inobedientes, errantes, seruientes desideriis et uoluptatibus uariis, in malitia et in inuidia agentes, odiosi, odientes alterutrum. Cum autem bonitas et humanitas illuxit Saluatoris nostri Dei: non ex operibus iustitie, que fecimus nos; sed secundum misericordiam suam saluauit nos, per lauacrum regenerationis et renouationis Spiritus sancti, quem effudit super nos opulenter per Iesum Christum Saluatorem nostrum, ut iustificati illius gratia, heredes efficiamur secundum spem uite eterne. Querat aliquis quomodo Paulus fuerit stultus, incredulus, errans, et seruiens uariis desideriis et uoluptatibus in malitia,  et in inuidia, odiosus, et odiens, antequam Saluatoris nostri bonitas atque clementia per lauacrum secunde regenerationis eum saluum faceret: non ex iustitie operibus que fecerat, sed ex misericordia sua, effuso abundanter et large super apostolos atque credentes per Iesum Christum Spiritu sancto: ut hereditatem gratie consecuti, spem uite in perpetuum possiderent. Et certe legimus eum secundum iustitiam que in Lege est sine querela fuisse circumcisum octaua die : Hebreum ex Hebreis, secundum Legem Phariseum, de tribu  Beniamin, eruditum ad pedes Gamalielis, et ab infantia sacris Litteris institutum . Ad quod respondetur, 732 Iudeos qui ante aduentum Saluatoris et passionem eius, et resurrectionem in Lege uersati sunt, licet non plenam, attamen aliqua ex parte habuisse iustitiam: sicut Simeon quoque et Anna prophetissa in templo Dei seruiens est reperta. Postquam uero populus conclamauit, Crucifige, crucifige eum; non habemus regem nisi Cesarem : et: Sanguis eius super nos, et super filios nostros , et ablatum est ab eis regnum Dei, et traditum genti facienti fructus eius: ex eo tempore qui in Christum non credidit, fuit stultus, errabundus, incredulus, et seruiens uariis uoluptatibus. An non nobis [Al. uobis] uidetur Paulus fuisse  stultus, quando habebat zelum Dei, sed non secundum scientiam; et persequebatur Ecclesiam: et lapidantium Stephanum uestimenta seruabat? cum in tantum odii contra Saluatorem instigatus exarserit, ut litteras a sacerdotibus acciperet, pergens Damascum ad eos qui in Christum crediderant uinciendos? Aut ullas poterat habere uirtutes sine uirtute Dei Christi Iesu, aut estuantem flammam restinguere uoluptatum, cum non esset templum Dei? Que autem maior potest esse malitia et inuidia, quam contra absentes epistolas sumere, et ubique Christi uastare discipulos; nolle ipsum saluum fieri: et ceteris qui salui esse poterant, inuidere: odisse Christianos et consequenter ab omnibus odium promereri? Quis autem maior error, et in obedientia,  et uecordia, quam postquam respirauit dies, et preterierunt umbre, Legem abolitam uelle seruare, et dicere: Ne attrectaueris, ne contigeris, ne gustaueris, et apparente solido cibo et uirili, infantie lacte cupere [a 1Kb] potari? Diligentius attendamus, et inueniemus in presenti capitulo manifestissimam Trinitatem. Benignitas quippe atque clementia Saluatoris nostri Dei, non alterius quam Dei Patris, per lauacrum regenerationis, et renouationem Spiritus sancti, quem effudit super nos abunde per Iesum Christum Saluatorem nostrum, [b 1Kb] iustificauit nos in uitam eternam. Salus credentium, mysterium Trinitatis est. Alii hunc locum ita intelligunt, ut non de Paulo et apostolis, sed sub apostolorum persona, de aliis dictum putent: ut quomodo sub persona sua, et  Apollo, et Cephe de dissensione et schismate, quod arguebat in Corinthiis 733 est locutus: ita etiam in presenti loco, se et apostolos nominans, omnes qui in Christo crediderant, quales fuerint ante regenerationem lauacri uitalis, ostenderit. Simul autem et humilitas eius est admiranda, quod qui omnem humilitatem [Al. utilitatem] iustitiamque Legis quasi quisquilias et purgamenta contempsit, recte se sine Christo uitiis omnibus seruisse memorarit.

 Fidelis sermo, et de his uolo te confirmare [Al. affirmare], ut curam habeant bonis operibus preesse qui credunt in Domino. Hec bona sunt, et utilia  hominibus. Hoc quod ait, fidelis sermo, ad superiora iungendum est, in quibus premiserat, ut iustificati ipsius gratia, heredes efficiamur secundum spem uite eterne. Dignus enim fide super hereditate Dei sermo, et super spe uite eterne. Unde oportet de his non dubium, non timentem et ipsum credere, et ut credant ceteri, confirmare, non solum autem hoc, sed et hoc eum ceteris his, qui uoluerint credere, confirmandum est: quapropter ait: et de his uolo te confirmare. Qui autem ista uere esse crediderint, necesse est curam habeant bonorum operum, per que hereditas Dei, et spes uite preparatur eterne. Et pulchre ut maiorem fidem faceret, non dixit, qui credunt hominibus, sed qui credunt Deo. Necesse est enim, ut curam bonorum operum habeant, que  adimpleta, et omni studio perpetrata, sunt bona utiliaque credentibus.

 Stultas autem questiones, et genealogias, et contentiones, et pugnas que ueniunt ex Lege, deuita: Sunt quippe inutiles et uane. Quia multiplices et diuerse sunt questiones, propterea Salomon de his qui querunt Deum, locutus est, dicens: Recte autem querentes eum, inuenerunt pacem . Qui igitur Deum non recte querunt, pacem inuenire non possunt. Plurima exempla sunt querentium non recte Deum. Iudei praue querunt Deum, sperantes se eum inuenire posse sine Christo. Heretici, uano sermonum strepitu concrepantes, querunt quem inuenire non possunt. Philosophi quoque et barbari de Deo uaria sentientes, quesierunt Deum. Sed quia non recte  quesierunt, fuerunt eorum fatue questiones, putantium Deum humanis sensibus posse comprehendi. Ab his igitur Paulus nos reuocat questionibus. Ceterum ad sapientes, et que Scripturarum auctoritate 734 sunt fulte, magis cohortatur et prouocat, preceptorum non nescius Saluatoris, in quibus ait: Querite et inuenietis, pulsate et aperietur uobis, petite et dabitur uobis. Omnis enim qui querit inuenit [Al. inueniet], et qui petit accipit [Al. accipiet], et qui pulsat aperietur ei ; modo non sit corpus nostrum subditum peccatis, et ingredietur in nos sapientia. Exerceatur sensus, mens quotidie diuina lectione pascatur: et questiones nostre stulte non erunt questiones. Quod autem ait: Genealogias et contentiones et rixas, que ueniunt ex Lege, deuita,  proprie pulsat Iudeos, qui in eo se iactant et putant Legis habere notitiam, si nomina teneant singulorum: que quia barbara sunt, et etymologias eorum non nouimus, plerumque corrupte proferuntur a nobis. Et si forte errauerimus [Al. errauimus] in accentu, in extensione et breuitate syllabe, uel breuia producentes, uel producta breuiantes, solent irridere nos imperitie, maxime in aspirationibus et quibusdam cum rasura gule litteris proferendis. Hoc autem euenit quod LXX interpretes, per quos in Grecum sermonem Lex diuina translata est, specialiter HETH litteram et AIN, et ceteras istiusmodi  aliis litteris additis expresserunt. uerbi causa, ut Rahel, Rachel dicerent: et Ieriho, Iericho: et Hebron, Chebron: et Seor, Segor: in aliis uero eos conatus iste deficit [Al. defecit]. Nam nos et Greci unam tantum litteram s, habemus, illi uero tres, SAMECH, SADE, et SIN: que diuersos sonos possident. Isaac et Sion per SADE scribitur: Isrel per SIN, et tamen non sonat hoc quod scribitur. Seon, rex Amorrheorum, per SAMECH litteram et pronuntiatur et scribitur. Si igitur a nobis hec nominum et lingue idiomata, ut uidelicet barbara, non ita fuerint expressa, ut exprimuntur, ab Hebreis, solent cachinnum attollere, et iurare se penitus nescire quod dicimus. Unde et nobis cure fuit omnes ueteris Legis  libros, quos uir doctus Adamantius in Hexapla digesserat, de Cesariensi bibliotheca descriptos, ex ipsis authenticis emendare, in quibus et ipsa Hebrea propriis sunt characteribus uerba descripta; et Grecis litteris tramite expressa uicino. Aquila etiam et Symmachus, Septuaginta quoque et Theodotio suum ordinem tenent. Nonnulli 735 uero libri et maxime hi qui apud Hebreos uersu compositi sunt, tres alias editiones additas habent: quam quintam, et sextam, et septimam translationem uocant: auctoritatem sine nominibus interpretum consecutas. Hec [a 236Kb] immortale illud ingenium suo nobis labore donauit, ut non magnopere pertimescamus supercilium Iudeorum; solutis labiis, et obtorta lingua, et stridente saliua, et rasa fauce gaudentium. Est et illis alia occasio superbie,  quoniam sicut nos qui Latini sumus, Latina nomina et origines de lingua nostra habentia [Al. trahentia], facilius memorie tradimus: ita illi a parua etate, uernacula sui sermonis uocabula penitissimis [Al. peritissimis] sensibus imbiberunt: [Al. imbuerunt [et ab exordio Adam usque ad extremum Zorobabel, omnium generationes ita memoriter uelociterque percurrunt, ut eos suum, putes referre nomen. Hoc nos qui aut alias litteras didicimus, aut certe sero credidimus in Christum, aut etiam si infantes sumus Ecclesie mancipati, magis Scripturarum sensum quam uerba sectamur: si forte non ita [Al. tacet ita] nouimus, putant se in nominibus referendis, et in supputatione annorum, et in nepotibus et abnepotibus, auis, proauis, et atauis, doctiores. Audiui  ego quemdam de Hebreis, qui se Rome in Christum credidisse simulabat, de genealogiis Domini nostri Iesu Christi, que scripta sunt in Mattheo, et Luca facere questionem; quod uidelicet a Salomone usque ad Ioseph, nec numero sibi, nec uocabulorum equalitate consentiant: qui cum corda simplicium  peruertisset quasi ex adytis et oraculo deferebat quasdam, ut sibi uidebatur, solutiones, cum magis debuerit iustitiam et misericordiam, et dilectionem Dei querere, et post illa, si forte occurrisset, de nominibus et numeris disputare. Satis forsitan de Hebreorum supercilio et plusquam necesse fuerit dixerimus: sed occasio nobis data est, de genealogiis et contentione et rixis, que ex Lege ueniunt, disserendi. Dialectici, quorum Aristoteles princeps est, solent argumentationum retia tendere, et uagam rhetorice libertatem 736 in syllogismorum spineta concludere. Hi ergo qui in eo totos dies et noctes terunt, ut uel interrogent, uel respondeant, uel dent propositionem, uel accipiant, assumant, confirment, atque concludant, quosdam contentiosos  uocant, qui ut libet, non ratione, sed stomacho disputent litigantium. Si igitur illi hoc faciunt, quorum proprie ars contentio est, quid debet facere Christianus nisi omnino fugere contentionem? Rixe quoque legales penitus respuende sunt, et Iudeorum stultitie relinquende. Sunt enim inutiles et uane, que tantum speciem scientie habent: ceterum nec dicentibus, nec audientibus prosunt. Quid enim mihi prodest scire quot annos uixerit Mathusalem, quoto etatis sue anno Salomon sortitus sit coniugem, ne forsitan Roboam undecimo etatis illius anno natus esse credatur? et multa istiusmodi, que aut difficile est inuenire propter librorum uarietatem, et  errores inolitos: aut etiam si inueniremus magno  studio et labore, nichil profutura cognouimus. Frequenter accidit ut habeamus pugnas Legis, non ob desiderium ueritatis; sed ob iactantiam glorie, dum apud eos qui audiunt, docti uolumus estimari: aut certe ex hoc rumusculo turpia sectamur lucra: Quid enim prodest spumantibus labiis, et latratu garrire canum: cum simplex et moderata responsio aut possit te placare si uera est, aut si falsa, [b 1Kb] leniter et placabiliter emendari?

 Hereticum hominem post unam et alteram correptionem deuita: sciens quod subuersus est eiusmodi, et delinquit qui est a semetipso damnatus. Nomen hereseos, et in Epistola ad Corinthios ponitur: Oportet enim et hereses in nobis esse, ut probati quique manifesti fiant . Et  ad Galatas inter carnis opera numeratur: Manifesta autem sunt opera carnis: que sunt fornicatio, immunditia, luxuria, idololatria, ueneficia, inimicitie, contentiones, emulationes, ire, rixe, dissentiones, hereses, inuidie, ebrietates, comessationes, et cetera his similia, que predico uobis sicut  737 predixi: quoniam qui hec agunt, regnum Dei non possidebunt . In quibus diligenter est obseruandum, quod quomodo cetera uitia, que inter carnis opera numerata sunt, excludunt nos [Al. excluduntur] a regno Dei: ita etiam nobis hereses auferant regnum Dei; et non interest quomodo quis, dum tantum excludatur a regno. Quod autem magis mirum sit etiam illud de Actibus apostolorum uidetur esse relegendum, fidem nostram in Christum, et Ecclesiasticam disciplinam, iam tunc a peruersis hominibus heresim nuncupatam. Nos enim, inquiunt Iudei ad apostolum Paulum, nec litteras a te accepimus de Iudea [Al. de te . . . a Iudea], nec ueniens quis de fratribus annuntiauit nobis, aut locutus est aliquis de te in malum. Petimus autem, ut audiamus  a te quid sentias: de heresi enim ista notum est nobis, quia ubique ei contradicitur . Et licet nomen hereseos Mileti non dicatur, a Paulo tamen opera nominantur, loquente ad presbyteros Ecclesie: Ego scio quoniam uenient post abscessum meum lupi graues in uos, non parcentes gregi: et ex uobis ipsis consurgent uiri loquentes peruersa, ut abducant discipulos post se . Hec in transitu dicta sint, ubi et alibi heresis appelletur. Nunc ipsum nomen uidetur plenissime uentilandum. Heresis Grece ab electione dicitur, quod scilicet unusquisque id sibi eligat quod ei melius esse uideatur. Philosophi quoque Stoici, Peripatetici, Academici, Epicurei, illius uel illius hereseos appellantur. Superfluum est ire per singula, et Marcionem, ualentinum,  Apellem, Ebionem, Montanum, et Manicheum cum suis enumerare dogmatibus: cum perfacile sit unicuique cognoscere quibus singuli ducantur erroribus. Arius et Eunomius, et noue auctor hereseos, utinam tam noti non essent, minus forsitan plurimos decepissent! Hereticum igitur hominem post unam correptionem, siue ut in Greco melius habetur, , deuita: autem commonitionem magis et doctrinam absque increpatione significat. Legitur in Latinis codicibus : Post unam et alteram correptionem; quod scilicet non sufficiat tantum semel eum corripi, uel commoneri qui aliquo sit deprauatus errore: sed et secunda sit ei 738 adhibenda doctrina, ut in ore duorum aut trium testium  stet omne uerbum. Quare autem post primam et secundam correptionem deuitandus sit, reddit causas dicens: quod subuersus est eiusmodi, et peccat [b 1Kb] cum sit a semetipso damnatus. Qui enim semel bisque correptus, audito errore suo, non uult corrigi, errare existimat corrigentem: et econtrario se ad pugnas et iurgia uerborum parans, eum uult lucrifacere, a quo docetur. Propterea uero a semetipso dicitur esse  damnatus: quia fornicator, adulter, homicida, et cetera uitia, per sacerdotes de Ecclesia propelluntur. Heretici autem in semetipsos sententiam ferunt, suo arbitrio de Ecclesia recedentes: que recessio proprie conscientie uidetur esse damnatio. [c 1Kb] Inter heresim et schisma hoc esse arbitrantur, quod heresis peruersum dogma habeat: schisma propter episcopalem dissensionem ab Ecclesia separetur: quod quidem in principio aliqua ex parte intelligi potest. Ceterum nullum schisma non sibi aliquam confingit heresim, ut recte ab Ecclesia recessisse uideatur.

 Cum misero ad te Arteman, aut Tychicum, festina uenire ad me Nicopolim, ibi enim statui hiemare. Legimus in exordio istius Epistole: Huius  rei gratia reliqui te Crete, ut ea que deerant corrigas: et constituas per ciuitates presbyteros, sicut ego tibi disposui. Ut quia Cretenses nuper crediderant, recedente Paulo, et ad alias Ecclesias transeunte, non dimitterentur orphani: sed haberent apostolicum uirum, qui ea que uidebantur deesse, corrigeret. Quia ergo post fundamentum aliarum Ecclesiarum necessarius erat Titus, qui edificium superstrueret, scribit ei, ut cum Arteman uel Tychicum, unum scilicet e duobus qui secum fuerant, Cretam misisset, impleturus [Al. impleturum] locum eius: ipse Nicopolim ueniret, ibi se hiematurum esse contestans. Ex quo paternos Pauli in Cretenses probamus [Al. probemus] affectus. Necessarium habet Titum in Euangelii ministerium: tamen non eum ante ad se uult uenire,  nisi in locum eius Artemas, uel Tychicus successor aduenerit. Nicopolis ipsa est, que ob uictoriam Augusti, quod ibi Antonium Cleopatramque superarit, nomen accepit.

 739 Zenam legis doctorem, et Apollo sollicite premitte, ut nichil illis desit. Iste est Apollo de quo et ad Corinthios scribitur: Unusquisque uestrum dicit: Ego sum Pauli, ego autem Apollo, ego uero Cephe . Fuit autem uir Alexandrinus ex Iudeis, ualde eloquens et perfectus in Lege, episcopus Corinthiorum: quem propter dissensiones que in Corintho erant, ad uicinam insulam Cretam cum Zena legis doctore putandum est transfretasse; et Pauli Epistola dissensionibus que Corinthi orte fuerant temperatis, rursum Corinthum  reuertisse. Zenam uero legis doctorem, de alio Scripture loco quis fuerit, non possumus dicere, nisi hoc tantum, quod et ipse apostolicus uir id operis quod Apollo exercebat habuerit: Christi Ecclesias [d 1Kb] exstruendi. Precipit itaque Tito, ut quoniam de Creta ad Greciam nauigaturi erant, non eos faciat sitarciis indigere, sed habere ea que ad uiaticum necessaria sunt.

  Discant autem et nostri bonis operibus preesse in necessariis usibus, ut non infructuosi sint. Supra dixerat: Zenam Legis doctorem et Apollo sollicite premitte, ut nichil illis desit. Quia ergo poterat suboriri occulta responsio, ut non tam Titus quam quicumque Epistole lector hoc diceret: et unde Tito, ut uiaticum non habentibus largiretur, soluit hanc questionem, et quasi nichil sibi opponatur elidit, dicendo: Discant autem et nostri bonis operibus preesse in necessariis usibus, ut non infructuosi sint. Nostros suos uocat qui in Christo crediderant: qui quia Christi erant, recte et Pauli et Titi appellari merebantur. Habes, inquit, in discipulos potestatem; doce eos non esse infructuosos: sed euangelistis et apostolicis uiris, qui bonis operibus seruiunt,  ministrare: et ministrare, non in quibuscumque causis, sed in necessariis usibus: Habentes quippe uictum et uestimentum [Al. uestitum], his contenti simus : et qui altario seruiunt, de altario uiuant: et qui participes spiritualium nostrorum facti sunt, debent nobis sua participare carnalia. Et ne forsitan uel epistolam Pauli, uel preceptum Titi facile contemnerent, infructuosos uocat, quicumque euangelistis non ministrauerint. Dicit et Salomon in Prouerbiis: Fructus uero eleemosyna . Et ipse Paulus primum spiritus fructum caritatem uocat . Charitas autem in communicatione et in ministerio 740 uel maxime comprobatur. Ut non, inquit, infructuosi sint. Omnis enim arbor que non facit fructum bonum, excidetur, et  in ignem mittetur . Hoc autem dico: quia qui parce seminat, parce et metet. Apostolicis uiris et Euangelizatoribus Christi in necessariis usibus nolle tribuere, sterilitatis seipsum est condemnare.

 Salutant te qui mecum sunt omnes. uel solita consuetudine usus est, ut Titum ab omnibus  qui secum erant diceret salutari: uel certe proprie in Titum, quod talis esset, ut amorem eorum qui cum Paulo erant omnium mereretur. Magna uero laus Titi per Paulum ab omnibus salutari.

Saluta eos qui nos amant in fide. Si omnis qui amat, amaret in fide, et non essent alii qui absque fide diligerent, numquam Paulus ad amorem, fidem apposuisset, dicens: Saluta eos qui nos amant in fide. Amant quippe et matres filios, ita ut mortem pro eis oppetere sint parate; sed non amant in fide: et uxores maritos quibus frequentissime commoriuntur; sed amor ille non fidei est. Sola sanctorum dilectio in fide diligit: intantum ut etiam si ille qui diligitur infidelis sit: tamen sanctus in fide eum diligat, secundum illud: [a 1Kb] Omnia uestra in fide fiant  . Et alibi: Diligite inimicos uestros . Diligit sanctus inimicos suos, et ideo in fide diligit: quia credit in eum qui pollicitus est se pro expletione mandati retributurum esse mercedem.

Gratia Domini nostri cum omnibus uobis. Sciendum quod in Grecis codicibus ita scriptum est: Gratia cum omnibus uobis: ut nec Domini, nec nostri, in libris feratur authenticis. In commune itaque sanctis atque credentibus, Tito et ceteris qui cum eo erant, imprecatur gratiam. Et quomodo Isaac patriarcha benedixit filium suum Iacob , et ipse duodecim Patriarchas : Apostoli quoque ingredientes domum dicebant: Pax huic domui . Et si digna erat domus, requiescebat  pax eorum super eam: si uero exhibebat se indignam, reuertebatur ad eos qui eam fuerant imprecati. Ita et nunc in fine Epistole sue Apostolus gratiam credentibus imprecatur: que cum uoto habebat effectum, et erat in potestate credentium, si talem se benedictus, qualem benedicens prebere uoluisset.





S. EUSEBII HIERONYMI STRIDONENSIS PRESBYTERI COMMENTARIORUM IN EPISTOLAM AD PHILEMONEM LIBER UNUS. 



PROLOGUS.

 741-742 Qui nolunt inter Epistolas Pauli eam recipere que ad Philemonem scribitur, aiunt, non semper  [a 1Kb] Apostolum, nec omnia, Christo in se loquente, dixisse: quia nec humana imbecillitas unum tenorem  sancti Spiritus ferre potuisset: nec huius corpusculi necessitates [Al. necessitas] sub presentia Domini semper complerentur: uelut disponere prandium, cibum capere, esurire, saturari, ingesta digerere, exhausta complere; taceo de ceteris, que exquisite et coacte [Al. coacta] replicant: ut affirment fuisse aliquod tempus in quo Paulus dicere non auderet: uiuo, iam non ego, uiuit uero in me Christus ; et illud: An experimentum queritis eius qui in me loquitur Christus ? Quale, inquiunt, experimentum Christi est, audire: Penulam quam reliqui Troade apud Carpum, ueniens tecum affer . Et illud ad Galatas: Utinam et excidantur qui uos conturbant . Et in hac ipsa Epistola: Simul autem et prepara mihi hospitium.  Hoc autem non solum apostolis, sed prophetis quoque similiter accidisse: unde sepius scriptum feratur: Factum est uerbum Domini ad Ezechiel , siue ad quemlibet alium prophetarum: quia post expletum uaticinium, rursum in semet reuertens, homo communis fieret e propheta; et excepto Domino nostro Iesu Christo in nullo sanctum Spiritum permansisse [Al. remansisse]. Quod signum et Ioannes Baptista acceperat, ut super quem uidisset Spiritum sanctum descendentem et manentem in eo, ipsum esse cognosceret . Ex quo ostendit [Al. ostenditur] 743-744 super multos quidem descendere Spiritum sanctum; sed proprium hoc esse Saluatoris insigne, quia permaneat in eo. His et ceteris istiusmodi, uolunt aut Epistolam non  esse Pauli, que ad Philemonem scribitur: aut etiam si Pauli sit, nichil habere quod edificare nos possit; et a plerisque ueteribus repudiatam, dum commendandi tantum scribatur officio, non docendi. At econtrario qui germane auctoritatis eam esse defendunt, dicunt numquam in toto orbe a cunctis Ecclesiis fuisse susceptam, nisi Pauli apostoli crederetur: et hac lege ne secundam quidem ad Timotheum, et ad Galatas eos debere suscipere, de quibus et [a 1Kb] ipse humane imbecillitatis exempla protulerit: Penulam quam reliqui Troade apud Carpum, ueniens tecum affer; et: Utinam excidantur qui uos conturbant. Inueniri plurima et ad Romanos, et ad ceteras Ecclesias maximeque ad Corinthios remissius et quotidiano pene sermone dictata, in quibus Apostolus  loquatur: Ceteris autem ego dico, non Dominus. Quas et ipsas quia aliquid tale habent, aut Pauli epistolas  non putandas: aut si iste recipiuntur, recipiendam esse et ad Philemonem, ex preiudicio similium receptarum. ualde autem eos et simpliciter errare, si putent cibum emere, hospitium preparare, uestimenta conquirere, esse peccatum, et asserere [b 1Kb] fugari Spiritum sanctum, si corpusculi paulisper necessitatibus seruiamus. Nolite, inquit Apostolus, contristare Spiritum sanctum, in quo signati estis in die redemptionis . Quibus operibus Spiritus sanctus contristetur propheta commemorat, multis in ordine uitiis peccatisque digestis, ad extremum inferens: In omnibus istis contristabas me. Alioqui calicem aque frigide porrigere, pedes lauare, immolare uitulum, prandium preparare, peccatum sit: cum sciamus ex his rebus in Dei quosdam filios  adoptari? Non est huius temporis ad omnia respondere: quia nec omnia, que illi proponere solent, intulimus. Quod si non putant eorum esse parua quorum et magna sunt, alterum mihi Conditorem, iuxta ualentinum, Marcionem et Apellen, formice, uermium, culicum, locustarum: alterum celi, terre, maris, et angelorum debent introducere. An potius eiusdem potentie est, ingenium quod in maioribus exercueris, etiam in minoribus non negare? Et quoniam Marcionis fecimus mentionem, Pauli esse Epistolam ad Philemonem saltem Marcione [c 1Kb] auctore doceantur. Qui cum ceteras Epistolas eiusdem uel non susceperit, uel quedam in his mutauerit atque corroserit, in hanc solam manus non est ausus mittere: quia sua illam breuitas defendebat. Sed mihi uidentur,  dum epistolam simplicitatis arguunt, suam imperitiam prodere, non intelligentes quid in singulis sermonibus uirtutis ac sapientie lateat. Que, orantibus uobis, et ipso nobis sancto Spiritu suggerente, quo scripta sunt, suis locis explanare conabimur. Si autem breuitas habetur contemptui, contemnatur Abdias, Naum, Sophonias, et alii duodecim prophetarum [Al. prophete], 745-746 in quibus tam mira et tam grandia sunt que feruntur, ut nescias utrum breuitatem sermonum in illis admirari debeas, an magnitudinem sensuum. Quod si intelligerent hi, qui Epistolam ad Philemonem repudiant, numquam breuitatem despicerent: que pro laciniosis Legis oneribus, euangelico decore conscripta est, dum breuiatum consummatumque sermonem facit  Dominus super terram. Sed iam ipsa Apostoli uerba ponenda sunt, que ita incipiunt.



INCIPIT LIBER.


  Paulus uinctus Christi Iesu, et Timotheus frater, Philemoni dilecto et cooperatori nostro, et Apphie sorori, et Archippo commilitoni nostro, et Ecclesie que in domo tua est, gratia uobis et pax a Deo Patre nostro, et Domino [a 1Kb] nostro Iesu Christo. Prepostero ordine atque peruerso, in Epistolas Pauli dictari a me uobis placuit. Nam cum id crebro, o Paula et Eustochium, peteretis ut facerem; et ego obnixe ne facerem recusarem, saltem paruam, et que uobis ut numero uersuum, ita sensu quoque et ordine uidebatur extrema, ut dissererem cegistis. Rem itaque principii in fine tentabo, et quod alius in exordio statim Apostoli quereret, quare, aut quo tempore, uel quo cognominante, e Saulo Pauli nomen acceperit, hoc ego nunc facere  compellor: ne [b 8Kb] mu quidem, ut dicitur, ante hanc diem in eum facere ausus. Neque uero putandum est, ut a simplicioribus Latinis legitur, Saulum ante dictum esse, et non Saul: quia et de tribu Beniamin erat, in qua hoc nomen familiarius habebatur. Siquidem et ille Saul, rex Iudee, persecutor Dauid, de tribu Beniamin fuit. Quod autem Saulus a nobis dicitur, non mirum est Hebrea nomina ad similitudinem Grecorum et Romanorum casuum declinari, ut sicut pro Ioseph, Iosephus: pro Iacob, Iacobus: ita pro Saul quoque, Saulus in nostra lingua ac sermone dicatur. Queritur igitur, cur, aut quo iubente, uel antiquum nomen amiserit, uel nouum sumpserit. Ut ex Abram, Abraham diceretur, Dei iussione perfectum est : ut ex Sarai, Sare uocabulum  fieret, eque Dei imperium fuit. Et ut ad nouum Instrumentum ueniam, ut Simon, Petri nomen acciperet : et filii Zebedei, [c 18Kb] BANE REEM , hoc est, filii tonitrui uocarentur, Domini nostri Iesu Christi uoce preceptum est . Quare autem e Saulo Paulus dictus sit, nulla Scriptura memorat. Audacter itaque faciam, sed forte uere de Actibus Apostolorum suspiciones meas affirmans.  Legimus in eis, quod sanctus Spiritus Antiochie dixerit: Separate mihi Barnabam et Saulum, in opus ad quod assumpsi eos. Tunc ieiunantes et orantes, imponentesque eis manus, dimiserunt illos . Qui cum Seleuciam Syrie descendissent, et nauigantes Salaminam Cypri, que nunc Constantia dicitur, peruenissent, haberentque secum in ministerio Ioannem  et omni insula peragrata, Paphum usque uenissent, inuenerunt quemdam magum [Al. magnum] pseudoprophetam nomine Bar Iesu, cum proconsule Sergio Paulo uiro prudente. Qui accitis Barnaba et Saulo [Al. Paulo], desiderabat Dei sermonem ab eis audire. Resistente itaque mago [Al. magno], et a  fide recta Sergium deprauante, Saulus  qui et Paulus, repletus Spiritu sancto, intuens in eum dixit: O plene omni dolo, et omni fallacia, fili diaboli, inimice omnis iustitie, non desinis subuertere uias Domini rectas? Et nunc ecce manus Domini super te, et eris cecus, non uidens solem usque ad tempus. Confestimque cecidit in eum caligo et tenebre, et circuiens querebat qui ei manus daret. Tunc proconsul, cum uidisset factum, credidit, admirans super doctrina Domini. Et cum a Papho nauigassent Paulus, et qui cum eo erant, uenerunt Pergen Pamphylie. Diligenter attende, quod hic primum nomen Pauli acceperit. Ut enim Scipio, subiecta 747 Africa, Africani sibi nomen assumpsit: et Metellus, Creta insula subiugata, insigne Cretici sue familie reportauit: et Imperatores  nunc usque Romani ex subiectis gentibus, Adiabenici, Parthici, Sarmatici nuncupantur: ita et Saulus ad predicationem gentium missus, a primo Ecclesie spolio proconsule Sergio Paulo, uictorie sue trophea retulit, erexitque uexillum, ut Paulus diceretur e Saulo. Si autem et interpretatio nominis queritur, Paulus in Hebreo, mirabilem sonat. Reuera mirum, ut post Saul, qui interpretatur, [d 1Kb] expetitus,  eo quod ad uexandum Ecclesiam, fuisset a diabolo postulatus, de persecutore uas fieret electionis. Plus forte quam oportuit, sed necessarie disputatum est. Quod autem sequitur, uinctus Iesu Christi, in nulla Epistola hoc cognomine usus est, licet in corpore Epistolarum, ad Ephesios uidelicet et Philippenses, et Colossenses, esse se in uinculis pro confessione testetur. Maioris autem mihi uidetur supercilii, uinctum se Iesu Christi dicere, quam Apostolum. Gloriabantur quippe apostoli, quod digni fuerant pro nomine Iesu Christi contumeliam pati ; sed necessaria auctoritas uinculorum. Rogaturus pro Onesimo, talis rogare debuit, qui posset impetrare quod posceret. Felix nimirum qui non in sapientia, non in diuitiis, non in eloquentia  et potentia seculari, sed in Christi passionibus gloriatur. Tali et ad Galatas Epistolam sermone concludens: De cetero, ait, nemo mihi molestus sit: ego enim stigmata Domini nostri Iesu Christi in corpore meo porto . Non omnis autem qui uinctus est uinctus est Christi; sed quicumque pro Christi nomine et pro eius confessione uincitur, ille uere uinctus dicitur Iesu Christi, et sanguis effusus is tantum martyrem facit, qui pro Christi nomine funditur. Scribit igitur ad Philemonem Rome uinctus in carcere, quo tempore mihi uidentur ad Philippenses, Colossenses, et Ephesios Epistole esse dictate. Ad Philippenses illa ex causa: primum quod cum solo Timotheo scribit, quod et in hac Epistola facit. Dehinc quod uincula sua manifesta dicit facta pro  Christo 748 in omni pretorio. Quid sit autem pretorium, in ipsius Epistole fine significat, Salutant uos omnes sancti, maxime autem qui de Cesaris domo sunt. A Cesare missus in carcerem, notior familie eius factus, persecutoris domum, Christi fecit Ecclesiam. Deinde ait: Quidam autem ex contentione Christum annuntiant, non sincere existimantes pressuram se suscitare uinculis meis . Porro et ad [a 1Kb] Colossenses principium simile. Paulus Apostolus Iesu Christi per uoluntatem Dei, et Timotheus frater. Et in consequentibus: Cuius factus sum ego Paulus minister, qui nunc gaudeo in passionibus pro uobis: et adimpleo ea que desunt passionum Christi in carne mea pro corpore eius, quod est Ecclesia . Et in fine: Salutatio  mea manu Pauli, memores estote uinculorum meorum . Hoc ideo, ut sciamus has quoque Epistolas de carcere et inter uincula fuisse dictatas. Illud autem proprie habet ad Colossenses, quod idem Onesimus, qui nunc Philemoni commendatur, etiam  perlator eiusdem sermonis fuit. Denique ait: Que circa me sunt, omnia uobis nota faciet Tychicus carissimus frater, et minister fidelis, et conseruus in Domino quem misi ad uos, ad hoc ut cognoscat que circa uos sunt, et consoletur corda uestra, cum Onesimo carissimo, et fideli fratre, qui est ex uobis . Si autem Philemon, ad quem hec epistola scribitur, Onesimi dominus est, immo frater esse cepit in Domino, et ad Colossenses refertur quod Onesimus ex eis sit: ratio nos ipsa et ordo deducit, quod et Philemon Colossensis sit, et eo tempore communem ad omnem Ecclesiam Onesimus epistolam tulerit, quo priuatas et sui commendatrices ad Dominum litteras sumpserat. Est et aliud indicium, quod in hac eadem epistola et Archippus nominatur: cui  hic cum Philemone scribitur: Dicite, inquit, Archippo, uide ministerium quod accepisti a [Al. in] Domino, ut illud impleas. Quod est ministerium quod Archippus accepit a Domino? Ad Philemonem legimus: Et Archippo commilitoni nostro, et Ecclesie que in domo tua est. Ex quo puto aut [b 1Kb] episcopum eum fuisse Colossensis Ecclesie, cui admonetur, studiose et diligenter preesse, 749 ut Euangelii predicatorem. Aut si ita non est, illud mihi impresentiarum sufficit, quod et Philemon et Archippus, et Onesimus ipse qui litteras perferebat, fuerint Colossenses, et eodem tempore quatuor  Epistole scripte sunt. Ad Ephesios uero illam ob causam, quod pro Christo et hic uinctum se esse dicat, et eadem que ad Colossenses iusserat, in huius quoque  Epistole fine precipiat, ut uxores subiiciantur uiris, et uiri uxores diligant, ut filii obediant parentibus, ut patres non prouocent ad iracundiam filios suos, ut serui obediant dominis carnalibus, ut domini, relictis minis, ea seruis que iusta sunt, prebeant: et ad extremum Epistolam suam hoc fine concludat: Quid agam, notum uobis faciet Tychicus carissimus frater, et fidelis minister in Domino: quem misi ad uos in hoc ipsum, ut cognoscatis que circa me sunt, et consoletur corda uestra. Tychicus autem is est, qui et ad Colossenses cum Onesimo mittitur, et eo tempore Onesimum habuit comitem, quo Onesimus ad Philemonem litteras perferebat.

Et Timotheus frater. In aliis epistolis Sosthenes et Siluanus, interdum et Timotheus frater [Al. tacet  frater] assumitur. In quatuor tantum Timotheus, quia uel eodem tempore, uel presente Timotheo ceterisque, dictate sint. Quod ego duplici ex causa factum puto; ut et Epistola maiorem haberet auctoritatem, que non ab uno scribebatur: et quia nulla  emulatio erat inter apostolos, si quid forte Paulo dictante, alii spiritus suggessisset, absque ulla tristitia addebat Paulus in litteris quas dictabat. Secundum id quod ipse Corinthiis precepit, ut si alio prophetante, alii fuerit reuelatum, taceat ille qui prius prophetabat . Ita ipse quoque preceptum suum opere complebat, et propter pauca que alio addiderat suggerente ut suam, ita alterius quoque epistolam prescribebat. Philemoni, inquit, dilecto. Non habetur in Greco , quod dilectus dicitur, sed , id est, diligibili. Inter dilectum autem et diligibilem, hoc interest, quod dilectus appellari potest et ille qui dilectionem non meretur. Diligibilis uero is tantum qui merito diligitur. Denique et inimicos nostros diligere precipimur, qui  sunt 750 dilecti, sed non diligibiles. Amamus quippe illos, non quia amari merentur, sed quia precipitur eos odio non habendos. Illud uero quod in quadragesimi quarti Psalmi titulo prenotatur, pro dilecto, melius habet in Greco, pro diligibili: qui locus manifestissime de Christo intelligitur. Licet enim Iudei IDIDIA , hoc est, amatum Dei, Salomonem dici putent, quod ei a Deo sit ob sapientiam nomen impositum : tamen amatus Dei quis magis dici potest, nisi is de quo in Euangelio Pater loquitur: Hic est Filius meus dilectus, in quo mihi bene complacui, hunc audite  Denique et in Isaia ita scriptum habet: Cantabo dilecto canticum diligibilis uinee mee. uinea facta est dilecto . Et hoc circumcisio de populo  Iudaico accipiendum putans, impegit in lapidem offensionis, et petram scandali: non recogitans uineam que de Aegypto translata est, esse domum Isrel, et Christum hic dici uel diligibilem, uel dilectum: dum et ipse diligi meretur a sanctis, et sancti eum diligunt, offerentes ei magis caritatem, quam ulla [Al. alia] caritatis premia postulantes. Scribunt igitur Paulus et Thimotheus, Philemoni carissimo et cooperatori: qui ideo carissimus dictus est, quod in eodem Christi opere uersetur. Apphie [Al. Appie] quoque sorori, non habenti in se false aliquid, et ficte germanitatis: et Archippo commilitoni, quem arbitror cum Paulo et Thimotheo contra aduersarios pro Christi nomine dimicantem exstitisse uictorem, et propterea nunc commilitonem dici, quod  in eodem certamine belloque superauerit. Scribitur etiam Ecclesie que in domo eius est. uerum hoc ambiguum, utrum Ecclesie que in domo Archippi sit: an ei que in domo Philemonis. Sed mihi uidetur non ad Archippi, sed ad Philemonis referendum esse personam, cui ipsa quoque epistola deputatur. Nam licet Paulus et Thimotheus pariter scribant ad Philemonem, Appiam, Archippum, et Ecclesiam: tamen in sequentibus approbatur Paulum tantummodo ad Philemonem scribere, et unum cum uno  sermocinari. Gratias ago Deo meo semper [a 1Kb] , et memoriam tui faciens. Hunc autem morem scribendi in nonnullis epistolis eius inuenire poteritis: quod cum plures, et ad plures 751 in prefatione ponantur, postea per totum corpus Epistole, unus disputans inducatur. Illud quod ad Galatas scribens Apostolus ait: in Christi fide nichil referre, gentilis sit aliquis, an Iudeus: uir, an mulier: seruus, an liber : etiam in hoc loco perspicuum fit. Inter duos quippe uiros et apostolicos, inter cooperatorem Pauli, et commilitonem eius, medium Apphie nomen inseritur: ut tali [Al. talis] ex utroque latere fulta comitatu, non uideatur ordinem sexus habere, sed meriti. Quod autem ait, Gratia uobis et pax a Deo Patre nostro, et Domino Iesu  Christo, adhuc a duobus ad plures scribitur, et in omnibus pene Epistolis [b 1Kb] equale principium est, ut gratiam eis et pacem a Deo Patre et Christo Domino imprecetur. Ex quo ostenditur unam Filii Patrisque esse naturam, cum id potest Filius prestare quod Pater, et dicitur id Pater prestare quod Filius. Gratia autem est, qua nullo merito nec opere saluamur. Pax, qua reconciliati Deo per Christum sumus ut ibi: Obsecramus pro Christo, reconciliamini Deo .

 Gratias ago Deo meo semper, memoriam tui faciens in orationibus meis, audiens caritatem tuam, et fidem quam habes in Domino Iesu, et omnes sanctos eius: ut communicatio fidei tue euidens fiat in agnitione omnis boni, quod in [c 9Kb] uobis est in  Christo. Hec iam non ut Paulus et Timotheus, Philemoni et ceteris; sed ut solus Paulus, ad solum Philemonem loquitur: Gratias, inquiens, ago Deo meo semper [Al. addit et] memoriam tui faciens in orationibus meis. Ambigue uero dictum, utrum gratias agat Deo suo semper, an memoriam eius faciat in orationibus suis semper. Et utrumque intelligi potest. Qui enim precipit aliis, ut in omnibus gratias agant Deo, nullis angustiis poterit coarctari, ut gratias semper Deo ipse non referat. Si autem pro sanctis, et melioribus quibusque Paulus semper orabat  et pro Philemone semper orasse Paulum, credibile est: quo scilicet fides  et caritas quam habebat in Christo, et in omnes 752 sanctos eius, per communicationem fidei, et operationem agnitionis in omni bono, Christi misericordia seruaretur; et de caritate quidem quam habebat in Christo Iesu, et in omnes sanctos eius, non difficilis interpretatio est: qua post Deum diligere iubemus et proximos. Nunc hoc queritur, quomodo eamdem fidem in Christo Iesu habere quis possit, et in sanctos eius; enim resonat caritatem quam habes in Domino Iesu, et in omnes  sanctos eius: et [a 1Kb] fidem, quam habes in Domino Iesu, et in omnes sanctos eius. Ad expositionem huius loci de Exodo sumamus exemplum: Credidit populus Deo et Moysi seruo eius . Una atque eadem credulitas in Moysen refertur, et in Deum: ut populus qui credebat in Dominum, eque credidisse dicatur [Al. scribatur] in seruum. Hoc autem non solum in Moyse, sed in omnibus sanctis eius est; ut quicumque credidit Deo, aliter eius fidem recipere non queat, nisi credat et in sanctos eius. Non est enim in Deum perfecta dilectio et fides, que in ministros eius odio et infidelitate tenuatur. Quod autem dico, tale est: credidit [Al. credit] quispiam in conditorem Deum: non potest credere, nisi prius crediderit, de sanctis eius uera esse que scripta  sunt: Adam a Deo plasmatum, Euam ex costa illius, et latere fabricatam, Enoch translatum, Ne naufrago solum orbe seruatum: quod primus Abraham de terra sua, et cognatione iussus exire, circumcisionem quam in signum future prolis acceperat, posteris dereliquit: quod Isaac oblatus uictima sit, et pro illo aries immolatus, coronatusque sentibus, passionem Domini deformarit: quod Moyses et Aaron decem plagis Aegyptum afflixerint: quod ad uocem Iesu filii Naue precesque steterit sol in Gabaon, et luna in ualle Ailon. Longum est [b 1Kb] uniuersa Iudicum gesta percurrere: et totam Samson fabulam, ad ueri solis  trahere sacramentum. Ad Regum [Al. Regnorum] libros ueniam quando in tempore messis, obsecrante  Samuele, pluuie de celo, et flumina repente manarunt: et Dauid unctus in regem est: et Nathan 753 et Gad prophetauerunt mysteria; cum Elias igneo raptus est curru, et Eliseus spiritu duplici mortuus mortuum suscitauit. Hec et cetera que de sanctis scripta sunt, nisi quis uniuersa crediderit, in Deum sanctorum credere non ualebit: nec adduci ad fidem ueteris Testamenti, nisi quecumque de patriarchis et prophetis, et aliis insignibus uiris narrat historia, [c 1Kb] comprobarit: ut ex fide Legis, ad fidem ueniat Euangelii, et iustitia Dei in eo reueletur ex fide in fidem, sicut scriptum est: Iustus autem ex fide uiuit . Precipitur et in alio loco: Sancti estote, quoniam ego sanctus sum, dicit Dominus Deus uester . Eadem  sanctitas seruis debetur et Domino: et sanctificans quippe et sanctificati ex uno omnes. Non putemus leuem Philemonis predicationem, si eamdem fidem habeat in sanctos quam et in Deum. Qui credit Deum sanctum esse, utique non errat. Quod si quis hominem qui sanctus non est, sanctum esse crediderit, et Dei eum iunxerit societati, Christum uiolat,  cuius corporis omnes membra sumus. Qui dicit, inquit, iustum iniustum, et iniustum iustum, abominabilis uterque apud Deum est : similiter qui sanctum dicit esse non sanctum, et rursum non sanctum, asserit sanctum, abominabilis apud Deum est. Omnes credentes, secundum Apostolum, Christi corpus efficiuntur [Al. efficimur] . Qui in Christi corpore errat et labitur, asserens membrum eius uel sanctum esse, cum non sit: uel non sanctum esse, cum sanctum sit, uide quali crimine obnoxius fiat: ue, ait Isaias, qui dicunt dulce amarum, et amarum dulce: ponentes tenebras lucem, et lucem tenebras . Dulce, puto esse sanctimoniam: amarum, quod sanctimonie contrarium est; eque lux sanctimonia intelligi potest, tenebre  contrarie sanctitati. Quis putas e nobis probandis numismatibus callidus trapezita, non errabit in discretione sanctorum? Qui cum in Deum uel in sanctos eius equalem caritatem habuerit, et fidem, ipsius fidei communicationem debet habere non disparem: ut sicut credit et diligit, ita dilectionem suam et fidem opere consumat. Unde ait: Euidens fiat in agnitione omnis boni; siue ut in Greco melius habetur, efficax; 754 enim proprie transferri potest, efficax, siue operatrix: ut non solum fidem nobis, et caritatem in Deum, et in sanctos eius sufficere posse credamus; sed id quod credimus [Al. creditur], opere compleatur. Potest autem accidere, ut quis habeat fidem, et eam opere consummet: uerum simpliciter et nude, non habens  agnitionem nec scientiam eius, iuxta illud Apostoli: Confiteor zelum Dei habent, sed non secundum scientiam . Sunt hodie plerique simplicium, qui faciunt opera iustitie, et non habent eorum que ipsi operantur scientiam. Unde addidit: Ut communicatio fidei tue operatrix fiat in agnitione omnis boni. Quantis gradibus [d 1Kb] quantisque saltibus, apostolicus in altiora sermo se tendit? Habet quispiam caritatem et fidem in Deum et in sanctos eius: sed forsitan non equali eam in omnes lance communicet. Communicet forsitan in cunctos, sed opere non expleat: [e 1Kb] uoluntate impleat aliquis et opere, sed gestorum suorum perfectam habere non potest notionem. Sit talis quoque qui et opus habeat et scientiam, sed non omnis agnitionem habet  boni; multa enim iuste, mansuete, studioseque perpetrans, impar est suis in aliqua parte uirtutibus. An non talis Philemon? Habet quippe communicationem operatricis fidei, et caritatis in agnitione omnis boni. Que cum in apostolis sit, non eam putemus ob id tantum esse perfectam, si in illis sit: sed in eo [f 1Kb] totam esse, quia Christi est, ut quidquid  boni, et in Philemone laudatur, et de apostolorum exemplo sumitur: inde bonum sit, quia de fonte Christi ducatur.

 Gaudium enim magnum habuimus, et consolationem in caritate tua, quia uiscera sanctorum requieuerunt per te, frater. Plenius inculcat et edocet, quare dixerit: Gratias ago Deo meo, semper memoriam tui faciens in orationibus meis. Dignum siquidem erat agere gratias Deo super caritate Philemonis, qui internum cordis affectum, et profundos animi sanctorum recessus suscipiendo refecerat. Et hoc idioma apostolicum est; ut semper uiscera uocet, uolens plenam mentis ostendere caritatem. Unde gaudens cum gaudentibus, et cum his qui requieuerant, se refectum esse credens: 755  habet letitiam non transitoriam et leuem, et que fortuito possit accidere; sed magnam, et prout erat in Philemone caritas, eminentem: quam augebat consolatio super Philemonis caritate descendens, plena a Patre misericordiarum, et Deo totius consolationis.

 Propter quod multam fiduciam habens in Christo Iesu, imperandi tibi quod prodest propter caritatem: magis obsecro, cum sis talis, ut Paulus senex: nunc autem et uinctus Iesu Christi. Multis in Philemonem laudibus ante premissis, cum res talis sit, pro qua rogatus est, que et prestanti sit utilis et roganti, poterat Paulus magis imperare, quam petere. Et hoc ex fiducia illa ueniebat, quod qui tanta ob Christum opera perpetrarat, utique  impar sui in ceteris esse non poterat. Sed uult magis petere quam iubere, grandi petentis auctoritate proposita; per quam et Apostolus obsecrat, et senex et uinctus Iesu Christi. Totum autem pro quo rogat, illud est: Onesimus seruus Philemonis, fugam furto cumulans quedam rei domestice compilarat: [a 1Kb] hinc pergens ad Italiam, ne in proximo facilius posset apprehendi, pecuniam domini per luxuriam prodegerat. Hoc ne quis putet temere, et ut libet a nobis fictum, in sequentibus discat. Numquam enim Paulus diceret: Si quid nocuit tibi aut debet, hoc mihi imputa: Ego Paulus scripsi manu mea, ego reddam. Nec sponsor rei fieret ablate, nisi esset id quod ablatum fuerat dissipatum. Hic igitur cum ob confessionem Christi, Paulus Rome esset in carcere,  credidit in Christum: et ab eo baptizatus, digna penitentia maculas uite prioris abstersit: intantum ut is apostolus conuersionis eius testis fieret, qui quondam Petrum increpauerat, non recto pede in Euangelii ueritate gradientem . Quantum igitur ad peccatum et ad facinus pertinet, quo dominum leserat, ueniam non meretur; quantum uero ad Apostoli testimonium, qui scit eum plene conuersum, grandi pondere premitur, qui rogatur, ut qui e seruo fugitiuo atque raptore, minister Apostoli factus erat.  iam non quasi a domino, sed quasi a conseruo, et ceuangelista, ignosceretur ei, qui seruus esset Christi similiter et minister.

 Obsecro te de meo filio, quem genui in 756 uinculis, Onesimo, qui tibi aliquando inutilis fuit; nunc autem et tibi, et mihi utilis est: quem remisi tibi. Tu autem illum, id est mea uiscera, suscipe, quem ego uolueram mecum detinere, ut pro te mihi ministraret in uinculis Euangelii. uolens impetrare quod postulat, iam non pro seruo Philemonis, sed pro filio suo se asserit deprecari; et de illo filio quem genuerit in uinculis Euangelii, hoc est, que pro Christi Euangelio sustinebat: qui cum ante inutilis domino suo tantum fuerit  nunc econtrario utilitatis compensatione, qua ipsi domino et Paulo utilis est, ceterisque per Paulum, plus caritatis meretur, quam odii ante meruerat. Unde ait: Qui tibi aliquando inutilis fuit. Tibi, inquit, soli; non ceteris: nunc autem et mihi, et tibi utilis. Utilis domino in eo, quia posset et Paulo seruire pro domino suo; Paulo uero in eo utilis: quia illo in carcere, uinculisque detento, posset ei in Euangelio ministrare. Simul autem admirandum de magnanimitate Apostoli, et in Christum mente feruentis. Tenetur in carcere, uinculis stringitur, squalore corporis, charorum separatione, penalibus tenebris coarctatur, et non sentit iniuriam, non dolore cruciatur, nichil nouit aliud, nisi de Christi Euangelio cogitare.  Sciebat seruum, sciebat fugitiuum, sciebat aliquando raptorem ad Christi fidem esse conuersum. Grandis laboris est talem hominem in eo perseuerare quod cepit. Idcirco filium suum, et filium uinculorum, et ministrum Euangelii in uinculis constituti, inculcat, ac replicat, ut Philemon ille prudenter et dispensatorie tantum in prefatione laudatus, non auderet negare, ne suis laudibus uideretur indignus. Quod autem ait: Tu autem illum, id est, mea uiscera suscipe, hoc est, quod paulo ante dixi: uiscera significare internum cordis affectum, et plenam ex animo uoluntatem, cum totum quidquid in nobis est, suscipitur a rogato. Alias autem omnes liberi uiscera sunt parentum.

 Sine consilio autem tuo nichil uolui facere:  ut non quasi ex necessitate bonum tuum esset, sed uoluntarium. Hoc quod a plerisque queritur, et sepissime retractatur: quare Deus hominem faciens, non eum bonum rectumque condiderit, de 757 presenti loco solui potest. Si enim Deus uoluntarie, et non ex necessitate bonus est, debuit hominem faciens, ad suam imaginem et similitudinem facere, hoc est, ut et ipse uoluntarie, et non ex necessitate bonus esset. Qui autem asserunt ita cum debuisse fieri, ut malum recipere non posset, hoc dicunt: talis debuit fieri qui necessitate bonus esset,  et non uoluntate. Quod si talis fuisset effectus, qui bonum non uoluntate, sed necessitate perficeret, non esset Deo similis: qui ideo bonus est, quia uult, non quia cogitur. Ex quo manifestum est, rem eos inter se postulare contrariam. Nam ex eo quod dicunt, Debuit homo Deo similis fieri, illud petunt, ut liberi fieret arbitrii, sicut Deus ipse est. Ex eo autem quod inferunt [Al. infertur], talis debuit fieri, qui malum recipere non posset; dum necessitatem ei boni important, illud uolunt, ut homo Deo similis non fieret. Potuit itaque et apostolus Paulus absque uoluntate Philemonis, Onesimum sibi in ministerium retinere. Sed si hoc sine uoluntate Philemonis fecisset: bonum quidem erat, sed non uoluntarium. Quod autem non erat uoluntarium, alio genere arguebatur  non esse bonum. Nihil quippe bonum dici potest, nisi quod ultroneum est. Ex quo Apostoli consideranda prudentia est: qui idcirco fugitiuum seruum remittit ad dominum, ut prosit domino suo: qui prodesse non poterat, si domino teneretur absente. Superior ergo questio ita soluitur: Potuit Deus hominem sine uoluntate eius facere bonum. Porro si hoc fecisset, non erat bonum uoluntarium, sed necessitatis. Quod autem necessitate bonum est, non est bonum, et alio genere malum arguitur. Igitur proprio arbitrio nos relinquens, magis ad suam imaginem et similitudinem fecit. Similem autem Deo esse absolute bonum est.

 Forsitan enim ideo discessit ad horam a te, ut eternum illum reciperes. Iam non sicut  seruum, sed plus seruo, fratrem carissimum, maxime mihi: quanto magis autem tibi, et in carne, et in Domino. Nonnumquam malum occasio fit bonorum, et hominum praua consilia Deus uertit ad rectum. Quod dico manifestius exemplo fiet. Ioseph fratres, sui 758 zeli stimulis incitati, Ismelitis uiginti [a 1Kb] aureis uendiderunt . Hoc initium et patri, et fratribus, et omni Aegypto bonorum omnium fuit. Denique ipse postea ad fratres: uos, inquit, cogitastis de me mala: et Deus cogitauit de me bona . Simile quid et in Onesimo possumus intelligere, quod mala principia occasiones fuerint rei bone. Si enim dominum non fugisset, numquam uenisset Romam ubi erat Paulus uinctus in carcere. Si Paulum in uinculis non uidisset, non recepisset  fidem in Christum. Si Christi non habuisset fidem, numquam Pauli effectus filius, in opus Euangelii mitteretur. Ex quo paulatim, et per gradus suos, reciprocante sententia, ideo minister Euangelii est factus Onesimus, quia fugit a domino. Pulchre autem addens, forsitan, sententiam temperauit. Occulta sunt quippe iudicia Dei, et temerarium est quasi de certo pronuntiare quod dubium est. Forsitan, inquit, ideo discessit: caute, timide, trepidanter,  et non toto [Al. totum] fixo gradu: ut si non posuisset forsitan, omnibus seruis fugiendum esset, ut apostolici fierent. Quod autem, ad horam, iunxit, horam pro tempore debemus accipere. Ad comparationem enim eternitatis, omne tempus breue est. Ut eternum illum reciperes. Nullus eternus dominus serui sui: potestas quippe eius, et utriusque conditio, morte finitur. Onesimus uero qui ex fide Christi factus eternus est, eterno Philemoni, quia in Christum et ipse crediderat, spiritu libertatis accepto, iam non seruus, sed frater cepit esse de seruo, frater carissimus, frater eternus: eterno et ipsi Apostolo dominoque suo, cui Onesimum ut carnis ante conditio: ita postea spiritus copulat. Et tunc quidem quando erat ei subiectus in carne, non  erat ei iunctus in Domino; nunc autem ei et in carne iunctus est, et in Domino. Ex quo intelligimus seruum qui crediderit Christo, duplici domino suo lege constringi, ut ei et carnis necessitate iungatur ad tempus, et in eternum spiritu copuletur.

 Si ergo habes me socium, suscipe illum sicut me. [b 1Kb] Philemon Paulum socium habere cupiebat, et in Christum credens, tales utique uolebat habere profectus, ut Paulo similis fieret, et ei 759 communicaret in uinculis. Consideremus ergo quantum hic laudetur Onesimus, quantum profecisse dicatur: cum ita recipiendus sit ut Apostolus et sic eius dominus ut Pauli debeat desiderare consortium. Breuiter quod dicit tale est: Si me uis habere consortem, habeto et Onesimum, quem ego consortem,  et filium meum, et uiscera mea habeo: quem si non susceperis, nec habere uolueris, et ipse intelligis quod me habere non possis.

 Si autem aliquid nocuit tibi, aut debet, hoc mihi imputa. Imitator Domini sui, et Christum in se loquentem habens, ea iuxta uires suas debet facere que Christus. Si enim ille infirmitates nostras portauit, et plagas nostras doluit, iuste Apostolus pro Onesimo se opponit, et spondet que ille debebat. Ut autem supra diximus, totum illud est, quod ablatum furto, et per luxuriam perditum, non poterat absolui: quod Philemon grandi pretio pensabat [Al. compensabat] dum pro seruo fugitiuo, et pecunia perdita, et fratrem carissimum, et fratrem reciperet eternum, et per eum sibi Apostolum faceret  debitorem.

 Ego Paulus scripsi manu mea. Ego reddam, ut non dicam tibi, quia et ipsum te mihi debes. Quod dicit tale est: Quod Onesimus furto rapuit, ego me spondeo redditurum: cuius sponsionis, Epistola hec et manus testis est propria: quam non solito more dictaui, sed mea manu ipse conscripsi. Crede igitur mihi pro Onesimo pollicenti. Hoc autem dico quasi ad extraneum loquens. Ceterum si  ad ius meum redeam, propter sermonem Christi, quem tibi euangelizaui, et Christianus effectus es, teipsum mihi debes. Quod si tu meus es, et tua omnia mea sunt: Onesimus quoque, qui tuus est, meus est. Poteram igitur eo uti ut meo; sed uoluntati tue relinquo, ut mercedem habeas ignoscendo.

 Ita, frater, ego te fruar in Domino. Proprietatem Grecam Latinus sermo [a 1Kb] non explicat. Quod enim ait, , : quoddam quasi aduerbium blandientis est. Nos autem interpretantes, ita, frater, aquatius et dilutius nescio quid magis aliud quam id quod est scriptum, sonamus. Sicut enim ANNA  illud Hebraicum, pro quo frequenter 760 Septuaginta interpretes transtulerunt, in lingua sua significat deprecantis affectum:  unde nonnumquam Symmachus pro ANNA, , hoc est, obsecro, transtulit: ita et nos eamdem in Greca lingua uim patimur, quam Greci sustinent in Hebrea. Quod autem ait: Ego te fruar in Domino, aliud multo intelligitur quam putatur. Apostolus non fruitur nisi eo qui multas in se habet concinentesque uirtutes, et totum quod [b 1Kb] Christus dicitur pro uarietate causarum: sapientiam uidelicet, iustitiam, continentiam, mansuetudinem, temperantiam, castitatem: has imprecatur Philemoni: ut cum his abundauerit, ipse eo perfruens impleatur. Et ne putes illam fruitionem dici, qua nos sepe nostri inter nos presentia delectamur, addidit, in Domino: ut ex eo quod Domini nomen adiunctum est, intelligeretur, et alia esse fruitio, qua quis absque  Domino perfruatur.

Refice uiscera mea in Christo. Sicut ipse frui uult Philemone in Domino: ita uiscera sua Onesimum, quem et superius eodem nomine appellauit, refici uult per Philemonem, et ambigue dictum: utrum uiscera Pauli in Christo Onesimus sit: an uiscera Pauli Onesimus per Philemonem in Christo reficienda sint. Si superius accipere uolueris, recte Pauli in Christo uiscera dicentur Onesimus, quem in uinculis Christo genuit. Si posterius: in Christo reficiendus est Onesimus a Philemone, dum eius in Christo sermonibus eruditur.

 Confidens de obedientia tua scripsi tibi: sciens quoniam super id quod dico facies. Qui presumit de eo quem rogaturus est, ipsa quodammodo  presumptione preiudicat, ne ei negare liceat quod rogatur. Porro si scit ille qui postulat plusquam rogauit, rogatum esse futurum: ideo minora petit, ut habeat rogatus uoluntariam, et maiorem prestatione mercedem. Si autem Philemon hec ad hominis preceptum facit: quanto magis faciet ob dilectionem Dei? Unde merito Apostoli uoce laudatur: quod mandata eius opere preuertat, et possit dicere: uoluntaria oris mei complaceant tibi, Domine  : plusque faciens quam preceptum est, uincat eos qui tantummodo imperata fecerunt, et iubentur dicere: Serui inutiles sumus, quod debuimus facere, 761 fecimus . uirginitas quoque propterea maiori premio coronatur: quia preceptum Domini non habet, et ultra imperata se tendit.

 Simul autem et prepara mihi hospitium. Non puto tam diuitem fuisse Apostolum, et tantis sarcinis occupatum, ut [c 1Kb] preparato egeret hospitio, et non una contentus cellula, breues corporis sui spatio edes, amplissimas existimaret: sed ut dum eum exspectat [Al. spectat] Philemon ad se esse uenturum, magis faciat quod rogatus est. Si autem hoc non dispensatorie, sed uere quis existimat imperatum,  ut sibi hospitium preparet, apostolo magis quam Paulo hospitium preparandum est. uenturus ad nouam ciuitatem, predicaturus Crucifixum, et inaudita dogmata delaturus, sciebat ad se plurimos concursuros; et necesse erat primum, ut domus in celebri esset urbis loco, ad quam facile conueniretur. Deinde, ut ab omni importunitate uacua: ut ampla, que plurimos caperet audientium: ne proxima spectaculorum locis: ne turpi uicinia detestabilis: postremo ut in plano potius esset sita quam in cenaculo. Quam ob causam eum existimo etiam Rome in conducto mansisse biennium [Al. biennio]. Nec parua, ut reor, erat mansio, ad quam Iudeorum turbe quotidie confluebant.

Spero enim per orationes uestras donari me uobis.  Filium Patri, Deus rogatus indulget, et frater sepe fratris oratione seruatur. Apostolus autem totius Ecclesie precibus conceditur, ob eorum qui eum audituri sunt utilitatem. Et hoc donum, non tam in eum dicitur esse qui defertur [Al. differtur] a martyrio ad martyrium preparatus, quam in eos ad quos Apostolus mittitur. Quod autem crebro Paulus in carcere fuerit, et de uinculis liberatus sit, ipse in alio loco dicit: In carceribus frequenter , de quibus nonnumquam Domini auxilio, crebro ipsis persecutoribus nichil dignum in eo morte inuenientibus dimittebatur. Necdum enim super nomine Christiano senatusconsulta precesserant: necdum Christianum sanguinem Neronis gladius dedicarat. Sed pro nouitate predicationis, siue a Iudeis inuidentibus,  siue ab his qui sua uidebant idola destrui, ad furorem populis concitatis, missi in carcerem, rursum impetu et furore deposito, 762 laxabantur. Et hoc ita esse ut dicimus, Apostolorum Acta testantur, in quibus et Felix loquitur ad Agrippam: potuisse dimitti Paulum, si non appellasset Cesarem . Et quia nullam inuenerit causam preter questiones quasdam de religione propria, et de quodam Iesu, quem Paulus uiuero predicabat.  Ex quo animaduertimus, et a ceteris iudicibus similiter eos potuisse dimitti, id agente Domino, ut toto orbe noua predicatio disseminaretur.

 Salutat te Epaphras concaptiuus meus in Christo Iesu: Marcus, Aristarchus, Demas, Lucas cooperatores mei. Id quod in principio dicebamus, quoniam ad Colossenses Epistola eodem in tempore, et per eumdem esset scripta baiulum litterarum, quo ad Philemonem quoque scriptum est, etiam eorum qui salutantes inducuntur nomina docent. Nam et in ipsa ita scribitur: Salutat uos Aristarchus concaptiuus meus, et Marcus, consobrinus Barnabe, et Epaphras, qui ex uobis seruus Christi ; et paulo inferius: Salutat uos Lucas medicus carissimus, et Demas; et dicite Archippo: uide ministerium  quod accepisti in Domino, ut illud impleas ; et: Memores estote uinculorum meorum . Si autem ex eo aliquis non putat pariter scriptas, quod ad Colossenses pauca sint nomina que hic non ferantur ascripta: sciat non omnes omnibus aut amicos esse, aut notos, et aliud esse priuatam ad unum hominem, aliud publicam ad uniuersam Ecclesiam epistolam fieri. Salutat te, inquit, Epaphras concaptiuus meus in Christo Iesu. Quis sit Epaphras concaptiuus Pauli, talem fabulam accepimus: Aiunt parentes apostoli Pauli de Gyscalis regione fuisse Iudee; et eos, cum tota prouincia, Romana uastaretur manu, et dispergerentur in orbem [Al. orbe] Iudei, in Tharsum urbem Cilicie fuisse translatos: parentum conditionem adolescentulum Paulum  secutum. Et sic posse stare illud quod de se ipse testatur: Hebrei sunt, et ego: Isrelite sunt, et ego: semen Abrahe sunt, et ego . Et rursum alibi: Hebreus ex Hebreis : et cetera que illum Iudeum magis indicant quam Tharsensem. Quod si ita est, possumus et Epaphram illo tempore captum suspicari, quo captus est Paulus: et cum parentibus suis in Colossis urbe Asie collocatum, Christi postea recipere sermonem. 763 Unde ad Colossenses, ut supra diximus, scribitur: Salutat uos Epaphras qui est ex uobis, seruus Christi, semper sollicitus pro uobis in orationibus . Hoc si se ita habeat, et Aristarchus qui concaptiuus eius in [a 1Kb] eadem Epistola dicitur, ad eamdem intelligentiam deducetur: nisi forte reconditum  aliquid, et sacratum, ut quidam putant, in uerbo captiuitatis ostenditur [Al. ostendit], quod capti pariter et uincti, in uallem hanc adducti [Al. deducti] sint lacrymarum. Quod si neutrum recipitur, ex eo quod hic additum est in Christo Iesu, possumus suspicari eadem cum Rome pro Christo uincula sustinuisse que Paulum: et ut uinctum Christi, ita captiuum quoque eius potuisse dici. Aut certe ita, quod nobilis et ipse sit in apostolis, ut Andronicus et Iulia, de quibus ad Romanos scribitur: Salutate Andronicum, et Iuliam cognatos, et concaptiuos meos,  qui sunt nobiles in apostolis, qui et ante me fuerunt in Christo Iesu . Hec de Epaphra. Ceterum cooperatores Euangelii et uinculorum suorum, cum ad Philemonem epistolam scriberet, Marcum ponit, quem puto Euangelii conditorem, et Aristarchum cuius supra fecimus mentionem, et Demam, de quo in alio loco queritur: Demas me dereliquit, diligens presens seculum, et abiit Thessalonicam. Et Lucam medicum, qui Euangelium et Actus Apostolorum Ecclesiis derelinquens, quomodo Apostoli de piscatoribus piscium, piscatores hominum facti sunt : ita de medico corporum, in medicum est uersus animarum, de quo et in alio loco: Misi, inquit, cum illo fratrem, cuius laus est in Euangelio per omnes Ecclesias : cuius liber  quotiescumque legitur in Ecclesiis, toties eius medicina non cessat.

 Gratia Domini nostri Iesu Christi cum spiritu uestro. Sicut a meliore parte hominis capite, numeratur populus Isrel, dicente Scriptura, secundum capita 764 eorum : ita in toto quidem homine, et in omni parte sanctorum, gratia est Domini Iesu Christi. Sed a maiori et meliori parte, id est, spiritu, per synecdochen de toto homine dicitur: Gratia Domini nostri Iesu Christi cum spiritu uestro. Cum autem in spiritu gratia fuerit, totum facit hominem spiritualem: ut et caro spiritui seruiat, et anima non uincatur a carne et redacta simul in substantiam spiritualem, adhereat Domino; quia qui adheret Domino, unus spiritus est  Interpretatur autem secundum Iudeos [Al. Hebreos] Paulus, admirabilis. Timotheus, beneficus. Philemon, mire donatus, siue os panis, ab ore, non ab osse. Apphia, continens, aut libertas. Archippus, longitudo operis. Onesimus, respondens. Epaphras, frugifer, et uidens, siue succrescens. Marcus, sublimis mandato. Aristarchus, mons operis amplioris. Demas, silens. Lucas, ipse consurgens. Que si nomina iuxta interpretationem suam uolueritis intelligere, non est difficile admirabilem atque beneficum precipue ad eum scribere, cui uniuersa concessa sint [b 1Kb] uitia et os eius pateat ad celestem panem. Deinde ad continentem, et liberam, et ad longitudinem operis: quod numquam a sancto labore desistat. Scribere autem pro eo qui respondeat testimonio suo, nec non ei  [Al. eum], cui specialiter Epistola dedicatur, salutari ab ubertate crescente. Et eum [Al. eo] qui factus sit per mandata sublimior, illoque qui per maiora opera in montem usque succreuerit, ab eo quoque qui posuit custodiam ori suo, et ostium munitum labiis suis: qui idcirco forsitan siluit, quia ad modicum Apostolum dereliquerat. Et ad extremum ab eo qui per se ipse consurgens quotidie augeatur, procesusque habeat: dum eius Euangelio orbis impletur, et toties crescit, quoties auditus et lectus edificat.



APPENDIX AD TOMUM SEPTIMUM OPERUM S. EUSEBII HIERONYMI, COMPLECTENS COMMENTARIOS IN IOB ET BREuIARIUM IN PSALMOS.





COMMENTARII IN LIBRUM IOB. *

Commentarios in Iob, quos editor ueronensis commentariis in maiores prophetas, tomi quinti ampliandi causa, subiunxerat, nos, ne tomus noster iustam mensuram excederet, huc, ordinem Biblicum aliunde secuti, transtulimus.



PROLOGUS.

 Iob, qui dolens, uel [a 1Kb] magnus interpretatur, figuram Christi portauit. Amici uero eius figuram hereticorum tenent, qui, sub nomine Christi, Christum blasphemant et impugnant; Heliu uero, et Baalam [Al. Baldad], typum preferunt philosophorum, quia foris, id est, extra fidem positi, insidiantur Ecclesie Dei. Isti enim pretiosa nomina sibi imponunt, quasi ipsi sint aurum Dei, uel precipui speculatores  eius. Eliphaz enim in Latino, [b 1Kb] Dei mei aurum sonat. Baldad, precipuus, uetusta [Al uetustas] secreta. Sophar, speculator, uel buccina. Hi enim elati pro eo quod per nature bonum, aliqua sapienter predicabant, apud se iactitantes seueritatem, cum assertores sint mendacii: quia de Christo, non ut diuinitati eius, sed ut ipsorum impietati competit, sic loquuntur.



INCIPIUNT EDISSERI CAPITULA.



CAPUT I.


uir erat in terra Huz, nomine Iob. Et erat uir ille simplex et rectus ac timens Deum, et recedens a malo. Natique sunt ei septem filii, et tres filie. Et fuit possessio eius septem millia ouium, et tria millia camelorum: quingenta quoque iuga boum, et quingente asine ac familia multa nimis. Eratque uir ille magnus inter omnes Orientales. Et ibant filii eius, et faciebant conuiuia per domos, unusquisque in die suo. Et mittentes uocabant tres sorores suas, ut comederent et biberent cum eis. Cumque in orbem transissent dies conuiuii, mittebat ad eos Iob, et sanctificabat illos: consurgensque diluculo, etc. Huz et Buz filii fuerunt Nachor fratris Abrahe, filii Melche sororis Sare, de cuius stirpe Iob descendit. Non sicut quidam falso suspicantur, de genere  eum fuisse Esau . Nam Eliphaz nascitur de Ada uxore Esau, et regnauit in Theman, unde etiam Themanites dictus est. Theman, Idumea, Seir Daroma, Zebora, regio fuit Esau. Habitauit autem Iob uir magnus in terra Huz, que interpretatur  consiliatrix. Sed et Elchana, qui interpretatur possessio Dei, pater sanctissimi Samuelis Prophete, uir unus appellatur: non enim per diuersa mobilis atque instabilis ferebatur, sed firmus atque inconcussus persistens, uir unus erat: et idcirco in monte Ephraim fructifero morabatur. In alta scilicet contemplatione uirtutum, ut a nullis subiacentibus et circumlatrantibus uitiorum agitationibus, mentis eius sublimitas deiiceretur, uel unitas scinderetur. Proinde hic uir magnus atque egregius Iob, in terra Huz habitasse perhibetur, que consiliatrix interpretatur. Non enim terra carnis eius, animum ipsius superabat, sed imperantis animi consilio cuncta faciebat: unde et ipse ait: Pepigi fedus cum oculis meis, ut non cogitarem quidem de uirgine. Hoc ergo consilium  et pactum quondam sibi inuicem inierunt, homo eius interior et exterior: ut terra, id est, caro eius, obediendo fieret consiliatrix spiritui, ne in ea dominaretur iniquitas. Et quia uir, iuxta diuinum testimonium, simplex erat, habitans in domo: quatuor his  pollebat uirtutibus, prudentia, iustitia, fortitudine, temperantia.

Offerebat holocausta per singulos. Dicebat enim: Ne forte peccauerint filii mei, et maledixerint Deo in cordibus suis. Sic faciebat Iob cunctis diebus. Quadam autem die cum uenissent filii Dei ut assisterent coram Domino: affuit inter eos etiam Satan. Cui dixit Dominus: Unde uenis? Qui respondens, ait: Circumiui terram, et perambulaui eam. Dixitque Dominus ad eum: Numquid considerasti seruum meum Iob, quod non sit ei similis in terra: homo simplex, et rectus, ac timens Deum et recedens a malo? Cui respondens Satan, ait: Numquid frustra Iob timet Deum? Nonne tu uallasti eum ac domum eius uniuersamque substantiam eius per circumitum? Operibus manuum eius benedixisti,  et possessio eius creuit in terra. Sed extende paululum manum tuam, et tange cuncta que possidet, nisi in faciem benedixerit tibi. Dixit ergo Dominus ad Satan: Ecce uniuersa que habet, in manu tua sunt: tantum in eum ne extendas manum tuam. Egressusque est Satan a facie Domini. Cum autem quadam die filii et filie eius comederent et biberent uinum in domo fratris sui primogeniti, nuntius uenit ad Iob qui diceret: Boues arabant, et asine pascebantur iuxta eos, et irruerunt Sabei tuleruntque omnia, et pueros percusserunt gladio: et euasi ego solus, ut nuntiarem tibi. Cumque adhuc ille loqueretur, uenit alter, et dixit: Ignis Dei cecidit e celo et tactas oues puerosque consumpsit: et effugi solus, ut nuntiarem tibi. Sed adhuc illo loquente, uenit alius, et dixit: Chaldei fecerunt tres turmas, et  inuaserunt camelos, et tulerunt eos; necnon pueros percusserunt gladio, et ego fugi solus ut nuntiarem tibi. Adhuc loquebatur ille, et ecce alius intrauit, et dixit: Filiis tuis et filiabus uescentibus, et bibentibus uinum in domo fratris sui primogeniti, repente uentus uehemens irruit a regione deserti, et concussit quatuor angulos domus, que corruens oppressit liberos tuos, et mortui sunt, et effugi ego solus, ut nuntiarem tibi. Pro filiis suis, quos ita regebat, ut non tam pro presentibus criminibus, quam pro occultis in corde peccatis, que hominum quoque fugere notitiam possunt, diuinam clementiam assiduis sacrificiis exoraret. Priuilegium uero offerendi primogenitis, uel maxime regibus debebatur: pro excellentia uidelicet sapientie, uel nobilitate generis. Et quia typum  Christi Iob ferre diximus, uideamus nunc quid terra Huz in Christo significet. Terram hanc, assumptum uerum hominem ex Maria intelligimus, que ideo, filio Dei assumente eam, consiliatrix dicitur, quod per diuinitatem assumentis habitant in ea thesauri diuine sapientie et scientie absconditi; quam sibi ita indissolubili connexione coniunxit, ut ipse in Trinitate unus sit filius Dei. Septem uero filii, septiformem Spiritus sancti gratiam; et tres filie, legem et prophetiam, et Euangelium nobis uidentur significare. Oues plebem Christi, propter innocentiam, que in baptismo sordes peccatorum deposuerint, nominat. In camelis uero, gentium prauitatem, cum oneribus criminum et tortuosis sensibus ad Christum  uenientium ostendit. In bobus, qui munda animalia sunt, Iudeorum plebem. In asinis uero immundum pecus, gentium populum demonstrauit. Unde Isaias ait: Cognouit bos possessorem suum, et asinus presepe domini sui: scilicet quod natiuitatem Christi in carne et Iudei ex parte, et gentes agnouerint: et in presepi altaris Domini, quasi munda animalia per Baptismum accesserint: forte ad hoc respicit illud Euangelii: Iugum enim meum suaue est, et onus meum leue. In iugo, Iudeos: in asino, ad quem onus magis pertinet, gentes, ut supra diximus significauit. Magnus dicitur Christus inter omnes Orientales, secundum illud: Unxit te Deus tuus oleo letitie pre consortibus tuis. Numerus uero animalium in septem et tribus millibus, atque in quingentis sacratus est.  Nam septem, iuxta auctoritatem Scripturarum, plenitudinem quamdam sacri mysterii significant: ut ibi, septem spiritus, septem candelabra, septem Ecclesie. In tribus uero millibus: anima et corpus et spiritus, uel triformis doctrine scientia, in Scripturis sanctis, siue sacramentum beate Trinitatis potest intelligi: pro eo quod omnis multitudo credentium, trium dierum uiam ambulans, ad perfectionem eternitatis desiderat peruenire. Quingenti uero qui de quinque consurgunt quinquiplicati quinquaginta quinque faciunt, peractis lubrice etatis fragilitatibus, in uirum perfectum hominem transisse significant; et per decies quinos quinquaginta perueniunt, ita per decies quinquagenos ad quingentos ascendunt. Similiter Ecclesiam totam, que columnam  et firmamentum ueritatis Christi figurat: in qua sensus nostri, uel purificationem, uel remissionem peccatorum accipiunt: quia in isto numero non solum remissio peccatorum, sed etiam aduentus sancti Spiritus declaratur. Filii uero Dei: uel angeli, uel sancti intelligendi sunt, qui dono gratie Spiritus sancti Filii Dei uocantur. Inter hos ergo diabolus astare dicitur: quia ex permissione Dei plerumque sanctos audet tentare. Miranda filiorum Iob tam fraterna concordia! Sed quia Iob typum Christum portare ostendimus: hos inferius per figuram septem gratias Ecclesie esse dicimus, qui spirituali funguntur sacramentorum conuiuio, Legem, Prophetiam, et Euangelia: quasi tres sorores secum habentes, diuinorum eloquiorum intelligentie dapibus saturantur.  In ruina uero domus, que oppressit filios Iob; antiquorum principum, regnorum persecutionem, uel seuitiam contra Ecclesiam ostendit. Qui uero solus permansit ut nuntiaret, raritatem ipsorum persecutorum indicat. Sabei interpretantur captiui: et Chaldei quasi demonia: hi nempe captiui demonum impugnant Ecclesiam: hi non solum ubi possunt, abigunt greges dominicos, uerum etiam eos igne suo, quem celi esse mentiuntur, heresibus, uel superstitionis prauitate consumunt. Presentie etiam regum uenti uiolentissimi similitudine uiolente, quatuor Euangeliis uelut angulis confirmatam, Christi domum concutiunt: ut predicti septem filii, et tres filie pariter, cum ipsa domo intereant.

 Tunc surrexit Iob, et scidit uestimenta sua, et tonso capite, corruens in terram, adorauit et dixit: Nudus egressus sum de utero matris mee, et nudus reuertar illuc. Dominus dedit, Dominus abstulit: sicut Domino placuit, ita factum est: sit nomen Domini benedictum. Surrexit ad tolerantiam patientie. Nam et Iob, id est Christus, ad pacem dandam Ecclesie surrexit, ut gestum significet uindicte. uestimenta uero scidit: fideles ab infidelibus separauit. Procidit in terram, cum se de forma Dei usque ad formam serui exinaniuit. Nudus egressus est de utero matris sue, nulla uidelicet sorde peccati originalis aspersus. Ex persona hominis ait: Dominus dedit, et Dominus abstulit. Dedit Pater bonos in hereditatem, et malos a regno Filii sui seclusit.

 In omnibus his non peccauit Iob labiis suis, neque stultum quid contra Deum locutus est. Hoc ait: quia stulte loqui non potuit sapientia Patris: neque peccatum committere immaculatus Agnus.



CAPUT II.

Factum est autem cum quadam die uenissent filii Dei, et starent coram Domino: uenisset quoque Satan inter eos, et staret in conspectu eius, ut diceret Dominus ad Satan: Unde uenis? Qui respondens ait: Circumiui terram, et perambulaui eam. Et ait Dominus ad Satan: Numquid considerasti seruum meum Iob: quod non sit ei similis in terra: uir simplex et rectus, ac timens Deum, et recedens a malo, et adhuc retinens innocentiam? Tu autem commouisti me aduersus eum,  ut affligerem eum frustra. Cui respondens Satan ait: Pellem pro pelle, et cuncta que habet homo dabit pro anima sua: alioquin mitte manum tuam, et tange os eius et carnem, et tunc uidebis quod in faciem benedicat tibi. Dixit ergo Dominus ad Satan: Ecce in manu tua est: uerumtamen animam illius serua. Egressus est igitur Satan a facie Domini; et percussit Iob ulcere pessimo a planta pedis usque ad uerticem eius: qui testa saniem radebat, sedens in sterquilinio. Dixit autem illi uxor sua: Adhuc tu permanes in simplicitate tua? benedic Deo, et morere. Qui ait ad illam: Quasi una de stultis mulieribus locuta es. Si bona suscepimus de manu Domini, mala quare non sustineamus? In omnibus his non peccauit Iob labiis suis. Igitur audientes tres amici Iob omne malum quod accidisset ei,  uenerunt singuli de loco suo, Eliphaz Themanites, et Baldad Suites, et Sophar Naamathites. Condixerant enim ut pariter uenientes uisitarent eum, et consolarentur. Cumque eleuassent procul oculos suos, non cognouerunt eum. Non quod Deus ignoret; sed ut nos doceat quid responderit Satan, qui interpretatur aduersarius.

Et exclamantes plorauerunt: scissisque uestibus sparserunt puluerem super caput suum in celum. Et sederunt cum eo in terra septem diebus, et septem noctibus, et nemo loquebatur ei uerbum. uidebant enim dolorem esse uehementem. Nam et omnes heretici Christi amicos se esse dicunt; cuius se sanguine redemptos gloriantur. Et postmodum inimici efficiuntur  eius, impugnando Ecclesiam suam. Quod autem uidentes plagam eius, sciderunt uestimenta, et miserunt puluerem super caput suum: illos hereticos significat, qui Christum in gloria celesti Deum credunt: incarnationem et passionem non credunt: sed opprobriis et humiliatione eius offensi, in blasphemiam erumpentes, fidem scindunt, atque a corporis unitate discedunt. Et puluerem mittentes super capita sua, terreno et mortuo sensu, corda sua operiunt atque obruunt. Omni etiam tempore uite sue, que in septem diebus ac noctibus continetur; indignum os suum confessione diuina, muta infidelitatis improbitate condemnant, et obstruetur os loquentium iniqua.



CAPUT III.


Post hec aperuit Iob os suum, et maledixit diei suo, et locutus est: Pereat dies in qua natus sum, et nox in qua dictum est: Conceptus est homo. Dies illa uertatur in tenebras. Post hec, sicut ait scriptor huius historie, quem Moysem esse tradit opinio, aperuit Iob os suum, et maledixit diei suo dicens: Pereat dies in qua natus sum, et nox in qua dictum est: Conceptus est homo. Iob qui typum habuit Saluatoris in se, humani generis mortalitatem defleuit: que propter peccatum ex Dei iusta sententia, homini inflicta est. Pereat dies in qua natus sum: redeat per Christum immortalitas, quam Adam reatu preuaricationis amisit, et abeat mors a me, quam alio  delinquente contraxi. Et Ieremias: Maledicta dies in qua natus sum. Unde nulli dubium est, quod hi omnes preuaricationem Ade detestentur. Spiritualiter ergo dies cum sua nocte, diabolus et mortalitas possunt intelligi: non quia dies sit, sed quia fuerit quando permanebat cum Deo, a quo recedens factus est nox, uel quia impiis ac peccatoribus, in hac prosperitate et felicitate gaudentibus, dies esse uideatur. Unde dicitur:

Auferetur ab impiis lux sua. Non requirat eum Deus desuper. Hoc est, ne fiat eius memoria ante Deum in bonum.

Et non illustretur lumine. Recognitionis Dei, uel penitentie.

Obscurent eum tenebre et umbra mortis. Tenebre,  peccata sunt et inuidia.

Occupet eum caligo, et inuoluatur amaritudine. Id est, cecitas cordis.

Noctem illam tenebrosus turbo possideat. Quia ad amaritudinem prouocat Deum, sicut et ceteri satellites eius: furore ire Dei apprehensus, circumdetur omnibus malis, et inuoluatur. Noctem illam tenebrosus turbo possideat: id est, diabolus, qui diem felicitatis homini abstulit, et noctem inquiete uite turbulentus inuexit.

Non computetur in diebus anni. Annus Christus intelligitur, qui in se cuncta reuoluit et continet. In huius ergo diebus anni, non computetur diabolus: id est, sanctorum numero non coniungatur.

 Nec numeretur in mensibus. Menses hoc loco sanctos apostolos recte intelligimus, qui, ut ligna paradisi, spirituales Ecclesie afferunt fructus.

Sit nox illa solitaria, nec laude digna. Apostolorum scilicet predicatione, ubi dies salutis agnoscitur, quam Abraham uidit, et letatus est.

Maledicant ei qui maledicunt diei: qui parati sunt suscitare Leuiathan. Sancti utique diei preuaricationis mortis sue cum detestatione maledicunt: qui non seruiendo uitiis, suscitant contra se draconem, fortissimum scilicet hostem.

Obtenebrentur stelle caligine eius. Peccatores scilicet, qui in nocte, seculi diuitiis et honore lucere se putant, cecitatis caligine tenebrentur, et merito suo, Euangelii lumen non uideant.

 Exspectet lucem, et non uideat. Nec nox preuaricationis et mortis, in qua diabolus regnum tenet, potest lumen Redemptoris Christi cognoscere; neque illi qui in ea nascuntur, nisi eam per baptismum renati destruxerint.

Nec ortum surgentis aurore. Resurrectionem Christi significauit: unde, in psalmo, uigilia matutina dicitur.

Quia non conclusit ostia uentris qui portauit me: nec abstulit mala ab oculis eius. Quare non in uulua mortuus sum? Quare egressus ex utero non statim perii: Cur exceptus genibus? Cur lactatus uberibus? Sub persona sua, humani generis plangit miserias: quare iterum moriturus, mala istius uite patiatur:  quare mortalem ipsa mors non exstinxerit in utero?

Nunc enim dormiens silerem, et somno meo requiescerem cum regibus et consulibus terre, qui edificant sibi solitudines: aut cum principibus qui possident aurum, et replent domos suas argento. Principes, et reges, et consules, et si in inferno squalores tartareos patiuntur: nunc tamen in corporibus suis tormenta non sentiunt. Horum mortem mihi uenire hac conditione uoluissem.

Aut sicut abortiuum absconditum non subsisterem, uel qui concepti non uiderunt lucem. uariis modis et exemplis dicit, quod penas istas in quibus erat, non debuerat pati. Quare non in uulua mortuus sum? Et deinceps ait: Nunc autem dormiens silerem, et  somno meo requiescerem cum regibus et consulibus. Forte exemplum contra eos est, qui dicunt non resurrecturos, nisi qui iuxta ordinem nati fuerint. Si enim concepti moriuntur in utero, necesse est, quia uiui fuerint: et quidquid moritur, haud dubie quia resurget. Ita quod in membris fuit et uixit, et natura minus dederit: hoc resurrectione in integrum reparabitur: sic enim humani generis instauratio in melius totum reddet, quod natura fraudauerat. Dicit etiam abortiua, que in natura humana degenerata sunt, a penis esse aliena, qui sibi solitudines magis quam domus edificant. Habitat enim diabolus in ciuitatibus desolatis, et in domibus desertis. Non habentes hospitem Deum, et possident aurum, ut  sunt philosophi, et alii sapientes huius mundi, fulgorem boni ingenii, splendoremque eloquii.

Ibi impii cessauerunt a tumultu. Procul dubio in inferno. Et sicut Septuaginta transtulerunt, ibi impii deposuerunt furorem suum, id est, typhus et superbia, cum seuitia in hoc seculo gloriantium, humiliata est in inferno.

Et ibi requieuerunt fessi robore. Sicut alia habet translatio: ibi requieuerunt fatigati corpore: ab oppressione utique et miseria, labore etiam istius mundi liberati.

Et quondam uincti pariter sine molestia. uincientes et quondam uinctos in inferno dicit pariter habitare, sine iniuria tamen et molestia uinculatorum: non ita ut istic ubi preter penas, captiuitate uel seruitute  dura, diuersis etiam aliis calamitatibus, homines obligantur, dominatu et iniustitia iniquorum.

Non audierunt uocem exactoris. Iussa imperantium uel inique exigentium, non uerentur.

Paruus et magnus ibi sunt, et seruus et liber a domino suo. Quare misero data est lux, et uita his in amaritudine anime sunt? Qui exspectant mortem, et non uenit, quasi effodientes thesaurum: gaudentque uehementer cum inuenerint sepulcrum. Cum sit ergo, ut uideo, in inferno equalitas personarum, et nullus de alterius dominatione formidat: cur mihi misero data est lux ista, et uita similis eis qui in amaritudine anime sue sunt, cum meliora sint inferorum ergastula, quam istius mundi miserabilis uita cruciatibus plena: ubi pre angustiis homines mortem  querunt, et magno desiderio, ut ueniat, exspectant. Exemplum egregium adhibuit, dicens: Quasi effodientes thesaurum, quia nimirum utique gratulantur, cum optatam sibi inuenerint sepulturam.

uiro cuius abscondita est uita; et circumdedit eum Deus tenebris. De se dicit: Sic itaque incedebam in mandatis Dei, credens quod mihi fructus iustitie mee responderet; sed absconditum est meritum uite mee, et pro hoc penarum tenebris circumdatus sum: ita ut illud bonum mihi subtractum sit, et hoc malum appositum. Quod autem penas tenebrarum nomine dixerit, audi quid sequitur:

Antequam comedam suspiro, et quasi inundantes aque, sic rugitus meus. Inter ceteros cruciatus, etiam hanc ei diabolus infirmitatem inflixerat, quam infirmitatem  medici bolimiodes appellant, que infirmitas talem habere dicitur penam, ut ante cibum torqueatur egrotus, et sint ei post cibum indesinentes dolores. Unde dicit: Quasi inundantes aque sicut rugitus meus.

Quia timor quem timebam euenit mihi. Timebam enim peccando ledere Deum, et ille offensus, iram iustitie sue in me exerceat. Sed quid profuit cauisse a peccatis, quandoquidem ut reus omnium peccatorum discrucior? Sequitur:

Et quod uerebar accidit. Aliis uerbis ipsum repetit, quod superius dixerat. Pro confirmatione dicti solent in Scripturis talia iterari. Non arroganter  hec dicit, ut faciat Deo iniuriam, sed conscientie merito libere loquitur.

Nonne dissimulaui? Non reddendo retribuentibus mihi mala.

Nonne silui? Ut non delinquerem in lingua mea, posui ori meo custodiam.

Nonne quieui? Sciens cum surrexit in iudicio Deus, quod saluos facturus sit omnes mansuetos terre.

Et uenit super me indignatio. Indignationem hoc loco plagarum molem dicit, quam refert super se cecidisse, cuius pondere et doloribus se gemit obrutum; cum ipse esset, ut superius ait, morbis castigatus; quas penas in consequentibus, sagittas dici: sicut ait: Sagitte Domini in me sunt: quarum indignatio ebibit spiritum meum: siue, ut alia translatio habet,  ebibit sanguinem meum. Et proprie sagitte uermes possunt intelligi, quia ab eis indesinentibus stimulis pungebatur: sicut ipse Iob ait: Et qui comederunt, non dormiunt. Quos diabolus ad comedendum eum acriores faciebat, et illi quasi indignantes et irascentes ita carnem eius morsibus fodiebant, ut uelut sagitte uiscerum interiora penetrarent. Explicit ubi Iob maledixit diem natiuitatis sue.



CAPUT Iu.

Respondens autem Eliphaz Themanites, dixit: Si ceperimus loqui tibi, forsitan moleste accipies. Sed conceptum sermonem tenere quis poterit? Concepta ergo uerba edit in iniuriam audientis, et dicit ita:

Ecce docuisti multos. Id est, quamplurimos solertia  tua, et bonitate ab erroribus reuocasti.

Et manus lassas roborasti. uacillantes confirmauerunt sermones tui, et genua trementia confortasti. Nunc autem uenit super te plaga, et defecisti: tetigit te, et conturbatus es. Ubi est timor tuus, fortitudo tua, patientia tua, et perfectio uiarum tuarum? Ista ergo in sanctum Iob cum irrisione dicuntur: et istum habent sensum: si hec fecisses que dixi, numquam in hec tam mala ad exemplum mortalium incidisses, quia Deum rerum omnium conditorem bonum scimus et iustum.

Recordare, obsecro te: quis enim umquam innocens periit, aut quando recti deleti sunt? Quin potius uidi eos qui operantur iniquitatem, et seminant dolores, et metunt eos, flante Deo, perisse, et spiritu ire eius esse  consumptos. Ergo ignoras Abel in principio innocentem occisum, et Abraham patriarcham propter uxorem suam fuisse periclitatum: et hec non discernens, generaliter das sententiam, ut cum alii hominum flagellentur a Domino, ut emendentur, alii ut probentur, de quibus iste est: cur huic uelut reo penam exprobras? Quin potius eos qui operabantur iniquitatem, flante Deo, perisse: id est, ut iudicis sententia uelut uento uehementissimo sublatos a spe eterne uite.

Rugitus leonis, et uox leene, et dentes catulorum leonum contriti sunt. In rugitu leene et uoce, seuitiam depredantis uoluit significare.

Tigris periit, eo quod non haberet predam, et catuli  leonis dissipati sunt. Porro ad me dictum est uerbum absconditum. In tigri uelocitatem eius ad spoliandos homines, predamque ex eis capiendam describit, cuius etiam catuli similes eius dissipati sunt et interempti. In alia editione pro tigri, myrmicoleon, id est, formica, et leo, quem nos uerius diabolum dixerimus: qui quando predam agit, de Sanctis tamquam de maioribus rebus, ut leo habendus est: quando uero minima querit auferre, formica dicendus est. Et quia sicut formica grana de area, ita ille cogitationes bonas aufert de cordibus hominum.

Et quasi furtiue suscepit auris mea uenas susurri eius. In horrore uisionis nocturne, quando solet sopor occupare homines, pauor tenuit me, et tremor, et omnia ossa mea perterrita sunt. Et cum spiritus me presente  transiret, inhorruerunt pili carnis mee. Stetit quidam, cuius non cognoscebam uultum, imago coram oculis meis, et uocem quasi aure lenis audiui. Numquid homo Dei comparatione iustificabitur: aut factore suo purior erit uir? Id est, latenter ad aurem cordis mei, uirtus sententie uelut quodam spiramine penetrauit.

Ecce qui seruiunt ei non sunt stabiles, et in angelis suis reperit prauitatem. Quanto magis hi qui habitant domos luteas. Dicitur quidem diabolo, qui quondam sanctus angelus fuit, quod in ueritate non steterit, et ab illa sublimitate angelica propria uoluntate deciderit: sed tamen non est continuo generale: ut sicut in illo, ita et in omnibus angelis inueniatur prauitas, que est peccatum. Omnis enim natura, sine dubio creata, capax peccati est; ut apparuit in  angelo de quo dixi: quia in ueritate non stetit: tamen per donum et gratiam creatoris sui, ita in amorem caritatis illius transierunt, ut iam nec uelint peccare, nec possint.

Qui terrenum habent fundamentum, consumentur uelut a tinea. Si domus lutee sunt corpora nostra: fundamentum domorum nostrarum, uitam hanc temporariam esse, credendum est, qua subtracta, domus lutee ruunt in mortem.

De mane usque ad uesperam succidentur, et quia nullus intelligit, in eternum peribunt. Qui autem reliqui fuerint, auferentur ex eis: morientur, et non in sapientia. In uno die, totam uitam hominum monstrauit, que in mundo uernat. In paruulis floret, in iuuenibus conualescit, et roboratur matura etate:  in senioribus, tamquam in fructibus, et postremum in decrepita senectute conficitur, quam hic uesperam appellauit. Unde est illud in psalmo: Mane sicut herba transeat, et reliqua: decidit in morte, induratur in cadauere.



CAPUT u.

uoca ergo si est qui tibi respondeat, et ad aliquem sanctorum conuertere. uirum stultum interficit iracundia, et paruulum occidit inuidia. Ego uidi stultum firma radice, et maledixi pulchritudini eius statim. Longe fient filii eius a salute, et conterentur in porta, et non erit qui eruat. Stultum dicit, qui de suis meritis gloriatur. Sed hic pulchritudinem, nomine false felicitatis  appellat: que maledicenda est, et exsecranda est, quia eam sequitur interitus sempiternus.

Cuius messem famelicus comedet, et ipsum rapiet armatus, et bibent sitientes diuitias eius. Nihil in terra sine causa sit, et de humo non egredietur dolor. Sitientes, famelici, et armati: diabolus et sui possunt intelligi, qui potestatem accipiunt a Deo, ut uastent iniquos: uel sitientes hominum mortem, omne scilicet bonum nature, et quod nomine diuitiarum dictum est, ab eis uelut haustum poculum absorbetur: uel homines iniqui, qui premunt subiectos.

Homo nascitur ad laborem, et auis ad uolatum. Quamobrem ego deprecabor Dominum, et ad Deum ponam eloquium meum. Id est, labor hominem monet [Al. manet], ut ab omnibus uitiis castigatus incedat.

 Qui facit magna et inscrutabilia, et mirabilia absque numero. Qui dat pluuiam super faciem terre, et irrigat aquis uniuersa. Qui ponit humiles in sublime, et merentes erigit sospitate. Ut in Filio Dei homo Christus sit Deus, et per eum Ecclesia.

Qui dissipat cogitationes malignorum, ne possit implere manus eorum quod ceperant. Iudeorum uidelicet, qui Christum putauerunt exstinguere, et nomen eius delere de terra. uel in martyribus persecutorum Ecclesie aduersantium dissipauit cogitationes, sicut Herodis in Petro. Et aliter: Non implent manus eorum quo uolunt, quia alii eorum liberantur ad tempus: alii uero per ianuam mortis introducuntur ad uitam, et istos, et illos saluabit Deus. Illos aperte liberando, hos occulte coronando.

 Qui apprehendit sapientes in astutia eorum, et consilium prauorum dissipat. Philosophos scilicet, uel Iudeos doctrina apostolica conuincens, et ad nichilum errores eorum redigens.

Per diem incurrent tenebras. Dies erat in Iudeis, de regno, sacerdotio, lege, unius etiam Dei religione gloriantibus: sed non credentes in Christo, tenebras perfidie inciderunt.

Et quasi in nocte sic palpabunt in meridie. Utique prosperitatis sue, que cum solito circa felices seculi huius splendore uane glorie amplius fuerit, qua se longa securitate munitos putabant eam usque ad etatis sue uesperam possessuros: in tribulatione subita, que noctis nomine dicta est, stupore nimio, in angustiis coarctati, mortis etiam timore perculsi,  palpare dicuntur, perditi utique consilio, quid facerent ignorantes.

Porro saluum faciet egenum a gladio oris eorum, et de manu uiolenti pauperem. Christum a blasphemiis Iudeorum: quia lingua eorum gladius acutus fuit, dicendo, Crucifige eum.

Et erit egeno spes: iniquitas autem contrahet os suum. Beatus homo qui corripitur a Domino. Increpationem ergo Domini ne reprobes: quia ipse uulnerat, et medetur: percutit, et manus eius sanabunt. In sex tribulationibus liberabit te, et in septima non tanget te malum. In fame eruet te de morte. Resurrectionis Christi uirtutem ostendit.

Et in bello de manu gladii. Sed uideamus, ne forte  gladium peccatum dicat, dimicans contra animam hominis, ut eam sibi acquiescentem prosternat. Quod peccatum gladii nomine dicitur per prophetam, ut ait: Speculator si uiderit gladium uenientem.

A flagello lingue absconderis, et non timebis calamitatem cum uenerit. Si conuersus fueris ad Deum, interiora tua, gladii uerborum, per linguam iaculati non penetrant, et calamitates, uel mala que a Deo irrogantur peccatoribus, non timebis.

In uastitate et fame ridebis. Ridebis, dixit, pro exsultabit, atque gaudebis, et letus eris, cum alios uideris fame affici, siue presenti, siue etiam intellectuali.

Et bestias terre non formidabis. Hec septima extremaque tribulatio. Bestie terre, possunt et ista  animantia que sunt sine ratione intelligi, quibus ad deuorandum homines dantur in potestatem, et homines mali, bestie appellantur, mores habentes similes moribus bestiarum, contra quas pugnasse se Ephesi dicit Apostolus. Non formidabis ergo, inquit, hoc malum, cum correptus a Domino, uiam emendationis intraueris.

Sed cum lapidibus regionum pactum tuum. Lapides per metaphoram, homines dixit stabiles et quietos, qui sunt utique iusti et sancti: hi namque in modum lapidum firmi in Deo sunt, per regiones uarias constituti. Cum his itaque habebis pactum solide caritatis, ut ab eis numquam te tribulatio possit auellere.

Et bestie terre pacifice erunt tibi. Homines uidelicet  quondam feri, et mali, in innocentia, ut oues effecti; nomen tamen pristinum retinentes, sicut de Mattheo euangelista dicitur: Mattheus publicanus.

Et scies quod pacem habeat tabernaculum tuum. Ab istis omnibus quibus uelut ab hostibus expugnatur tabernaculum, uel habitatio, siue domus corporis tui.

Et uisitans speciem tuam non peccabis. Hoc dicit: Hominis tui speciem, o Iob, ut diuina uisitatione dignam exhibeas peto: ac habitationis, et habitantis, nomine, totum integrum hominem signauit.

Et scies quoniam multiplex erit semen tuum, et progenies tua quasi herba terre. Spiritualiter de omnibus sanctis dictum sentire possumus, quod filios in operibus bonis habeant. Isti tales filii cogitationum semine concepti pariuntur in opera, et sancti huius  generationis multitudine gloriantur: quoniam talibus magis quam carnalibus Filiis Deo placere uoluerunt. Potuit ergo Eliphaz, quasi consilium dans Iob, ita dicere: Si conuersus ad Deum fueris, ita ut te tuorum operum antiquorum peniteat, cordis tui uirtutibus, uelut seminibus abundabis. De quibus opera bona, tamquam sanctitatis filios poteris procreare: ita ut progenies operum tuorum multitudini herbarum uirescentium comparetur, quarum radices, si spe intus habeas in corde defixas, terra tua flores cum fructibus germinabit.

Ingredieris in abundantia sepulcrum, sicut infertur aceruus tritici in tempore suo. Consummatis annis prouecte etatis, plenusque dierum in tumulum positus  requiesces, ut in tempore iusti iudicii Dei, a sordibus peccatorum minimis et leuibus purgatus inueniaris: uelut triticum quod coaceruatur in aream.

Ecce hoc ut inuestigauimus, ita est, quod auditum mente pertracta. Hoc dicit, quecumque a me tibi dicta sunt, diligenter inuestigata uera noueris, que ipse ad emendationem tuam debes corde percipere.



CAPUT uI.

Respondens autem Iob dixit: Utinam appenderentur peccata mea quibus iram merui, et calamitas, quam patior, in statera: quasi arena maris hec grauior appareret. Unde et uerba mea dolore sunt plena. Dicitis me peccatis meis facientibus ista pati: propter quod  uelim, ut peccata contra calamitatem hanc quam patior pensarentur, et illico uideretis, quia hec ipsa calamitas uelut arena maris, supra horum peccatorum merita ponderaret.

Quia sagitte Domini in me sunt, quarum indignatio ebibit spiritum meum, et terrores Domini militant contra me. Hic potest uideri, quod superius sagittarum nomine uermes dixerit: a quibus tum indesinenter pungebatur, nec loqui permittebatur: non quod uermes talem sensum habuerint, ut hoc iudicio facerent, sed permissu Dei, a potestate aduersaria, ut acriores essent, etiam ipsis motibus agebant: sicut locuste, musce et rane in Aegypto. Quod autem dixit: Terrores Domini militant contra me, potest ipse diabolus cum suis intelligi: qui adhibitis cruciatibus,  ut cederet Iob, et ut innocentiam sanctitatemque amitteret, insuper terroribus minabatur: quod etiam multi persecutores, ministri diaboli, sanctis martyribus facere uoluerunt. Obsederunt in gyro tabernaculum meum. Ecce hic manifeste ostendit, quod uelut hostes inimicique diaboli, et sui acriter militarent: hi enim maligni spiritus, diuerso modo accipiunt potestatem: ad aliorum quidem damnationem, aliorum uero emendationem, aliorum autem probationem: qui de suis moribus uel ministerio, mali, siue terrores, uel etiam latrones nuncupantur. Omnia dedit in manibus eorum, id est, predonum. Omnia utique que habuit, siue filios meos, siue substantiam: sicut et meipsum dedit Deus in manibus diaboli, siue suorum satellitum.

 Numquid rugiet onager cum habuerit herbam: aut mugiet bos cum ante presepe plenum steterit? Sicutenim illa cum uel abundant pabulis, nullam quasi querelarum uocem emittunt, ut pabuli inopiam protestentur: simili modo, inquiens, et ego si pacem et quietem potius quam bellum haberem in membris, et in anima mea, nullum sermonem amarum asperumue proferrem.

Aut poterit comedi insulsum, quod non est sale conditum. Quomodo ratio non sinit naturalis, ut quidquam insulsum comedi possit: ita ego nichil insulsum, nichil stultum contra Deum, nichil quod non fidei sale conditum esset, operatus sum.

Aut potest aliquis gustare, quod gustatum affert  mortem? Anime enim esurienti etiam amara dulcia esse uidentur. Sicut enim nemo mortiferum aliquod comedit, ut uite sue inimicus sit: ita ego peccatum contingere pertimescebam.

Que prius nolebat tangere anima mea: nunc pre angustia cibi mei sunt. Hoc est, uerbis nunc pastor asperis, et amaris, que mihi immensitas penalis extorquet. Hec enim timebam meo ore depromere, quando in sanctitate et iustitia cum pace quiete uiuebam. Sed et pretereundum non est, quia hoc quoque inter ceteras penas passus sit Iob, ut etiam cibi ei fetidi uiderentur: sicut est odor leonis, feralis utique, et nimium horridus: qui odor cum de eius uisceribus erumperet, esce sue ei id sapiebant, quod suarum spirabant interna febrium. Quod ipse  ostendit ubi dicit: Interiora mea efferbuerunt absque ulla requie: id est, iam decocta sunt et putrefacta.

Quis det ut ueniat petitio mea, et quod exspecto, tribuat mihi Deus? Hec mihi sit consolatio, ut finem pene, uel cruciatuum meorum, remedia mortis obtineam.

Et qui cepit, ipse me conterat. Soluat manum suam et succidat me; et hec mihi sit consolatio, ut affligens me dolore, non parcat: nec contradicam sermonibus sanctis? Que est enim fortitudo mea ut sustineam: aut quis finis meus ut patienter agam? Hanc igitur mortem potestati diuine Iob solui exoptat, ut ab ea decidens cadat in hanc temporariam mortem, quatenus presentes penas possit euadere:  cum uelut arbor de hac uita succisus fuerit.

Nec fortitudo lapidum, fortitudo mea: nec caro mea enea est. Caro mea corrumpitur sanie ac putredine uulnerum: quia non est in me talis fortititudo, uelut lapidum, ut dolores non sentiam.

Ecce non est auxilium mihi in me, et necessarii quoque mei recesserunt a me. Tam ex sua, quam ex persona Christi, propheta hoc dicit.

Qui tollit ab inimico suo misericordiam, timorem Domini derelinquit. Fratres mei preterierunt me: sicut torrens qui raptim transit in conuallibus. Misericordia est, ad miserias eorum qui tribulantur, compatiendo merore cordis deflecti: hanc uos dum amico non impenditis, timorem Domini derelinquitis.

 Qui timent pruinam, irruet super eos nix. Tempore quo fuerint dissipati, peribunt. Timebam peccata etiam minima perpetrare, ne pro eis Dei in me ultio deseuiret: et ecce nunc ita punior, tamquam scelera immania commiserim.

Et ut incaluerint, soluentur de loco suo. Ubi feruere ceperat nomen eius in populis, in glorie sue loco non comparuit, uelut nix cum calore dissoluitur.

Inuolute sunt semite gressuum eorum: ambulabunt in uacuum, et peribunt. Semitas uirtutes animi dixit, in quibus ut Deo placeret, omni studio gradiebatur: has semitas malis que patiebatur inuolutas atque  implicitas esse dicit, dum bonis uite sue, suppliciorum admiscerentur mala.

Considerate semitas Theman: itinera Sabba, et exspectate paulisper. Confusi sunt, quia speraui. uenerunt quoque usque ad me, et pudore cooperti sunt. Id est, intuemini ad hec loca que dixi, et ipso silentio cognoscetis uera esse que dixi. Respicite ad uias diuersorum regnorum: per quas ad me omnium gentium frequentie confluebant, et uidebitis eas raritate, immo solitudine hominum desolatas.

Nunc uenistis, et modo uidentes plagam meam timetis. Numquid dixi: Afferte mihi, et de substantia uestra donate mihi: uel liberate me de manu hostis, et de manu robustorum eruite me? Docete me, et ego tacebo, et si quid forte ignoraui, instruite me. Quare detraxistis  sermonibus ueritatis, cum e uobis nullus sit qui possit arguere me? Ad increpandum tantum eloquia concinnatis, et in uentum uerba profertis. Hoc dicit, quod et ipsi amici sui, exemplo eius, ruinam sibi similem formidarent. Nonne quieui, nonne dissimulaui, patientiam uidelicet aut uindictam malorum? Nonne silui, silentio cohibens linguam meam, ut non responderem exprobrantibus mihi mala: uel ne in toto mihi nominaretur iniquitas. His ergo ueritatis sermonibus detraxistis, quando quidem me in his non solum fallacem, uerum etiam in aliis rebus criminosum iudicastis: cum uestrum nullus ita mundus sit a peccato, ut quemquam posset libera conscientia increpare.

Super pupillum irruitis, et subuertere nitimini amicum  uestrum. uerumtamen quod cepistis, explete. Prebete aurem, et uidete an mentiar. Desolatum scilicet a parentibus et amicis.

Respondete, obsecro, absque contentione, et loquentes id quod iustum est, iudicate. Et non inuenictis in lingua mea iniquitatem: nec in faucibus meis stultitia personabit. Non sit contradicendi studium, quod contentionis generat morbum: et ita demum animositatis caligine non perturbati, poteritis in me et uos quod iustum est iudicare.



CAPUT uII.

Militia est uita hominis super terram, et sicut dies mercenarii, dies eius. Dimicans contra inuisibiles aduersarios.

 Sicut ceruus desiderat umbram, et sicut mercenarius prestolatur finem operis sui: sic et ego habui menses uacuos, et noctes laboriosas enumeraui mihi. Si dormiero, dicam quando consurgam? et rursum exspectabo uesperam, et replebor doloribus usque ad tenebras. Induta est caro mea putredine. Similiter, et ego me consequi arbitrabar, sed pro umbra refrigerii incurri estus penarum, et pro mercede mei operis, uacuus dimissus sum.

Et sordibus pulueris cutis mea aruit, et contracta est. Dies mei uelocius transierunt quam a texente tela succiditur, et consumpti sunt absque ulla spe. Memento, quia uentus est uita mea: et non reuertetur oculus meus ut uideat bona. Hoc etiam ad tormentorum  pertinebat dolorem, ut sanies que de putredine feruentium uulnerum defluebat, sordibus infusa pulueris, cutem eius exsiccaret, atque contraheret.

Nec aspiciet me uisus hominis. In ea enim pace, et gloria, diuitiis, et honore, ubi antea fui, iam non sum ab hominibus uidendus.

Oculi tui in me, et non subsistam. Sicut consumitur nubes, et pertransit: sic qui descendit ad inferos non ascendet: nec reuertetur ultra in domum suam. Quia oculi tui quasi iracundia pleni, in me idcirco sunt intendentes: ut plagas grauiores inimici mei accumulent.

Neque cognoscet eum amplius locus eius. Quapropter, et ego non parcam ori meo: loquar in tribulatione spiritus mei, confabulabor cum amaritudine anime  mee. Numquid mare ego sum, aut cetus, quia circumdedisti me carcere? Si dixero, consolabitur me lectulus meus, et releuabor loquens mecum. Id est, pristina mundi istius conuersatio, non erit in homine commutato.

In stratu meo terrebis me per somnia, et per uisiones horrore concuties. Hoc a Deo Iob se pati dicebat, quod a demonibus patiebatur: qui ad ista facienda a Deo acceperant potestatem, qui ei toruis uultibus et minacibus sine dubio apparebant in somnis: stridentes etiam dentibus, et ad deuorandum eum quasi ora aperientes, ut insolite uisionis horrore excuteretur in lecto, et exspergefactus somno aufugeret quo solent dolores nimii mitigari, et succederent iuges uigilie, ut indesinentibus cruciatibus torqueretur.  Siue uulnera que uigilans oculis suis uidebat quotidie, putrisque sanies, uermiumque multitudo discurrentium per uulnerum foueas, in somnis ei a demonibus demonstrabantur.

Quamobrem elegit suspendium anima mea, et mortem ossa mea. Satius est, inquit, et peccato multo tolerabilius, si uictus cruciatibus, de morte mea cogitem, quam tue maiestati irrogem blasphemiam.

Desperaui. Nequaquam ultra iam uiuam. Desperaui, loquendo hec, que dicere non debueram. Pro hoc itaque uerbo, quo se lapsum in peccatum deplorat, penitentiam illico profitetur dicens:

Parce mihi, Domine: nichil enim sunt dies mei. Quid est homo, quia magnificas eum: aut quid apponis erga  eum cor tuum? uisitas eum diluculo, et subito probas illum. Tamquam si diceret: in hoc tempore penitentem suscipe, et obsecranti pro hoc delicto esto placabilis.

Usquequo non parcis mihi. Id est, ab istis penis mihi instantibus non desistis.

Nec dimittis me ut glutiam saliuam meam? Inter cetera mala dolorum et cruciatuum, synanchim habuisse se perhibet, qua tumore saucius hominis halitus intercluditur, et sepe quasi laqueo strangulatus exstinguitur.

Peccaui. Quid faciam tibi, o custos hominum? Peccaui in his que dixi superius, que me dicere non decebat: quid possum facere tibi, qui iustus es?

 Quare me posuisti contrarium tibi? Dedisti mihi copiam respondendi, ut dicerem tibi: Iusto homini non conueniunt pene, que potius peccatoribus irrogantur: dum homo hec dico Deo: creatura creatori, plasma figulo.

Et factus sum mihimetipsi grauis. Quia seruus Domino meo tam querula uoce respondere non debui.

Cur non tollis peccatum meum, et quare non aufers iniquitatem meam? Ecce nunc in puluere dormiam: Id est, aufers dolores meos, per quos qui eram hactenus iustus, nunc peccare compellor?

Et si mane me quesieris, non subsistam. Post istius seculi noctem, in illius futuri seculi principio, quando erit felix resurrectio beatorum: cum requisitus fuero, non inueniar: quia non ita dignus ero,  qui sanctitatis merito subsistam ante faciem tuam. Quod si abhinc peccator abiero, cui tu ante propitiatus non fueris: postea ante conspectum, ubi sunt ceteri sancti, amplius non ero.



CAPUT uIII.

Respondens autem Baldad Suites, dixit: Usquequo loqueris talia, et spiritus multiplex sermonis oris tui? Offensus est Baldad in sermonibus sancti Iob. Primum quia temere locutus fuisset ad Deum: deinde, quod diceret quod in regno fuisset ceteris regibus prepollentior, et quod hanc plagam innocens pateretur et notat eum ipse Baldad, quod quasi non libera mente et sobria loqueretur, sed nescio quo spiritu potius ageretur.

 Numquid Deus supplantat iudicium, aut omnipotens subuertit quod iustum est? Hoc dicit, quia iustitia Dei pateris que mereris.

Etiamsi filii tui peccauerunt ei, et dimisit eos in manu iniquitatis sue: tu tamen si diluculo consurrexeris ad Deum, et omnipotentem fueris deprecatus: si mundus et rectus incesseris, statim euigilabit ad te, et peccatum reddet habitaculum iustitie tue: intantum ut si priora tua fuerint parua, et nouissima tua multiplicentur nimis. Si filii, inquit, tui facientes mala, dimissi sunt a Deo, ut potestas que propter iniquitatem eorum in eos data est, interimendi eos haberet effectum, tibi in nullo nocere poterit: si tamen ipse adhuc iacens in stultitie cecitate, diluculo in agnitionem diuine iustitie consurrexeris, et pro tuis  erroribus et delictis Deum, qui omnia potest concedere, fueris deprecatus. Qui quasi dormire uidebatur, non audiendo te uidelicet, nec uidendo, confestim euigilabit ad te, et ad preparandam felicitatem tuam instabit. Intantum ut si priora tua fuerint parua, nouissima tua multiplicentur nimis. Si ergo ad Deum conuersus fueris, inquit, ab iniquitatibus, propter quas nunc penas pateris, et per satisfactionem eum pro meritis tuis tibi ualde iratum reconciliare uolueris: tantam eius gratiam continuo possidebis, ut ad comparationem nouissimorum bonorum tuorum, que tibi subito poterit compensare, priora satis parua, et minima deputentur. Quos peccatores filius ille iunior in Euangelio figurauit, qui cum bonum  nature, tamquam diuitias cum meretricibus, id est, uoluptatibus uiuendo, prodigus dissipasset, penitenti occiditur uitulus, Christus: annulus quoque fidei, qua cuncta promissa certa impressione signantur, in manu ei tribuitur: et gressuum suorum accepit munimenta, ut super serpentes et scorpios securus incedat: stola etiam eterna immortalitatis donatur.

Interroga enim generationem pristinam, et diligenter inuestiga patrum memoriam. Hesterni quippe sumus, et ignoramus: quoniam sicut umbra dies nostri sunt super terram: ipsi docebunt te. Loquentur tibi, et de corde suo proferent eloquia. Hoc est dicere, quia nos hesterni sumus, interroga antiquos, et inuenies alios in diluuio, alios in Sodoma, siue in diuersis  locis pro peccatis suis diuersas accepisse sententias.

Numquid uirere potest scirpus absque humore, aut crescere carectum sine aqua. Hoc est dicere: sicut scirpus uel carectum sine aqua uiuere non potest: ita tu sine fomento atque humore iustitie, nequaquam permanere in pristina felicitate potuisti.

Cum adhuc sit in flore, nec carpatur manu, ante omnes herbas arescit: sic uie omnium qui obliuiscuntur Deum. Dicit sanctum Iob, uelut herbe similitudine floruisse: qui antequam ad maturitatem fundate glorie perueniret, in tanta mala precipitatus sit, ne in tempore suo, quasi in plenitudine dierum consummato completoque florentissimo regno, manu potestatis Dei, in qua omnia regna consistunt, auferetur a seculo. Ergo quia non ita egisti, ut in  pace, completo tempore tuo conferreris in sepulcrum tuum: idcirco ante omnes herbas, id est, ante omnes peccatores, qui herbarum uocabulo sepe dicuntur, solis ardore siccatus es: id est, cum infidelibus tribulationibus corde cessisti. Quod autem ait, ante herbas omnes arescit: quisquis hominum multarum est iniquitatum, sicut tu es, pre pondere criminum, ante incipit penas luere quam ceteri peccatores.

Et spes hypocrite peribit. Hypocrite simulantis sanctimoniam uite: hic autem secundum Dei, sicut ipse ait, testimonium, simplex fuit, rectus, et innocens: Si ambulaui in uanitate.

Non ei placebit uecordia sua, et sicut tela aranearum fiducia eius. Grandis reuera uecordia est, et amentia, ficte, et simulate agere ante Deum: quod  eis in prosperum non procedet, cum ille scrutator sit cordis et renis. Tales in Euangeliis arguuntur: qui sunt ornati deforis quasi specie sanctitatis, et intus peccati putredine pleni sunt, ut sepulcra mortuorum.

Innitetur super domum suam, et non stabit. Confidendo in seipso, et confirmando carnem brachii sui: stare non poterit: sed magis cadet superbia. Quia omnis caro fenum est.

Fulciet eam, et non consurget. Conatur propriis uiribus se erigere, sed nequaquam consurgere poterit: quia non est Dominus fortitudo eius. In quem incumbentes firmissime continentur.

Humectus uidetur antequam ueniat sol. Felicitatem  prosperantis hominis dicit: qui cum estu tribulationis percussus fuerit, aduersitatibus frangitur, et omnis uiror pristine eius letitie, consumptus tristitia exsiccatur.

Et in ortu suo germen eius egredietur. In principio, inquit, felicitatis sue peccator prospere agere uidetur, sed non permanebit, uirentis herbe similis: hec est repentina iucunditas, sicut in psalmo: Cum exorti fuerint peccatores ut fenum, et apparuerint: id est, uelut herbe in uirorem letitie presentis emerserint: mox adueniente caumate peribunt. Iustus uero non ita ut fenum florebit: cui, ut dixi, peccatorum gloria comparatur: sed sicut palma florebit, inquit propheta. Que ita in profundum est radicibus stabilita, ut nec tempestatem metuat, nec  solis ardorem formidet. Et cum sub sacrato numero ad centum usque nodos peruenerit, quibus altitudo eius solide continetur: tunc fructus afferet dulcissimos caritatis, in summo scilicet perfectionis fastigio, quo se per incrementa uirtutum, quasi per plurimorum quasdam etates annorum ascendisse gloriatur.

Super aceruum petrarum radices eius densabuntur, et inter lapides commorabitur. Quoniam radices eius in terra bona solidate, ut fructus patientie afferrent, non figentur, sed super aceruum magis petrarum coarctabuntur, non habendo illic uite humorem: moriturus utique prius ariditate siccabitur.

Et inter lapides commorabitur. Metaphorics: lapides, infideles, et duri cordis hoc loco possunt intelligi:  inter quos quisque peccator commorabitur uite similitudine cequalis, qui Deum ut stolida metalla non sentiunt. Aut certe lapides peccata nominauit. Unde propheta ait: Tollite lapides de uia: id est, de uia sancte conuersationis auferte peccata.

Si absorbuerit eum de loco suo, negabit eum, et dicet: Non noui te. Cum de hac uita ad loca squalida inferorum transferendus absorptus fuerit: indignus utique conspectui Dei esse negabitur. Locus hominis, dici potest qualitas conuersationis; ubi uel uite genere, uel mente consistit: id est, disciplina, uel gratia quam accepit, aut elegit sectari.

Hec est enim letitia uie eius: Ironics dicitur: hec est letitia uie eius: uelut si diceret: Sic in bonis operibus, Deoque placentibus ambulauit dum  uiueret: ut ad erumnas perpetuo perueniret.

Ut rursum de terra alii germinentur. Facit utique Deus, ut iustus iudex, dum Iudeos incredulos a promissionibus que in Christo sunt, propter perfidiam exclusit, et gentes propter obedientiam intromisit. Siue in loco Iude Matthiam constituens, iusta iudicia sua declarauit.

Deus non proiiciet simplicem, nec porriget manum malignis. Id dicit: non iuuat ut faueatur operantibus iniquitatem, et tamen porriget manum pietatis sue, ut peccatores ad penitentiam conuertat.

Donec impleatur risu o tuum, et labia tua iubilo. In risu, letitiam cordis intellige. In iubilo, uocem exsultantis aduerte.

 Qui oderunt te, induentur confusione. Cum utique talis fueris, qualem dixi superius, qui oderunt te, merito confundentur.

Et tabernaculum impiorum non subsistet. De Iob quidam hoc dicit, sed fallitur. Nam manifestum est tabernaculum impiorum periturum in eternum: id est, diabolum, et ministros eius, uel etiam presens seculum.



CAPUT IX.

Et respondens Iob, ait: uere scio quod ita sit, et quod non iustificetur homo compositus Deo. Si uoluerit contendere cum eo, non poterit respondere ei unum pro mille. Sapiens corde est, et fortis robore. Noli ergo de me ita existimare quod ego saltem cogitare hoc audeam, cum sciam quia creatura Creatori suo  in nullo possit penitus comparari.

Quis restitit ei, et pacem habuit? Quis contra Deum agens non sibi bellum ire eius commouit, sicut Dathan et ceteri?

Qui transtulit montes, et nescierunt hi quos subuertit in furore suo. Qui commouet terram de loco suo. Metaphorics montes homines, siue angeli intelligendi sunt: quorum elatio mentis intantum intumuit, ut excelsis montibus comparentur.

Et columne eius concutiuntur. Columnas hoc loco pro stabilitate terre intelligamus: quam Deus super semetipsam immobilissima mole fundauit.

Qui precipit soli, et non oritur, et stellas claudit quasi sub signaculo. Qui extendit celos solus, et graditur super fluctus maris. Per uicissitudines diei et  noctis; dispositione Dei gubernantis omnia quotidie fieri ita uidemus.

Qui facit arcturum, et oriona, et hyadas, et interiora Austri. In his stellarum signis, que sunt in firmamento celi pene omnibus stellis notiora, totam militiam astrorum dicit ad regimen Dei pertinere, que magna et mirabilia homines ignorant. Unde ipse Dominus ait: Numquid nosti ordinem celi, et ponis rationem ipsius? Item moraliter: Qui commouet terram de loco suo. Hominem Deus de loco uite prioris commouit, et delectabiles cogitationes, sed noxias, quibus quasi columnis incubans ac requiescens in eis sustinebatur, concussit, et infirmauit, ut eum ad sanctitatem uite commutaret. Qui precipit soli, et non oritur. Peccatoribus cordis  cecitate percussis, non sol oritur iustitie Christus, siue stellarum: id est, Sanctorum merita, quibus alii ab aliis distabunt in claritate: qui dum hic latent, quasi clauduntur sub signaculo. Qui extendit celos suos. Apostolos, et ceteros sanctos, celos effectos ubique predicatione diffundit: siue eis Scripturas, que celorum nomine plerumque significantur, reuelando eorum cordibus patefacit: sicut ait: Quoniam uidebo celos opera digitorum tuorum. Egredietur super fluctus maris. Super seculi utique istius homines inquietos, elatos, et turbidos: ut ad mansuetudinem, et placabilitatem tumore deposito conculcentur. Qui facit arcturum, id est, primos in resurrectione Ecclesie: ut sint gloriosi, splendentes  uelut meridies, calore caritatis Dei accensi, et fidei lumine illustrati.

Qui facit magna, et incomprehensibilia, et mirabilia: quorum non est numerus. Magnum est quod facit Deus, ut uas fragile hominem morti obnoxium per Christum in spem beate resurrectionis constituat. Et interiora Austri. Ubi candelabrum cum lucernis, septiformis spiritus gratie uidelicet, et intelligentie relucentibus, collocatur.

Si uenerit ad me, non uidebo eum: si abierit, non intelligam. Si repente interroget, quis respondebit ei? uel quis dicere potest, Cur ita facis? Deus, cuius ire nemo resistere potest. Plus dicit, quod uenientis Dei presentia sit, quando homini innotescit, et quando occulitur, quasi abeuntis absentia indicatur.

 Et sub quo curuantur qui portant orbem. Quantus ergo sum ego, ut respondeam ei, et loquar uerbis meis cum eo? Qui etiam si habuero quippiam iustum, non respondebo, sed meum iudicem deprecabor. Portantes orbem, sancti recte intelliguntur: qui gloriam meritorum suorum, magni, et potentes sunt apud Deum. Hi ergo cordis humilitate ad interueniendum pro peccatoribus in conspectu eius sunt incuruati. Ita sancti portant mundum, dum eum ne ruat ac pereat, orationum fortitudine sustinent. Columne celi intremiscunt, ac pauent ad nutum eius. Apostoli, prophete, omnesque apostolici uiri, sancti quoque, et ceteri fideles intelligendi sunt: de quibus est Petrus, Iacobus, et Ioannes, qui uidebantur esse columne: siue sancti ante Deum incuruati, et  procidentes adorant, qui portant orbem, id est, totum hominem suum: quem docti minorem mundum appellant: perfectioni Crucis imponunt, et ne per mundi uanitates cogitationibus soluatur ac deflectat, intra se eum constringendo per Dei gratiam regunt, et continent.

Et cum inuocantem me exaudierit, non credo quod audierit uocem meam. Qui me etiam inculpabili studentem uite, impugnantium permittit iniurie. Exauditus est in hoc, ut Dei bona mereatur. Non se autem exauditum credit, eo quod mala patiatur:

In turbine enim conteret me, et multiplicabit uulnera mea etiam sine causa. Turbo diabolus potest intelligi, qui uelut turbo incubuit in Iob, ut eum uastaret.

 Non concedit requiescere spiritum meum. Asthmaticon se dicebat effectum: infirmitas enim est, que in pulmonibus generatur. Obstruuntur aditus quidam pulmonum, quos Greci poros appellant, et ita constringuntur atque concluduntur in pulmonibus, ut dicunt medici, ut reddere, siue recipere spiritum, pulmones coangustati non sufficiant, nimio etiam dolore cum festinato suspirio repetitur, et concisus flatus emittitur.

Et implet me amaritudinibus. Si fortitudo queritur, robustissimus est. Si equitas iudicii, nemo audet pro me testimonium dicere. Si iustificare me uoluero, os meum condemnabit me. Si innocentem ostendero, prauum me comprobabit. Etiam si simplex fuero, hoc  ipsum ignorabit anima mea, et tedebit me uite mee. Unum est quod locutus sum, et innocentem, et impium ipse consumit. Plagis omnibus atque infirmitatibus circumdata atque obsessa, repleta fellis atque blasphemie, et amaritudine anima mea. Ita ut durum uerbum et asperum os meum dicere compellatur, et tedebit me uite mee. Ego tamen hoc solum noui, quod malis uite presentis punior.

Si flagellat, occidat semel: et non de penis innocentium rideat. Dure hic satis locutus est contra Deum. In toto quidem libro hoc, nullus locus est asperior isto, et altero superius posito, ubi ait: Quamobrem elegit suspendium anima mea, et mortem ossa mea: de quibus sermonibus respondit ad Deum in fine libri: unum locutus sum, quod utinam  non dixissem, et alterum quibus ultra nichil addam. Tota altercatio Iob cum amicis hic est, quod ille se iustum, illi eum impium pronuntiabant.

Terra data est in manus impii. Caro Christi in potestatem Herodis, siue Pilati: uel ipse Iob in potestatem diaboli.

uultum iudicium eius operit. Quod si non ille est, quis ergo est? Dies mei uelociores fuerunt cursore: fugerunt, et non uiderunt bonum. Pertransierunt quasi naues poma portantes: sicut aquila uolans ad escam. uultum hoc loco mentis iudicium, quod Dei iusto iudicio est opertum, appellat. Excecanda corda satellitum impii diaboli: quos isthic iudices nominauit, ut sanctum Iob crudelitate acrius cruciarent.

 Cum dixero: Nequaquam ita loquar. Nequaquam ita ait, hoc est, quando compellente cruciatu, aspera contra Deum loquor, et dura: eodem puncto resipiscens definio, me Deo ita loqui non oportere.

Commuto faciem meam, et dolore torqueor. uerebar omnia opera mea: sciens quod non parceres delinquenti: si autem et sic impius sum, quare frustra laboraui? Id est, pre doloris nimietate contraho atque contristor, et in ipso definitionis mee momento, subitis ac repentinis dolorum aculeis ita uexor atque discrucior, ut rursum amaritudinis et fellis uerba depromam.

Si lotus fuero quasi aquis niuis, et fulserint uelut mundissime manus mee: tamen sordibus intinges  me. In ablutione ergo aquarum niuis, candor mentis ostenditur, et in manu, munditia fructus sanctorum operum demonstratur. Et recte potest niui baptismus comparari. In pluuia ergo, et imbre affluente sermonem doctrine legislator uoluit indicare. In rore uero et in niue, sensum cum illuminatione sui interiora uiscerum penetrantem.

Et abominabantur me uestimenta mea. Neque enim uiro, qui similis mei est, respondebo: nec qui mecum in iudicio ex equo possit audiri. Tantum enim malorum mihi illatum est: ut squalore uulneris, et putredinis, si dici potest, etiam que insensibilia sunt detestentur.

Non est qui utrumque ualeat arguere: Id est, quis  est qui Deum potest iniustitie, quasi iniquum arguere, nisi temerarius et blasphemus? quis potest uelut in reum iniquitatis cum extensione manus dare sententiam? Iob uero iuxta Dei testimonium, quo fuerat collaudatus, eo quod innocens esset, sibi conscius uere dixit, quod non esset ullus eorum, cum quibus altercabatur, qui eum recte possit arguere: quia ille iudicare alterum iustissime audet, cuius rea conscientia de his que in alterum iudicat, non tenetur.

Et ponere manum suam in ambobus. Auferat a me uirgam suam, et pauor eius non me terreat. Loquar, et non timebo eum: Nec enim possum metuens respondere. Securus, inquit, et constanter tunc potero respondere, si hec duo amoueat a me: potentie  uidelicet sue magnitudinem, et horum cruciatuum penas.



CAPUT X.

Tedet animam meam uite mee: dimittam aduersum me eloquium meum. Loquar in amaritudine anime mee, dicam Deo: Noli me condemnare. Indica mihi, cur me ita iudices? Numquid bonum tibi uidetur, si calumnieris me, et opprimas me opus manuum tuarum, et consilium impiorum adiuues? Numquid oculi carnei tibi sunt: aut sicut uidet homo, et tu uidebis? Numquid sicut dies hominis dies tui, et anni tui sicut humana sunt tempora: ut queras iniquitatem meam, et peccatum meum scruteris? Et scias quia nichil impium fecerim: cum sit nemo qui de manu tua possit eruere. Manus tue, Domine, fecerunt me, et plasmauerunt  me totum in circuitu, et sic repente precipitas me? Memento, queso, quod sicut lutum feceris me, et in puluerem reduces me. Nonne sicut lac mulsisti me, et sicut caseum me coagulasti? Pelle, et carnibus uestisti me: ossibus et neruis compegisti me. Quod autem dicit, totum se in circuitu factum, contra hereticos locutus est, qui dicunt animam ab alio Deo factam, et corpus ab altero plasmatum.

uitam et misericordiam tribuisti mihi, et uisitatio tua custodiuit spiritum meum. Licet hec celes in corde tuo: tamen scio quia uniuersorum memineris. Si peccaui, et ad horam perpecisti mihi, cur ab iniquitate mea mundum me esse non pateris? Et si impius fuero, ue mihi est, et si iustus. Ipsa anima est uita hic appellata, non uita anime: quia possunt et actus  anime uita nuncupari.

Non leuabo caput, saturatus afflictione et miseria. Et propter superbiam. Id est, contractus dolore et tormentis uiscerum: caput ad ima depositum eleuare non possum, siue confusione et merore repletus.

Quasi leenam capies me. Huic ergo bestie, ait Iob, assimilas me hominem humilem et abiectum.

Reuersusque mirabiliter me crucias. Deum dicebat ad se reuerti, quando cum antiquis nouas penas, et recentiores in suo corpore sentiebat mirabiliter.

Instauras testes tuos contra me. Hoc dicit, quia castigationes, et pene nostre, testes sunt diuine iustitie. Siue cruciatus, illius idcirco dictos testes  existimo, quia eiulante eo, et rugiente, quasi testimonium Deo tormenta reddebant.

Et multiplicasti iram tuam aduersum me, et pene militant in me. Quare de uulua eduxisti me, qui utinam consumptus essem, ne oculus me uideret. Fuissem, quasi non essem de utero translatus ad tumulum. Numquid non paucitas dierum meorum finietur breui? Potest ira Dei diabolus intelligi: cuius ministerio Iob acerbos dolores patiebatur. Pene autem in se militantes dicuntur: quia per quemdam malorum ordinem succedentes, officium commisse sibi crudelitatis exercent.

Dimitte ergo me, ut plangam paululum dolorem meum. Id est, requiem ab istis cruciatibus mihi concede, ut plangam aliquantulum dolorem penarum  mearum quem in corpore meo sustineo, siue quem futurum in inferno perhorresco.

Antequam uadam, et non reuertar ad terram tenebrosam, et opertam mortis caligine: terram miserie, et tenebrarum: ubi umbra mortis, et nullus ordo, sed sempiternus horror inhabitans. Quod terram inferorum descripserit, nulli dubium est; nullus ordo ibi est uite: tenebrosa est, ut dixi, proculdubio uelut carcer, in quem peccatores et impii qui lucem odio habuerunt, ut tenebrarum filii, contrudentur. Que terra caligine mortis operta est: ut clausi in nocte eterna, nullum penitentie lumen aliquando aspiciant. Ubi est miseris umbra mortis, que in hoc loco pene intelligende sunt: quia sicut umbre corporum non sunt longe a corporibus, que faciunt  umbras: ita pene non longe a morte sunt, que inferunt mortem. Non reuertar ad hanc mortalitatem, ubi tanta mala patior. Spiritus diuinus, qui est in naribus meis Quia eum dolorum angustiis anhelantem, consolationum robore urgebat. Quis mihi tribuat ut in inferno protegas me, et abscondas donec pertranseat ira tua, et constituas mihi tempus in quo recorderis mei? Furor ire Dei pertransiit, quem Adam peccando promeruit, quando chirographum in mortem filiorum eius conscriptum, Christi deleuit aduentus. Nemini ergo de sanctis mirum uideatur, qui aduentu Domini sunt absoluti ab inferis, et resurrectionis Christi exemplo in spe beate resurrectionis sue sunt constituti.



CAPUT XI.

 Respondens autem Sophar Naamathites dixit: Numquid qui multa loquitur, non audiet: aut uir uerbosus iustificabitur? ueluti si dixisset: Numquid potest uir uerbosus admirationi haberi, aut preconio laudis efferri: cum sit ostensione nimie uerbositatis odiosus? sed potius audire debet que meretur: ne, uanitate elatus, solum se existimet sapientem.

Tibi soli tacebunt homines, et cum ceteros irriseris, a nullo confutaberis? Non sunt hec amicorum solatia, sed hostium tela. Ita ut nunc dicamus de uobis: Filii hominum dentes eorum, arma et sagitte.

 Dixit enim: Purus est sermo meus, et mundus sum in conspectu tuo. Non ita dixit, quod purus esset et mundus: id est, quod cogitationibus et uerbis ante Deum immaculatus existeret; sed dixit, Nihil impium feci.

Atque utinam Deus loqueretur tecum, et aperiret labia sua tibi. Dixit quali iudicio Iob debuerit condemnari. In loquendo enim uocem Dei, cuius sonum aures suscipiunt, ut arbitror, uoluit indicare. In aperiendis uero labiis, uocis intelligentiam demonstrauit.

Ut ostenderet tibi secreta sapientie, et quod multiplex esset lex eius. Cordis eius abdita, et remota iudicia, in quibus multiplex et imperscrutabilis est, cognosceres.

 Et intelligeres quod multo minora exigaris ab eo, quam meretur iniquitas tua. Hoc est, plura pati debes tormenta, quam te sustinere proclamas.

Forsitan uestigia Dei comprehendes, et usque ad perfectum omnipotentem reperies. uestigia Dei illa sunt, quando dignatione sui hominibus innotescit. Et ideo tunc eum uestigamus, quando se nobis aliquantulum manifestare dignatur. Hec sunt ergo uestigia Dei, cum eum incomprehensibilem intellexeris, et credideris.

Excelsior celo est, et quid facies? Profundior inferno, et unde cognosces? Longior terre mensura eius et latior mari. Si subuerterit omnia, uel in unum coarctauerit: quis contradicet ei? uel quis dicere ei potest: Cur ita facis? Credimus quod ubique est  Deus, et intra eum omnia que ab eo creata sunt continentur.

Ipse enim nouit hominum uanitatem, et uidens iniquitatem nonne considerat? Ipse enim nouit opera iniquorum, et uidens iniusta non negligit; quia iniquos et impios uindicat.

uir uanus in superbiam erigitur, et tamquam pullum onagri se liberum natum putat. Dicit eum pullo onagri similem, effreno scilicet animali et uago: eo quod ita existimet de se Iob, qui ad nullum debeat pertinere.

Tu autem firmasti cor tuum, et expandisti ad eum manus tuas. Firmasti cor tuum, ait: non ut satisfaceres Deo per penitentiam, ut auferret plagam hanc pessimam in tuis carnibus seuientem. Expandisti  ad eum manus tuas: id est, falsa operum merita, ore uaniloquo dilatasti: quia multis locis, nomine manuum, opera designantur.

Si iniquitatem que est in manu tua, abstuleris a te, et non manserit in tabernaculo tuo iniustitia. Cum exprobratione arguit Iob, dicens: Si iniquitas que est in manu operis tui, et iniustitia in tabernaculo cordis tui non manserit.

Tunc leuare poteris faciem tuam absque macula, et eris stabilis, et non timebis. Sanctam uidelicet possidens conscientiam, et liberam ad deprecandum Deum erigens faciem tuam. Cain enim fratricida in terra Naid habitauit, id est, instabilis factus est. Ne ergo et Iob huiusmodi supplicium, super morte sua  perpetuum timorem incurreret, Sophar hortatur eum, dicens: Si hec feceris, que supra diximus, eris stabilis. Hoc sane sciendum, quia est commotio in qua peccator permanens in facinoribus suis, ante faciem non consistit. Facies tua tamquam aqua pura, et spoliaberis sorde, et non timebis. Qui est sincere et purificate mentis, et mundus ab omni sorde, pertimet uitia: quibus uelut exuuiis exspoliatus, tamquam e tenebris eductus fulgebit. Homo faciem mentis sue candoris puritate preferens radiantem populum significat Iudeorum, qui Christum patrem quodam modo suum occidit.

Miserie quoque obliuisceris, et quasi aquarum que preterierint, non recordaberis. In transitu itaque aquarum, Sophar hoc uult intelligere; quod tam  cito possint discedere ab eo dolores, si tamen Iob se emendare uoluerit; quemadmodum aque intra momentum ad loca alia dilabuntur, et ita omnino abstergi ab eo posse plage huius miseriam: ut prorsus tenui memoria recordetur eius, quasi que non fuerit.

Et quasi meridianus fulgor consurget tibi ad uesperam. Et cum te consumptum putaueris, orieris ut Lucifer. Spiritualiter sic intelligi potest: consurget tibi ad uesperam, id est, in consummatione laborum malorum tuorum, consolatio sol iustitie tibi Christus adueniet: siue post mortem resurgens in gloriam. Item aliter, etiam in hoc interitu tuo quo quotidie tanta putredine contabescis, et defluis, ut iam omnino consumptum te arbitreris: si feceris,  que iam dixi, ex nichilo omnino penitusque consumpto, repente orieris ut Lucifer; qui per occultas cursus sui metas polum circuiens, post biennium in ipsius aurore rutilo dicitur apparere. Ita ergo et tibi post noctem, et tenebras densiores diutine tentationis istius: si culpas tuas cognoueris, poterit euenire.

Et habebis fiduciam proposita tibi spe, et defossus securus dormies. Requiesces, et non erit qui te exterreat. Et deprecabuntur faciem tuam plurimi. Habebis hanc fiduciam, ut defossus in morte, certusque de resurrectione effectus, securus dormias, requiescas in inferno, in spe certe spei constitutus, et non erit illic ullus tortor aduersarius inimicus, qui te exterreat, et tibi penas infernales infligat, sed potius quicumque  sunt, preces tibi supplices fundent, ut eis tartarei cruciatus tui orationibus temperentur.

Oculi autem impiorum deficient, et effugium peribit ab eis, et spes illorum abominatio anime. Id est, exspectatio hominum impiorum hoc fine concludetur: ut in tempore aliene glorie, ipsi non absolutione, sed abominatione digni inueniantur.



CAPUT XII.

Respondens autem Iob, dixit: Ergo uos estis soli homines, et uobiscum morietur sapientia? Et mihi est cor sicut et uobis: nec inferior uestri sum. Quis enim hec que nostis ignorat? Qui deridetur ab amico suo sicut ego, inuocabit Deum, et exaudiet eum. Deridetur  enim iusti simplicitas. Hoc est dicere, quid uos tantum dicitis sapientes, et putatis quod post uos nullus erit sapiens?

Lampas contempta apud cogitationes diuitum parata ad tempus statutum. Abundant tabernacula predonum, et audacter prouocant Deum, cum ipse dederit omnia in manus eorum. Lampadem se contemptam a diuitibus dicit: utique superbos eos denotans, eo quod despicerent eum afflictum cruciatibus, et despectione propinquorum; qui tamen magne fidei, et bonorum operum oleo intrinsecus fulgebat. Siue etiam lampas contempta a diuitibus, Christus a Iudeis, qui surgens a mortuis splendore gratie sue illuminauit uniuersum mundum. Diuites uero ideo Iudei dicti sunt, quia acceperunt eloquia Dei.

 Nimirum interroga iumenta, et docebunt te, et uolatilia celi, et indicabunt tibi. Loquere terre, et respondebit tibi, et narrabunt pisces maris. Quis ignorat quod omnia hec manus Domini fecerit? In cuius manu anima omnis uiuentis, et spiritus uniuerse carnis hominis. Nonne auris uerba diiudicat, et fauces comedentis saporem? In antiquis est sapientia, et in multo tempore prudentia. Apud ipsum est sapientia, et fortitudo, et ipse habet consilium, et intelligentiam. Quod omnia ad Dei prouidentiam et gubernationem pertineant, etiam que irrationabilia atque insensibilia sunt, quadam ratione ueritatis interrogata respondent. Secundum mysticum intellectum possunt homines inconditi, et irrationabiles moribus, iumenta intelligi. uolatilia uero intelliguntur demones,  siue leues, et elati homines ac superbi: aut certe astrologi. Terra uoluptuosi homines, et carnales, qui terrena sapiunt. Pisces, philosophi, et eorum similes, qui de rebus mundi, et eius qualitatibus inquirendis nimii sunt. Aliter: Iumenta, equi boni sunt, que animalia in hereditate Domini habitabunt: quibus pluuia uoluntaria Euangelii ab incredulis segregata est. uolucres uero sunt qui sursum corda habent, et celestia concupiscunt; uel qui obuiam Christo in ere ex mortuis ituri sunt: caro sanctorum rectissime intelligitur, que regnante Domino, exsultabit. Pisces uero qui inter fluctus mundi istius tempestatesque natantes, tuta sibi loca eternitatis et quieta prospiciunt. uel illi pisces intelligendi sunt, qui per aquam uitam accipiunt; qui  confestim de fonte baptismi migrant ad Christum, siue ad Deum, ut alii dicunt.

Si destruxerit, nemo est qui edificet. Manifestum est quidquid sapientie sue iudicio dissipare uoluerit, ac destruere: nemo poterit fortitudini illius uelut potens resistere. Sicut destruxit turrem, et regna multarum gentium, uel etiam Ierusalem, ubi precepta ipsa legalia tamquam lapides scripti sunt, sub presentia gratie sue dissoluenda esse prenuntiauit. Sic itaque, et secundum Iob prophetationem, paries inimicitiarum, lex utique preceptorum, per Christum destructa est; ut duos conderet in semetipso in unum nouum hominem pacem faciens. Destruxit atque reserauit Deus Christus claustra  inferni, et diabolum habentem potestatem mortis, regno dominationis deposuit. Destruxit Deus Christus igitur mortem, dum ipsam ut in ea mori dignaretur, suscepit, et dum in cruce destruxit corpus peccati, ueterem hominem nostrum illic interficientem peremit: ut uiam nobis in eternum restitueret. Sic itaque destruxit mortem, et illuminauit uitam: persequentium Ecclesiam destruxit consilia, molientium ut nomen eius effoderent de sub celo, Iudei scilicet et gentes. Destruxit dogmata, et diuersos errores hereticorum ab Ecclesia: indissolubili recte fidei edificio: de quibus Salomon: Ciuitates fortium ascendit sapiens, et destruxit munitiones eius. Destruxit et omnem cultum idolorum.

Si incluserit hominem, nullus est qui aperiat.  Inclusit Deus Ne in diluuio: Lot in Segor: Ionam in uentre ceti: Ieremiam et Baruch ne inuenirentur. Includit, et illos de quibus dicitur: Immittet angelum suum in circuitu timentium eum, et eripiet eos. Siue sub sententia mortis iudicio Dei positum hominem quis potest reuocare? Inclusus est Pharao in mediis aquis: inclusi sunt Dathan et Abiron uiui in inferno: populus Isrel in eremo per quadraginta annos inclusus est. Includit Deus hominem tribulationibus excoquendum: aut certe correptionibus flagellandum peccatorem cingit ut emendet. Quis est qui copiam declinandi ueluti quemdam aditum aperiat, ut euadat: sicut ipse Iob, qui ait: Conclusit me Deus apud iniquum, et manibus impiorum tradidit me. Potest  homo hoc loco diabolus intelligi: qui cum inclusus fuerit in inferno, nec se ipse liberauit, qui se contra Deum fortissimum detestabiliter arbitratur.

Si continuerit aquas, omnia siccabuntur, et si emiserit eas, subuertent terram. Quod factum sub Ne, secundum Scripturarum fidem, minime dubitamus. Modo uero spiritualiter aque doctrinarum in Iudeorum populis continentur, ut sint eis legis flumina in desertum, et exitus aquarum in sitim: et habeant ut iste aque terrenas cupiditates atque luxurias, et disperdantur ac demoliantur, in terra Ecclesie rationabilis relicta imagine terreni hominis, in spiritualem uitam se conuertendo proficiant.

Apud ipsum est fortitudo, et sapientia. Hoc est, Filius cum Patre, et Spiritus sanctus.

 Ipse nouit, et decipientem, et eum qui decipitur. Nouerat Balaam, Achab, Aenam falsum surrecturum prophetam: Aenam nouit, sed per hec meritum populi peccatoris ostendit: ut in perditionem eius falsa uaticinando denuntiet, et hi qui nolunt audire Deum et prophetas uera dicentes, pseudoprophetarum falsis uaticinationibus illudantur. Filii quoque Isrel, sicut in libro Iudicum legimus, equissimo Dei iudicio decepti sunt. Et cum iuxta causa propter uxorem Leuitis contra Beniaminitas congregati fuissent, ut scelus adulterii puniretur: in ipsis prius est sacrilegii crimen uindicatum, quia prius ipsi emendari debuerant: uel certe eos, qui idola in iniuriam Dei adorabant, interimere: quibus maius fuit fratris iniuria  quam Dei, et ob id prius in illis uindicatum est. Nouit autem Dominus et decipientem et deceptum per prescientiam, quod etiam de Abel, et Cain, et Dalila, et Samson, qui gratiam Spiritus sancti in septem crinibus mystice possidebat, intelligi potest. Nouerat utique hec omnia Deus antequam fierent, prescius futurorum; sed permisit ut homo, qui libero utebatur arbitrio, precepto Dei inobediens, insuper, et Deum posse se fieri credens, per iustitiam Dei penam inobedientie dignissime sustineret. Ili omnes typum Christi habuerunt. In Samson uero qui leonem tenuit et occidit, et in ore mortui leonis fauum mellis inuenit: significatum est, quod in superbis, in quorum ore putor fuerat blasphemie, esset postmodum dulcedo laudis et gratie Dei. Et  ut ille Samson sitiens de molari dente asini, inuocato Deo, aquam eduxit ut biberet: ita et Christus de immundo et duro gentium populo fide credentium tamquam refrigerii populo saturatus est. Maxilla quoque eiusdem asini de cuius molari aque copiose effluxerant, occidit mille uiros. In maxillis, et dentibus, oris eloquium intelligitur. Doctrina igitur eorum, qui ex gentibus crediderunt, perfecto quodam numero finitur. Samson uero hostes suos atque aduersarios tribus modis interfecit, et occidit: dum alii non credendo pereunt: alii uero credendo fidei, moriuntur peccato. Opus hoc maxille eleuatio appellatur. Ita enim doctrina, et predicatio Euangelii magnificata est super omnem terram, ut eam omnes gentes ubique eleuatam mirentur. In illis ergo uulpibus  figuratum est: ut per dolosos et sane fidei inimicos, quorum principatus in caudis est, pars post tergum relicta, pars circa fructus Christo aduersantium uastaretur.

Adducit consiliarios in stultum finem, et iudices in stuporem. Ut fecit contra Aegyptiorum magos, qui dicebant Pharaoni, regem Chaldeorum non esse uenturum ad uastandam Aegyptum, siue ipsum Nabuchodonosor in amentiam uertens, uel Balthasar timore concutiens.

Balteum regum dissoluit, et precingit fune renes eorum. In balteo regnantis gloria intelligitur: in fune, ignominia regno depositi: sicut Sedechie, et Manasse contigit, Deo iubente. Siue populum Iudeorum, qui per infidelitatem suam, a Christi regno  distinctus est. Sed et nunc renati in Christo reges, sunt omnes in adoptionem filiorum eterni regis uocati. uere ab illa honoris sublimitate merito distinguuntur, quicumque ea que penitentie finibus digna sunt, perpetrarunt. Sicut ait propheta: Pro zona reste cingeris.

Ducit sacerdotes inglorios. Ut filios Heli, uel plures alios eiusdem gentis.

Et optimates supplantat. Non dolo supplantat Deus, in quo non est iniquitas, sed hoc modo dicitur supplantare, dum iniustum amouet, et iniquum: et in locum quem tenere uidetur quisque indignus, bonum hominem, et iustum substituit, ut Dauid in locum Saulis.

 Commutans labium ueraclum, et doctrinam senum auferens. Effundit despectionem super principes, et eos qui oppressi fuerant releuat. Cum propter peccata remotis promissionibus, eterne gehenne flammas adoptatis dare compellitur.

Qui reuelat profunda de tenebris, et producit in lucem umbram mortis. Qui multiplicat gentes, et perdit eas, et subuersas in integrum restituit. Qui immutat cor principum populi terre, et decipit eos, ut frustra incedant per inuium. Palpabunt quasi in tenebris, et non in luce, et errare eos faciet quasi ebrios. Umbra mortis ipse diabolus est: qui non protegit homines, sed premit in mortem: hic producitur in lucem, quando ab anima fideli separatur.



CAPUT XIII.

 Ecce omnia hec uidit oculus meus, et audiuit auris mea, et intellexi singula. Secundum scientiam uestram, et ego noui: nec inferior uestri sum. Sed tamen ad Omnipotentem loquar, et disputare cum Deo cupio: prius uos ostendens fabricatores mendacii, et cultores peruersorum dogmatum. Atque utinam taceretis, ut putaremini esse sapientes. Audite ergo correctiones meas, et iudicium labiorum meorum attendite. Numquid Deus indiget uestro mendacio: ut pro illo loquamini dolos? Numquid faciem eius accipitis, et pro Deo iudicare nitimini? Aut placebit ei quem celare nichil potest? Aut decipietur, ut homo, uestris fraudulentiis? Doli erant in illis, quia sub uerbis consolatoriis inimico eum corde pulsabant.

 Ipse uos arguet, quoniam in abscondito faciem eius accipitis. Statim ut se commouerit, turbabit uos, et terror eius irruet super uos. Memoria uestra comparabitur cineri, et redigentur in lutum ceruices uestre. Tacete paulisper, ut loquar quodcumque mihi mens suggesserit. Ut a Deo arguamini, digni estis: abscondite, id est, quasi eo ignorante, personam eius in uobis ad me damnandum suscipitis: tamquam eum latere possit aliquid, ut ita ei subrepere uelitis.

Quare lacero carnes meas dentibus meis. Torquentibus eum nimiis cruciatibus, manus uel labia sua dentibus lacerabat.

Et animam meam porto in manibus meis. Etiam si occiderit me: in ipso sperabo. uerumtamen uias meas in conspectu eius arguam, et ipse erit saluator meus.  Non enim ueniet in conspectu eius omnis hypocrita. Audite sermonem meum, et enigmata percipite auribus uestris. Si fuero iudicatus, scio quod iustus inueniar. Quis est qui iudicetur mecum? ueniat. Quare tacens consummor? Duo tantum ne facias mihi, et tunc a facie tua non abscondar. Manuum tuam longe fac a me, et formido tua me non terreat. uoca me, et ego respondebo tibi: aut certe loquar, et tu responde mihi. Quantas habeo iniquitates et peccata. Ipsam uitam suam, que solet anime uocabulo dici, portare se ait in manibus suis: hoc est iam nunc in tormentis deficiente anima et exeunte, uelut efferendam porto in manibus.

Scelera mea, et delicta mea ostende mihi. Ut scire possim, quam ob causam ita me crucias.

 Cur faciem tuam abscondis, et arbitraris me inimicum tuum? Contra folium quod uento rapitur, ostendis potentiam tuam, et stipulam siccam persequeris. Scribis enim contra me amaritudines, et consumere me uis peccatis adolescentie mee. Posuisti in neruo pedem meum, et obseruasti omnes semitas meas, et uestigia pedum meorum considerasti. Qui quasi putredo consumendus sum, et quasi uestimentum quod comeditur a tinea. Dum ita puniri me permittis, quem uelut inimicum existimas, dolet mihi eo quod ipse optime noueris, quia illi potius qui tibi restiterit, noceatur.



CAPUT XIu.

Homo natus est de muliere, breui uiuens tempore: repletur multis miseriis. Qui quasi flos egreditur, et  conteritur, et fugit uelut umbra, et numquam in eodem statu permanet. In flore hoc loco fragilitatem humani generis intelligamus, non fragrantem odoris pulchritudinem, et decorem.

Et dignum ducis super huiuscemodi aperire oculos tuos, et adducere eum tecum in iudicium. Quis potest facere mundum de immundo conceptum semine? Nonne tu qui solus es? Breues dies hominis sunt, numerus mensium eius apud te est. Constituisti terminos eius, qui preteriri non poterunt. Hoc est dignum ducis, ut propter humanum genus, Unigenitum tuum hominem nasci uelis. Siue aliter: me quoque permittis fabulari tecum, et euoluere miserias meas.

Recede ergo paululum ab eo, ut quiescat, donec optata ueniat, et sicut mercenarii dies eius. Hoc est,  amoue a me flagellum tuum, neque me diutius permittas taliter tentari.

Lignum habet spem. Si precisum fuerit, rursum uirescit, et rami eius pullulant. Si senuerit in terra radix eius, et in puluere emortuus fuerit truncus illius, ad odorem aque germinabit, et faciet comam, quasi cum primum plantatum est. Rationabile lignum credendum est, de quo dicitur: Est enim arbori spes. Hoc itaque lignum precisum fuit per inobedientiam: quando habitabat in medio lignorum paradisi, priusquam Dei sententia moreretur, a quo in baptismate uetustas preciditur, ut in Iesu Christi noui hominis uita, per resurrectionem fidei reuiuiscat, et rami eius uirtutibus pullulent: id est, opera eius sancte uiuendo proficiant.

 Homo uero cum mortuus fuerit, et nudatus atque consumptus: ubi queso est? Homo autem non habens spem in Christo, sicut gentes que ignorant Deum, cum mortuus fuerit, non renatus per baptismum, uita etiam destitutus ac presenti delectatione nudatus, sine dubio sententiam eterne damnationis excipiet.

Quomodo si recedant aque de mari, et fluuius uacuefactus arescat: sic homo cum dormierit, non resurget. Donec atteratur celum, non euigilabit: nec consurget de somno suo. Quis mihi hoc tribuat, ut in inferno protegas me, et abscondas me, donec pertranseat furor tuus: et constituas mihi tempus, in quo recorderis mei? Putasne mortuus homo rursum uiuet?  Cunctis diebus quibus nunc milito: exspecto donec ueniat immutatio mea. Si fieri potest ait, ut aque salutarium preceptorum Dei, de sanctarum Scripturarum mari desinant recedere, cui perenni abundantia non deficiunt: et si potest fieri ut fluuius sacri baptismatis, quadam inopia diuine misericordie exsiccetur, et non plenus sit gratia Dei, sancti quoque Spiritus donis non redundet: ita poterit fieri, ut homo cum mortuus fuerit, non resurgat.

uocabis me, et ego respondebo tibi. Operi manuum tuarum porriges dexteram. uocabuntur omnes mortui in nouissimo seculorum, et in uoce archangeli, atque in tuba Dei de tumulis excitabuntur: respondebuntque uniuersi hoc modo cum ad uerbum maiestatis eius atque potentie, cineres ac fauille  humanorum corporum uiuificabuntur, et exsurgent ex mortuis incorrupti.

Tu quidem gressus meos dinumerasti: sed parce peccatis meis. Cogitationes et opera iuuentutis mee.

Signasti quasi in sacculo delicta mea, sed curasti iniquitatem meam. Saccus, significatiuo nomine, quasi tota massa peccatrix generationis Ade dictus uideri potest: in quo, quasi sub signaculo imaginis eius, genuit Adam ad imaginem, et similitudinem suam, totam sobolem illius in ipso preuaricatricem effectam: quam per multa secula Deus clausam tenuit sub peccato, et tamen in nouissimis seculorum temporibus, uulnera delictorum sua redemptione curauit. Si autem de semetipso Iob hoc dixisse uidetur, ut arbitror, iste est intellectus: Si qua  igitur, ait, ad Deum per totum seculum uite mee peccata commisi, in unum omnia per diuersa temporum spatia congregasti, ut secundum rigorem iustitie tue pro cunctis simul mihi retribueres.

Mons cadens defluit, et saxum transfertur de loco suo. Lapides excauant aque, et alluuione paulatim terra consumitur, et homines ergo similiter perdes. Montem ergo istum diabolum, siue superbie hominem sentire debemus, qui contra Deum, ut mons elatione mentis tumescit, et ita se erigendo, cadit in preceps, ut defluat, et solutus in puluerem ad nichilum deducitur. Saxo uero illos assimilari puto, qui cum in nature bono debuerant tamquam lapides soli simili fortitudine permanere, commutati sunt uoluntate propria in stoliditatem quamdam ac  duritiam cordis, et ideo detestationis sue habitaculo quod se habere quasi de suis meritis presumebant, deiiciendi sunt ad digna sibi loca. Aque autem iste que semper inferiora petunt, per quas etiam quondam uenit interitus, aduersarias significant potestates, et procellas ac turbines mundi. He ergo aque, inquam, eos homines qui sibi fortissimi ac solidi sunt de se presumentes, et confidentes in uirtute sua, unde, et lapidibus comparantur, indesinenti lapsu atterunt. Terram uero illos esse existimo, qui tentationes, et pericula non auferentes, se dimittunt labefactari. Homines ergo similiter perdes: id est, sanctos tuos, qui imaginem tuam in se custodiunt.

 Roborasti eum paululum, ut in perpetuum transiret. Hoc est, in uita ista non permisisti sanctos tuos tentationibus superari.

Immutabis faciem eius, et emittes eum. Id est, cum mortale hoc immortalitatem induerit, et incorruptionem. Siue aliter, faciem animam intelligimus, que cum naturalem receperit serenitatem, contemplatur gloriam diuine maiestatis, que cum corpore suo simul fuerit gratulata: nulla perturbatione cuiuslibet uitii sauciabitur.

Siue nobiles fuerint filii eius, siue ignobiles, non intelliget. Hoc est, non filii carnis, sed filii mentis: id est, opera uirtutum. Non intelligunt ergo sancti in hac uita ante iudicii diem, quales pro certo filios habeant: utrum Deo placentes, an non placentes.  Roborasti eum paululum, ut in perpetuum transiret, secundum formam serui quam assumpsit. Hec Christo Deo non aptari posse arbitror. Nam cum ex ea parte qua homo est, infirmaretur proximus passioni, euangelista ait: Apparuit autem angelus Domini de celo confortans eum. Hic ergo ad breue tempus administrata redemptione nostra in perpetuum illud seculum celos penetrans transiuit. Immutabis faciem eius: hoc est, cum totus homo in Deum transiit: salua tamen utriusque substantie proprietate in unitate persone.

Attamen caro eius dum uiuet, dolebit, et anima illius super semetipso lugebit. Ita ueram carnem Saluator noster assumpsit, ut potuerit dolorem sentire. uel anima eius doluit, cum ait: Tristis est anima  mea usque ad mortem. Siue Ecclesia, que caro eius est, dolet cum pressuris premitur seculi: quia ipsa Ecclesia filia est in eo, qui per fidem baptismi initiatur in Christo. Et rursum mater est, cum ille qui membris Christi incorporatus est, suscipit ministerium baptizandi.



CAPUT Xu.

Respondens autem Eliphaz Themanites dixit: Numquid sapiens respondebit, quasi in uentum loquens. Hoc sensu uidetur cepisse: quisquam ne sapiens, et discipline philosophice studiosus, ita furore rapitur, atque insania possidetur, ut sine ullo timoris Dei uel religionis intuitu, sic loquatur, ut aure flatui simile sit, uentoque quod liquitur. Ob hoc igitur Eliphaz sanctum Iob ueluti spiritu superbie  uentoque timidum redarguere ausus est.

Et implebit ardore stomachum suum. Nomine ardoris, exanhelantem felle iracundie animum eius uoluit indicare, qui aduersum Deum tamquam cequalem sibi irasci presumpserit. Alia interpretatio ita habet: Et implebit dolore uentrem suum. uentrem capacem quemdam sinum anime dictum intelligamus: quia quemadmodum receptaculum aliquod est corporis quo uiscerum uitalia continentur, et hoc uentris nomine appellamus: ita uirtutem quamdam exercitationibus anime capabilem illa translatione per demutationem nominis dixit, que eo modo cogitationibus repleatur, quo uenter hominis escis repletur. Increpatur ergo Iob ab Eliphaz,  quod huiusmodi uentrem dolore repleuerit, id est, ea cogitet que animam eius discrucient, uel unde dolores corporis merito patiatur.

Arguis uerbis eum qui non est equalis tibi, et loqueris quod tibi non expedit. Quem ita dicendo, uelut rebellem Deoque contrarium notat. Ob hoc forsitan, quia in precedenti sermone dixerit Iob ad Deum inter cetera: Et arbitraris me inimicum tuum.

Quantum in te est, euacuasti timorem; et tulisti preces coram Deo. Tam elatus, inquit, effectus es, ut timore diuino omnino sis uacuus, et Deum iam nec deprecari digneris: propter quod ait: et tulisti preces coram Deo, id est, quasi tibi non necessarias a te abstulisti.

 Docuit enim iniquitas tua os tuum: et imitaris linguam blasphemantium. Malum igitur mentis tue, os tuum didicit loqui, et idcirco imitator et discipulus es illorum, qui linguam ad blasphemandum Deum semper habent paratam.

Condemnabit te os tuum, et non ego, et labia tua respondebunt tibi. Id est, merita sermonum tuorum recipies.

Numquid primus homo tu natus es, et ante omnes colles formatus? Ergo antequam generatio humana existeret, esse cepisti, donans tibi plurimum, quod pre ceteris hominibus sapias: ubi sermone subsannatorio potuit primum Adam dixisse: quem utique sapientissimum a Deo nouimus factum. Ita ergo in sanctum Iob inuehitur, ut diceret: numquid  tu ante patrem humani generis, et ante conditionem angelorum esse cepisti?

Numquid consilium Dei audisti, et inferior te erit eius sapientia? Subinde nimium, et iactantem arguit uero Deo placentem, et uehementer increpat, dicens: quod non solum nosse putet Dei consilium: uerum etiam, et inferior sit illo eius sapientia. Apparet ergo plenum liuore animum, exprobrationum iacula in hominem iustum sine causa dirigere, ut conuiciis obrueret innocentem.

Quid nosti quod ignoremus? Quid intelligis quod nesciamus? Plurimum: plane in primis ipsum Deum magis nouerat, deinde reuelanda in Christo mysteria spiritu peruidebat.

Et senes, et antiqui sunt in nobis multo uetustiores  quam patres tui. Senes, et antiqui nobiscum positi, qui iam ipsa longeuitate plurimum eruditionis atque scientie consecuti sunt: nichil temere contra Deum, ut tu facis, dicere presumpserunt.

Numquid grande est, ut consoletur te Deus? Sed uerba tua praua hoc prohibent. Manifestum nec grande est omnipotenti, nec difficile misericordie Dei, hominem consolari: ut inuocantem exaudiat, et a pressura tribulationis eripiat; sed tu blasphemias ructando, exacerbas magis Deum in penam tuam, quem poteras humilitate, et satisfactione placare.

Quid te eleuat cor tuum, et quasi magna cogitans, attonitos habes oculos? Quid tumet contra Deum spiritus tuus, ut proferas de ore tuo huiuscemodi sermones?  Quid est homo, et immaculatus sit, ut iustus appareat natus de muliere? Ecce inter sanctos eius nemo immutabilis, et celi non sunt mundi in conspectu eius: quanto magis abominabilis, et inutilis homo, qui bibit quasi aquam iniquitatem? Cor, oculi, spiritus, totam hominis animam significant, sed in corde hominis sapientiam cognoscamus. In oculis, perspicuitatem intelligentie. In spiritu uero illius anime motum, quo cogitationibus incessabiliter agitur ad quecumque facienda. In eleuatione ergo cordis, et attonitis oculis, tumore etiam spiritus: superbum ualde contra Deum, et inflatum nimium sanctum Iob Eliphaz amicus eius exprobrat. Illis etenim sermonibus offensus fuerat, quos beatus Iob ad Deum superius narrauit. Si iudicatus fuero, scio  quod iustus inueniar, et contra isto sermone loquitur: Quid est homo ut immaculatus appareat?

Ostendam tibi, audi me, quod uidi narrabo tibi. Expertam rem loquor, quam cognouisse, et uidisse me noueris.

Sapientes confitentur, et non abscondunt patres suos. Ita uult eum diuersis modis atque exemplis, quasi ad penitentiam coarctare atque constringere, ut confiteatur plagam illam penarum quam sustinebat ob merita sustinere. uel ita: non defendendo seipsos, suosque patres similes sui, uel quos imitando parentes habere ceperunt; peccata sua siue parentum non cooperiunt, nec abscondunt. Siue non celant patres suos, id est, seniores, uel sacerdotes suos, quibus peccata salubre est confiteri.

 Quibus solis data est terra, et non transibit alienus per eos. Frequenter Deus propter peccata tradit terram iniquorum aliis gentibus. De conuersationis igitur introitu, et ingressu Sophar ad Iob loquitur: In amaritudine sua uadent et uenient super eum horribiles, id est, quasi iracundia fellium commoti, et ueneno inuidie in amaritudinem furoremque conuersi: circa te, inquit, iugiter morabuntur. Siue moraliter. Sapientes illi in Christo sunt, et in seculo stulti, qui satisfactione penitentie, peccata sua uel errores hereseos conuertendo se ad Deum fideliter confitentur, et auctores uel criminum suorum, uel dogmatum manifestant, ut terram corporis sui soli possideant: id est, non ei uitia, uel hostiles nequitie dominentur. Alienusque per eum non transeat, id  est, diabolus in eum non habeat potestatem. Qui uere alienus dicendus est, quia se a Deo, et angelorum consortio fecit alienum.

Cunctis diebus suis impius superbit, et numerus annorum incertus est tyrannidis eius. In personam quidem Iob hec Eliphaz uidetur inuehere, que usque ad calcem sermonis huius perduxit. Ego uero existimo quod afflatus spiritu prophetie, cuncta hec in quemlibet impium, siue in ipsum diabolum, uel eius socios dixerit.

Sonitus terroris semper in auribus illius. Sicut Aegyptii passi sunt.

Et cum pax sit, ille semper insidias suspicatur. Perseuerat impius in scelere semper de conscientie  malo: nouit enim secundum iustum iudicium Dei, que impiis retributio sit separata.

Non credit quod reuerti possit de tenebris ad lucem. Frustra errore deceptus, quod aliquo pretio redimendus sit. Hic impius in profundum peccatorum deueniens, uitam se posse consequi desperauit. Et idcirco non credit quod reuerti possit ad penitentie lucem de tenebris peccatorum. Huius autem diffidentie causam enarrat, dicens:

Circumspectans undique gladium. Id est, hinc inde: siue prestolans mortem. Diximus, diabolum in escam datum spirituum immundorum, quia eius malitia uiuunt: uultures uero homines peccatores, et immundi intelliguntur. Cum ergo hi conuersi fuerint, tunc inimicum deuorantem se, uersa uice habebunt  in escam, quia ipse est draco qui datus est a Deo in escam populis Aethiopum, qui quondam propter nigredinem peccatorum Aethiopes, nunc autem per fidem lux facti in Domino. Hunc impium siue draconem consumunt ac deuorant: dum omne corpus eius, qui sunt utique peccatores, per fidem intromittunt in corpus, id est, in Ecclesiam: secundum hoc, quod dictum est Petro: Surge, occide, et manduca. Hinc etiam Moyses filios Isrel uitulum comminutum bibere compulit, ut sicut ab eo fuerant absorpti in errore: ita illi in corpore populi Dei relicto errore transirent.

Cum se mouerit ad querendum panem, nouit quod paratus sit in manu eius tenebrarum dies. Motus animorum est inchoatio cogitationis. Cum ergo hic  recordatus fuerit, reus sibi semper male conscius, quemadmodum possit uiuere: nichil ei occurrit aliud quam tempus illud iudicii Dei horribile, quo penas perpetuas irrogandas expauescit.

Terrebit eum tribulatio, et angustia uallabit eum, sicut regem qui preparatur ad prelium. Antequam dies predictus adueniat, malo formidinis cruciabitur; pressuris quoque, et angustiis septus undique coarctabitur, ueluti rex profecturus ad prelium. Sub nomine regis impium hominem, siue diabolum significari existimo, qui contra Deum bella quotidie, blasphemias contentionesque, siue pugnas parat uitiorum.

Tetendit enim aduersus Deum manum suam, et contra omnipotentem roboratus est. In elatione, siue  expansione manus, resistentem Deo demonstrat, quemque mentis etiam tumide contumacia robustum dicit.

Cucurrit aduersus eum erecto collo. Abruptam ac precipitem superbi indicat mentem: quia contra Deum possessus insanus in audacia resistendo, non lentis gressibus processit.

Et pingui ceruice armatus est. Pinguedinem nominando ceruicis, superabundantem, et quasi nimium effluentem superbiam indicauit. Quemadmodum propheta ait, cum de eadem hominum superbia loquitur, dicens: Prodiuit quasi ex adipe iniquitas eorum, hoc testimonium noua editio apertius dicit: Processerunt a pinguedine oculi eorum: id est, sensus siue  cogitationes nimium superborum, in blasphemiam proruperunt.

Operuit faciem eius crassitudo. Facies plerumque ipsa mens anime intelligitur, ut ait Apostolus: Nos autem reuelata facie gloriam Domini speculamur. Hanc diabolus siue impius homo sanctitate seu humilitate, serenam non habet, siue perspicuam, sed crassitudine opertam superbie, que ceco corde sit, et obtuso. Alia editio: Operuit faciem eius tamquam in adipe suo; tamquam diceret: superbia uidelicet atra, auctor omnium uitiorum: non tenui, et perlucida humilitatis uirtute uelut pretioso amictu se uestiuit, sed de seipsa fecit ei quodammodo derisum, et uestimentum obscurum, quo superbiam crassa cecitate cordis obtunderet.

 Et de lateribus eius aruina dependet. Possunt latera eius, ministri siue sodales intelligi, qui eius similes exstiterunt. Non absurde etiam aures intelliguntur, que utique in audientia impinguantur: unde nimia surditas contumacibus generatur, secundum illud: Incrassatum est cor populi huius. Alia editio: Fecit capitapulum super femora. uidetur mihi iste uersiculus sensum huiuscemodi continere, quod in hoc impio increpetur, quia frenum discipline, quo ad uirtutes retineri poterat, habere noluerit, sed ad quamdam se potius dissolutionem, deposito animi rigore, deiecerit, ut quasi loro laxato ad uoluptatem, et luxuriam deduceretur.

Habitauit in ciuitatibus desolatis, et in domibus desertis, que in tumulos sunt redacte. Habitationem  ergo bestiarum, et auium immundarum spiritus immundos dicit: qui habitant in hominibus, quos Deus deseruit. Hic enim habitat in hominibus derelictis a Deo: et ob hoc sepulcra facti sunt mortuorum. Et si peccata in Scripturis mortui aliquando dicuntur, necessario peccatores, et impii tumuli sunt mortuorum. Igitur in ciuitatibus, potest generale nomen esse omnium peccatorum in domibus uero speciale uniuscuiusque peccatoris, et impii.

Non ditabitur, nec perseuerabit substantia eius. Substantia hic non rerum diuitie intelligende sunt, sed peccata: de quibus ait sanctus Spiritus in Apocalypsi Ioannis. Cecidit, cecidit Babylon ciuitas magna, et facta est habitaculum demoniorum, et custodia omnis spiritus immundi. Quod autem ait, non ditabitur:  hoc dixisse mihi uidetur, non longum tempus erit, quo uita eius in diuitiis facinorum decrassetur, cum etiam collecta uitiorum eius substantia non erit permansura.

Nec mittet in terram radicem suam. Id est, quia tamquam arbor euulsa sit moriturus: ideo in terra uiuentium stabilitatem eternam siue eorum consortium non habebit: eo quod hic prius spem uel radicem fidei non premisit: auram etiam salutis, ut sub umbra uiuat refrigerii, non habebit.

Non recedet de tenebris. Alii dixerunt, Non effugiet tenebras: id est, penas eternas subiit, et tenebras non euadet. Non recedet autem de tenebris: intelligimus  de tenebris infidelitatis. Homo hic impius ad lumen penitentie uenire detrectat.

Ramos eius arefaciet flamma. In ramis, operum malorum fructus intelligamus, sicut Salomon ait: Fructus impiorum peccata. Hos uero uelut ligna, fenum, stipulam gehenne ignis absumet.

Et auferetur spiritu oris sui ab eo. Quia ergo furor contra Deum animus eius est, quo etiam et blasphemias in eum spirare non desinit: oris sui, ait, iudicio condemnatur. Secundum antiquam ergo editionem in stirpe siue fronde, originem uite impii significari existimo, quam Spiritus Dei sententia iudicii, ut incubans uentus percutit: ut uelut arbor arefactus impius illico moriatur, et ita omnis flos honoris eius et glorie defluat.

 Non recedet frustra errore deceptus, quod aliquo pretio redimendus sit. Hoc igitur ait, putat fortassis diabolus, et homo impius cordis duritia in impietate persistens, quod Deus ei pro suis meritis non retribuat: dum Deus nequaquam ei parcit, et si uerbis hoc potentibus atque compositis ut obtineat deprecetur, cum iam secundum Dei iustum iudicium, sempiternis addictus sit cruciatibus.

Antequam dies eius impleantur, peribit. Tunc dies uniuscuiusque impleri dicitur, cum bonorum hominum ac malorum retributio uenerit. Hic ergo homo, siue diabolus, ante perspicue sententie diem, quam eis Dominus in iudicio daturus est: presciit in predestinatione [Al. prescitus peribit: sicut in, etc.].

Et manus eius arescent. Nullum utique boni operis  fructum in se habens.

Ledetur quasi uinea in primo flore botrus eius, et quasi oliua proiiciens florem suum. In botro nulli dubium, quod fructus operis intelligatur predictus. Igitur florem gaudii temporalis, ad maturitatem fructus perpetui perducere non ualebit, eo quod in spe ipsa mendacis glorie, calido uento superbie dissipabitur. Siue frigore caritatis Dei, uelut a pruina ledetur, sicut eodem sensu in sequentibus arbitror dictum. Et quasi oliua proiiciens florem suum. Oliua enim in Scripturis diuinis, et uinea, aliquando homo tantum significatur: aliquando populus seu bonus, seu malus. Quod autem dixit, uastabitur, siue euertetur, ita intelligendum, sicut in Apocalypsi habetur: Qui fecerit mandata Domini, non ledetur morte  secunda. uinea ergo, et oliua, plebs Iudeorum potest intelligi. Hec igitur uinea perdet, siue amittet fructum sanctitatis atque iustitie, qui Christum primum florem, et optimum sanctorum omnium in agro legis habere noluit. Ipse enim dicit: Ego flos campi. Sed ut infidelis atque incredula, ne illi fides Christi flagraret, proiecit eum a semetipsa: et dum proiicit extra uineam, et a se excutit uelut florem, ipsa a patriarcharum radice euulsa est, et Christo fructu nostre salutis excussa.

Congregatio enim hypocrite sterilis. Raptorem, et uiolentum simulatorem sanctum Iob his sermonibus denotat, et dicit quod, et ei non proderunt diuitie ex iniquitate collecte: ita enim aduersum Iob, et in  primo sermone locutus est, ubi etiam leoni et leene, leonumque catulo et tigri comparauit. Sed Deo magis credendum est, qui eum laudans non simulatorem effectum dixit, sed innocentem et simplicem predicauit. Quod autem ait Eliphaz.

Et ignis deuorabit tabernacula eorum, qui munera libenter accipiunt. In sanctum Iob cadere non potest. Quia ipse, ut iam dixi, secundum Dei testimonium de seipso ita locutus est: et si in manibus meis adhesit macula, cum de muneribus loqueretur. Ignem uero nominando, gehennam puto significauit, quia tabernacula, id est, corpora iniquorum sunt consumenda. De hoc igne et Sophar in consequentibus ait: Deuorabit eum, id est, impium ignis qui non succenditur.

 Concepit dolorem, et peperit iniquitatem, et uterus eius preparat dolos. Dauid quoque postmodum de huiusmodi ita dixit: Ecce parturiit iniustitiam, concepit dolorem, peperit iniquitatem. Dolor ergo est iniustitia, et iniquitas. Hoc ergo impius peperit quod conceperat, et tamen uterus cordis eius dolos preparare non desinit. Quos tunc edit, quando opera in factum procedunt. In conceptu itaque iniqua cogitatio intelligitur, sicut in partu effectus male cogitationis agnoscitur. Aduersum Iob hec uniuersa Eliphaz locutus est; sed iam superius diximus, quod subministratione prophetie per personam Iob, diabolo uel cuilibet homini impio dicta hec uideri possunt, sicut et alia que amici eius locuti sunt.



CAPUT XuI.


Respondens autem Iob, dixit: Audiui frequenter talia Consolatores onerosi omnes uos estis. Numquid habebunt finem uerba uentosa, aut aliquid tibi molestum est si loquaris? Poteram et ego similia uestri loqui. Atque utinam esset anima uestra pro anima mea! Si uos, inquit, hec que sustineo pateremini: non ita circa uos agerem, ut uos erga me agere non cessatis.

Consolarer et ego uos sermonibus, et mouerem caput meum super uos. Roborarem uos ore meo, et mouerem labia mea, quasi parcens uobis. Blandimento utique sermonum meorum uos potius cohortarer: mentes etiam uestras tribulationibus acerbis exasperatas, ne in lapsum blasphemie caderent, leui sermone  et placido sustinerem.

Sed quid agam? Si locutus fuero, non quiescet dolor meus, et si tacuero, non recedet a me. Id est, siue loquar ista nunc uobis, siue etiam taceam: hoc solum me nosse confiteor, quod incessabili dolore discrucior.

Nunc autem oppressit me dolor meus, et in nichilum redacti sunt omnes artus mei. Hoc etiam de Christo intelligendum est.

Ruge mee testimonium dicunt contra me. Contractio cutis quam, exsiccante eadem sanie, patior, quodammodo manifestatione sui dat aduersum me testimonium, et quasi loquitur, quantos dolores siue cruciatus sustineam.

 Et suscitatur falsiloquus aduersus faciem meam, contradicens mihi. Collegit furorem suum in me. Hic aut ipsum Eliphaz falsiloquum dicit, quia exprobrat sancto Iob, quod hec ob peccatorum merita sustineret, aut diabolum, qui eum dixerat peccatorem. Aliter, falsiloquus, Iudas uel populus Iudeorum intelligendi sunt, qui contra Christum falsum dederunt testimonium.

Et comminans mihi infremuit contra me dentibus suis. Ore amicorum contra sanctum Iob disputantium, diabolus minabatur: siue Iudei infremuerunt contra Saluatorem. Alia editio: Sagitte piratarum super me ceciderunt. Pirate isti diaboli sunt ministri, siue homines, siue demones: qui tunc pirate in Scripturis uocantur, quando seculum istud mare  appellatur. Sagitte uero dolores uel cruciatus intelligendi, quos patiebatur, ut ab eis transfossus blasphemia moreretur. Et ita demum aurum atque argentum sapientie eius, et scientie, uestes quoque pretiosas uirtutum, spei atque fidei in Deum, auferent ab eo, et grandi pretio comparata monilia.

Hostis meus terribilibus oculis me intuitus est. In oculis terribilibus animum sauciantis in se describit inuisibilis inimici, qui siue per uisiones nocturnas, siue per amicorum uultum terribilem, minas intenderet: sicque dum Iob amici eius sancto nefanda responderunt, nutibusque etiam cum irrisione deterrent, de Christo intelligendum.

Aperuerunt super me ora sua, et exprobrantes percusserunt maxillam meam, satiati sunt penis meis.  Igitur in maxilla, generis est nobilitas, siue honor quidam manifestus. Et sicut alii dixerunt, acriter est percussus in genis, intantum ut ab honore, et nobilitate, et diuitiis fieret alienus, quando maxillam fidei sue collidendam diabolo fortiter prebuit, quam ille perturbare cedendo conatus est, quasi quamdam ianuam diuine confessionis effringens, siue cum falsum testimonium contra Christum dixerunt, siue illud, Crucifige eum.

Conclusit me Deus apud iniquum, et manibus impiorum me tradidit. Id est, diabolo et angelis eius. Siue de Christo intelligendum, quando traditus est in manibus Iudeorum.

Ego ille quondam opulentus repente contritus sum. Tenuit ceruicem meam, confregit me, et posuit me sibi  quasi in signum. Id est, de diuite factus pauper: uel Christus, de Deo homo natus.

Circumdedit me lanceis suis: conuulnerauit lumbos meos. Non pepercit, et effudit in terra uiscera mea. Lancee hoc loco nominate, dolorum compunctiones, quas Iob patiebatur, significanter intelliguntur: siue de Christo blasphemie, quas passus est a Iudeis, intelligende sunt. Iob uero non solum deforis toto corpore computruerat, uerum etiam putoris sanie liquescebat: ita ut ipse Iob diceret, halitum meum exhorruit uxor mea. Omnia circa lumbos eius putruerunt. Siue de Christo intelligendum, conuulnerauit lumbos meos. Quia Iudei usque ad hoc persecuti sunt apostolos, qui quasi de lumbis doctrine  sue nati fuerant: ut eos uulnere infidelitatis Christum negando sauciarent: dum Petrus dicit, nescio hominem. Et tenuit ceruicem meam, siue ut alii dixerunt, tenens comam meam diuellit. Proinde nunc intelligamus quo furore diabolus ac uirtute istum uirum commouerit atque concusserit, siue confregerit, ut etiam comam capillorum eius simul apprehensam, sit conatus euellere. Siue de Christo ita intelligendum: tempore passionis ex suo permissu tenuit aduersarius, et usque ad mortis dormitationem inclinauit, quem iam uerberibus, et affixione clauorum confregerat, et signum salutis in contrariam partem posuerunt.

Conscidit me uulnere super uulnus: irruit in me quasi gigas. Dum languoribus meis atque uulneribus  adduntur plage innumerabiles, diuidor totus resolutus atque comminuor, ita ut nullum in me membrorum residuum sit, quod aliqua soliditate subsistat. De Christo etiam sic intelligendum: Cum Iudas lethali apostasie uulnere peremptus est, non pepercit: in tanta namque seuitia debacchatus est, ut scelus quod mente conceperat, etiam ore publicaret: uel super uulnera crucis clauorum uulnera addiderunt.

Saccum consui super cutem meam, et operui cinere carnem meam. Quod similiter dictum, ad humiliationem regni eius pertinere mihi uidetur. Cornu autem, regnum in Scripturis uocatur: iuxta illud, Exaltabit cornu Christi sui. Christus uero ipsam gentem de qua oriundus erat, saccum appellauit. Cinere uero operuit principes Iudeorum, cum ab  eis regnum pro negationis sacrilegio transtulit ad gentes.

Facies mea intumuit a fletu, et palpebre mee caligauerunt. Fletus siue lacryme in homine de doloribus, siue de tristitia generantur; sed lacryme aliquando per genas cum silentio defluunt: fletus uero cum habeant lacrymas, non sine uoce, et commotione corporis dantur: quem fletum Iob se habuisse testatur, qui ei de erumnis anime, penarum quoque cruciatibus nascebatur. Item aliter: Prophete, facies Dei intelliguntur eo quod sciant futura: qui cum perditionem impiorum contemplarentur in spiritu, gemitibus continuis eos fleuisse intelligamus. Oculi etiam caligauerunt Christi, dum martyres siue sancti in tentationibus titubantes conturbati sunt:  sed gratia Dei liberati in lumine permanserunt.

Hec passus sum absque iniquitate manus mee, cum haberem mundas ad Deum preces. Nullus sanctorum ita mundas atque immaculatas, absque omni uel minima labe cogitationis preces ad Deum habet, ut mediator Dei, et hominum homo iehsu Christus, qui peccatum non fecit, nec dolus inuentus est in ore eius. Quas utique preces atque orationes secundum hominem, quem assumpsit, ad Deum habere credendum est: cum secundum diuinitatem suam cum Patre ipse exaudiat. Siue sancti, qui pro nomine eius passi sunt sine iniquitate rebellionis uel criminis alicuius a persecutoribus occisi: quantum ad illos persecutores, gratis morti traditi sunt.

 Terra, ne operias sanguinem meum, neque inueniat in te locum latendi clamor meus. Totum hoc est quod dicit, ne innocentis, et bene sibi conscii meritum lateat: presertim cum insontem se mala tanta passum referat. Sanguinis uero nomine, uite istius presentis statum dicere uoluit. Hoc autem loco clamorem positum, ipsam sanctitatem eius contra penas illius reclamantem: que iniquis merito inferuntur ad uindictam, iustis autem ad probationem. Aliquando etiam in Scripturis clamor affectus animi intentus ad Deum ostenditur, uel etiam clamor iniquitatis populi, qui exspectabatur ut faceret uuas, et fecit spinas. Nec omnis iniquitas clamor dicitur, sed illa que publice fit.

Ecce enim in celo testis meus, et conscius meus in  excelsis. Quia Deus de eo testimonium perhibuit.

uerbosi amici mei. Qui uerba non ad Deum pertinentia loquitur, uerbosus uocatur: qui uero uerba Dei loquitur, uerbosus non potest iudicari.

Ad Deum stillat oculus meus. Cum lacrymis interpellat Deum.

Atque utinam sic iudicaretur uir cum Deo: quomodo iudicatur filius hominis cum collega suo. Hoc dicit: Utinam mihi esset copia cum homine disputandi, ut me innocentem probare possem. Deum autem meum nolo intrare mecum in iudicium, qui et scrutans corda, et renes Deus est: cuius iudicium falli omnino non potest: neque ipse consueuit discuti a quoquam.

Ecce enim breues anni transeunt, et semitam per  quam non reuertar, ambulo. Ita credebat, quod nec ad mortale corpus suum, nec ad tormenta corporis sui esset iterum reuersurus.



CAPUT XuII.

Spiritus meus attenuabitur, et dies mei breuiabuntur. Hoc dicit, quod in breuitate uite sue, spiritus eius sensim attenuatus defecerit.

Et solum mihi superest sepulcrum. Quia mors est finis omnium tormentorum.

Non peccaui, et in amaritudinibus moratur oculus meus. uerum est, quod Deo placitus non peccaui. Et licet possit hic locus ita intelligi, quod in Deo quidem non peccauerit, et tamen quasi in ipso peccauerit, penas blasphemantium patiatur. Et forte quoniam a Deo in presenti laudatur, non peccauerat:  sed in preteritis adolescentie temporibus peccasse non negat.

Libera me, et pone me iuxta te, et cuiusuis manus pugnet contra me. Sub scuto igitur protectionis Dei latere optat: quo munitus atque defensus, seuientem hostem non timeat.

Cor eorum longe fecisti a disciplina: propterea non exaltabuntur. Quia ad Deum hec loquitur Iob: de diabolo utique, et satellitibus eius precesserunt peccata: quippe pro quibus penam obdurationis acceperunt. Causa igitur de quibus loquimur, qua elongati sunt, ut non apprehenderent disciplinam, quia exaltationem bone nature sue debitam, uoluntate propria perdiderunt.

 Predam pollicetur sociis, et oculi filiorum eius deficient. Posuit me quasi in prouerbium uulgi, et exemplum sum coram eis. Socii siue filii diaboli, iidem sunt ministri eius: sed socii dicuntur propter contubernium conspirationis aduersus Deum. Filii propter imitationem ipsius diaboli. His igitur demonibus beatum Iob in predam dandum, pater eorum, et rebellionis caput diabolus promittebat, dum eum per tantos dolores ad blasphemiam impellendum, et a Deo ob hoc relinquendum esse credebat: siue quando eum omni gloria domus, et filiorum spoliauit.

Caligauit ad indignationem oculus meus, et membra mea quasi in nichilum redacta sunt. Iuxta illud Euangelii: Lucerna corporis tui, est oculus tuus.  Hunc igitur oculum Iob sibi caligasse conqueritur illa indignatione, qua ipsum sanctitatis sue merita conseruabant: eo quod bona conscientia, penas pateretur indebitas.

Stupebunt iusti super hoc. Admirantes de iustis Dei iudiciis, quomodo iustus, et sine crimine penis affligatur.

Et innocens contra hypocritam suscitabitur. Hypocrita est ipse diabolus, qui cum sit tenebrarum, id est, delicti inuentor, ipse recedendo a uero lumine, est tenebrosus effectus. Quasi lucifer posuit in celo sedem suam, et transfigurauit se in angelum lucis. Aut certe unumquemque amicorum suorum Iob hypocritam dixit: quia sub uerbis consolatoriis dolos eis dolose loquebantur.

 Et tenebit iustus uiam suam, et mundis manibus addet fortitudinem. In quas profecto uirtutes se magis crescere manifestat.

Igitur omnes uos conuertimini, et uenite: et non inueniam in uobis ullum sapientem. Conuertimini, ait, a prauitate sententie, qua me condemnare summo studio non desistitis. uenite: sermo inuitantis est ad melioris uite profectum: quod est, o uos hypocrite, et non ueri, nec fideles amici, ad agnitionem ueritatis accedite, quam uos habere minime noueritis.

Dies mei transierunt. Dies hi preterite felicitatis possunt intelligi, in quibus pollens uirtutibus uiuebat beatus Iob. Hos igitur dies a se non sine gemitu loquitur preterisse, quando multis miseriis  circumdatus est, et plaga intolerabili dolorem patiebatur.

Cogitationes mee dissipate sunt, torquentes cor meum. Noctem uerterunt in diem, et rursum post tenebras spero lucem. Cum in unius iugiter contemplationis intentione positus essem, et cogitationes meas haberem semper intentas ad Deum: plage huius superuenientis mihi miserie, easdem cogitationes meas a sua unica soliditate in me uideo dissipatas, et ob hoc excruciatur cor meum: eo quod earum dilaceratione torquetur, uidens me mala simplicitati mee inconuenientia sustinere.

Si sustinuero, infernus domus mea est, et in tenebris straui lectulum meum. Penis corporis cogitationumque  stimulis, sicut ait, indesinenti tempore agebatur, et idcirco penas inferorum, iam se pati clamabat. Aut forte separatio illa qua ab hominibus factus est alienus extra ciuitatem, sedens in sterquilinio, tenebre dicte sunt, quia lucem humani solatii non haberent.

Putredini dixi, pater meus es: mater mea et soror mea uermibus. Tam longo, inquit, tempore computresco, ut ipsam putredinem, et uermes nascentes in eius sanie parentes appellem: ac per hoc quemadmodum quispiam mortalium sine parentibus non potest existere: ita et ego factus sum, quasi sine putredine, et uermibus esse non possem. Qui ita in carne mea uelut in natura sua sunt: tamquam si ex eis ipse subsisterem. Cum illi in me de carnis  mee sanie potius generentur, non ego ex illis. Ubi magis mortalitatem per peccatum factam significauit: cui inest corruptio, et corruptioni putredo. Patrem uero appellauit ipsum ortum humani generis in Adam, qui corruptione factus est putrescibilis. Matrem uero naturam humanam dixit, corruptione uitiatam. Sororem uero omnem posteritatem Ade dixit, que de corruptione mortalitatis, uelut de sanie putredinis nascitur: quod et Baldad dixit: Homo putredo, et filius hominis uermis.

Ubi est ergo nunc prestolatio mea, et patientiam meam quis considerat? Quod ait, et patientiam meam quis considerat? aperte fortem se in illis cruciatibus manifestat: pro quibus quasi queritur, quod ad retributionem tanti laboris sui non potuerit peruenire.

 In profundissimum infernum descendent omnia mea. Alii dixerunt, Omnia bona mea. Bona sua dicit ad inferos descensura, quod est anima mea: uel ipse pro illis sum descensurus. uere non credimus de iustitia, quod tantus ac talis uir pro sanctis operibus suis frustrari potuerit. Quod autem ait:

Putasne saltem ibi erit requies mihi? Istud est: si in hac uita penas patior infernorum, putasne in locis penarum erit aliqua requies mihi? Hoc autem grauatus miseriis loquitur, potius quam uictus diffidentia: quia aliis locis ait ad Dominum: Scio quia in inferno protegas me: donec pertranseat furor tuus.



CAPUT XuIII.

 Respondens autem Baldad Suites, dixit: Usque ad quem finem uerba iactabis? intellige prius, et sic loquamur. Id est, quis finis erit huius uerbositatis, quasi non sit sincerus: uel solus Iob a Baldad uerbosus arguitur: uel quasi spiritu nescio quo instigatus loqui non desinat.

Quare reputati sumus ut iumenta, et sorduimus coram te? Hoc dicit, quod tamquam bruta animantia eos sanctus Iob despexerit, et uilissimos et indignissimos colloquio existimauerit: et ita iracundia possessos, ut phrenesim pati uiderentur.

Quid perdis animam meam in furore tuo? Loquendo contra diuinam iustitiam, furoris amentia concitatus, anime tue necesse est inferas mortem.

 Numquid propter te derelinquetur terra, et transferentur rupes de loco suo? Tamquam si diceret: numquid propter te mundus ad rectorem suum non pertinebit: ut si quos peccatores inuenerit, sicut et teipsum, non puniat. Terre uero et rupium nomine metaphoricos uniuersa multitudo populorum, et excelsi quique mundi et superbi, ac potentes, possunt intelligi. Possunt rupes, et anime hominum, ut terra, caro humana intelligi. Sed et angeli propter celsitudinem nature sue eminentemque honorem, rupes dici possunt.

Nonne lux impii exstinguetur: nec splendebit flamma ignis eius? Luce felicitatem presentem quam sanctus Iob gloriosus agebat, significauit, sicut et Salomon ait: Lumen uero impiorum exstinguetur.  Hanc igitur exstinctam dixit: quando Iob destitutus est omni felicitate presenti. Quod autem ait: Nec splendebit flamma ignis eius: id est, non redibit ad pristinam felicitatem.

Lux obtenebrescet in tabernaculo illius, et lucerna que super eum est, exstinguetur. Non solum, inquit, presentem felicitatem amittet, sed etiam lux recordationis Dei, que erat in tabernaculo cordis eius obtenebrabitur, ut ei Deus scilicet in memoriam non ascendat, et pro merito lucerna protectionis diuine, que super eum fuerat, exstinguetur.

Arctabuntur gressus uirtutis eius, et precipitabit eum consilium suum. Ut superbus confidens in uirtute sua recte incedere arbitratur, concludetur tribulationum angustiis, et pressuris, ut inde omnino  exire non possit.

Immisit enim in rete pedes suos, et in maculis eius ambulat. Retis nomine atque macularum eius, ineuitabile malum significatur: quod uolens quisque exuere, ipso conamine impeditur, atque implicatur ut corruat.

Tenebitur planta illius laqueo, et exardescit contra eum sitis. Laqueus hic ipse diabolus non absurde sentitur, qui ad supplantandum calcaneum, peccatores obseruat, et ipse nichilominus sitis nomine appellatur: eo quod uelut in aliquo bono estuans sitiat hominis mortem.

Abscondita est in terra pedica eius, et decipula illius super semitam. Latet illum quibus insidiis perditus siue in semetipso pedicam, qua prepedit pedes  suos, habet absconditam: id est, obligationem peccati, et in seuitia conuersationis sue, qua se recte putat incedere, erroris istius latet decipula.

Undique terrebunt eum formidines, et inuoluent pedes eius. Siue dolores. Superbus scilicet terrore uenture calamitatis semper terrebitur. Possunt etiam formidines, hoc loco non affectiones cordis intelligi: sed ipsi potius ministri diaboli. Hi igitur multis modis terrere sanctum Iob, ut eis cederet, institerunt.

Attenuetur fame robur eius, et inedia inuadat costas illius. Potest fames et ipse diabolus intelligi: qui huiusmodi famem patitur, qua numquam de necibus hominum saturetur. Siue et ipse famem patitur;  quia uerbum quod procedit de ore Dei, accipere non meretur. Et idcirco sub nomine costarum, thoracis munimenta significantur: quibus se uelut quadam obduratione construxit, ut eum cibus diuini eloquii non adeat. Siue etiam impiorum plagam describit.

Deuoret pulchritudinem cutis eius, et consumat brachia illius primogenita mors. Pulchritudinem cutis, id est, ornamenta uirtutum, et brachia, fortitudinem regni eius, confecit diabolus: qui ideo primogenita mors appellatus est: quia per ipsum primum intrauit mors in orbem terrarum, et ipse est sue mortis inuentor.

Auellatur de tabernaculo suo fiducia eius, et calcet super eum quasi rex interitus. Hunc igitur interitum  diabolum esse dixit, qui est rex super omnes filios superbie: sed super sanctum Iob, ut eum prosterneret, calcare non potuit.

Habitent in tabernaculo illius socii eius, qui non est. Socii, sodales, siue filii, ut supra dictum est, ministri diaboli sunt: qui hoc loco non esse dicitur, et cum sit nature sue proprietate subsistens, tamen non est, ut dixi: quia preuaricatione factus est alienus a Deo.

Aspergatur in tabernaculo eius sulphur. Ut fumum hic sentiat gehennarum.

Deorsum radices eius siccentur: sursum autem atteratur messis eius. Messis opera possunt intelligi, que foras atque in publicum ex interioribus erumpentia, de fidei radice consurgunt. Aliter: Deorsum  radices eius siccentur, id est, opera, que in hoc seculo perpetrauit, inueniantur mortua, mortuisque ariditate similia. Sursum autem atteratur messis eius; in futuro utique mercedem laboris sui minime consequatur.

Memoria illius pereat de terra. Id est, nichil memoria sua dignum operetur: uel etiam memoria eius pereat de terra uiuentium.

Et non celebretur nomen eius in plateis. In platea sedebant reges, inter quos optat eum famam iustitie non mereri. Platee uirtutes intelliguntur: in quibus sapientia fiducialiter agit, et circumit ciuitatem Dei Ierusalem: in qua sacramentis diuinis atque mysteriis latum est Scripturarum mandatum. uehementer igitur in his plateis ludent senes, et  anus, et infantes.

Expellet eum de luce in tenebras, et de urbe transferet eum. De hac utique luce temporaria mittetur in eternas tenebras inferorum: siue etiam de parte sortis sanctorum retrudendus in tenebras tormentorum.

Non erit semen eius, neque progenies in populo suo. Hoc dicit, quod posteritatem indignam memoria gentis sue, uel patrie derelinquat; secundum illud psalmiste: Generatio rectorum benedicetur. Talem igitur generationem in populo suo noluit procreare: unde in hac gente spirituali gloriaretur, et patria.

Nec ulle reliquie in regionibus eius. Manifestum  est, quod sancto Iob nichil remanserit. Spiritualiter autem sic intelligendum: nullas reliquias generationis sue habebit impius in futuro.

In die eius stupebunt nouissimi. Id est, in tempore damnationis eius.

Et primos inuadet horror. Id est, infimi et proceres terrebuntur: quod est, reges potentes et magni. Siue nouissimi et primi, homines et angeli: sancti quoque et peccatores non absurde intelliguntur.

Hec sunt ergo tabernacula iniqui, et iste locus eius qui ignorat Deum. Enarrantis maledictionis sententiam uidetur dare, et dicit, ubi huiusmodi superbus, scilicet, impiusque habitaturus sit: sed Iob iniquus non est, quem rectum et innocentem Deus appellat.



CAPUT XIX.

 Respondens autem Iob, dixit: Usquequo affligitis animam meam, et atteritis me sermonibus? Manifestum est, quia responsionibus amicorum suorum attritus sit, et afflictus siue fatigatus sit, et destructus.

En decies confunditis me, et non erubescitis, opprimentes me. Dies decem, pro toto tempore nominauit. Sed quomodo in breui numero, in Apocalypsi maior numerus temporis intelligitur: ita et in hac eadem summa numeri minus significatur, ut hoc solido numero, et perfecto manente, pro diuersitate locorum in Scripturis diuinis, nunc maiorem numerum, nunc minorem significari nouerimus.

Nempe et si ignoraui, mecum erit ignorantia mea. At uos contra me erigimini, et arguitis me opprobriis meis.  Putatis me, inquit, ignorare Deum, sicut et dicitis. Numquid amicos decet insultare oppressis, a quibus magis tribulantes solatia prestolantur? Non est hoc opus amicorum fidelium, sed est potius subsannatio irridentium.

Saltem nunc intelligite: quia Deus non equo iudicio afflixerit me, et flagellis suis me cinxerit. Ecce clamabo, uim patiens, et nemo audiet. uociferabor, et non est qui iudicet. Ille dicebat se inique sustinere molestias tormentorum: illi uero utpote iniquum pati suo merito loquebantur. Et putant quod in hoc articulo istius sensus errauerit, et ideo postmodum dicat ad Deum: Insipienter locutus sum, et que ultra modum excederent scientiam meam.

Semitam meam circumsepsit, et transire non possum.  Qua rectus utique atque illibatus proficiscebar ad gloriam meritorum meorum. Hanc igitur ignominiam passionis huius circumsepsit atque interclusit, ut ad illam gloriam peruenire non possim.

Et in calle meo tenebras posui. Id est, in tramite: hoc est, castigate uie mee, qua uelut per arctum et angustum certa spe ad iustum retributorem pergebam, tenebras in eo miserie huius, et calamitatis inueni.

Spoliauit me gloria mea, et abstulit coronam de capite meo. Gloria me regni priuauit: fidei quoque fiduciam abstulit: quam de ipso apice mentis mee, qui est nature rationalis caput, uelut honoris coronam detraxit.

 Destruxit me undique, et pereo, et quasi euulse arbori abstulit spem meam. Domo, regno, familia, filiis, amicis, sanitate corporis mei destitutus sum: ita his omnibus ablatis, perire me uideo cuius etiam spes uite mee uelut arbor ablata est.

Iratus est contra me furor eius, et sic me habuit quasi hostem suum. Furor Dei hoc loco potest diabolus ipse intelligi, qui beatum Iob diuersis modis, id est, blasphemiis, et carnis eius cruciatibus insectabatur.

Simul uenerunt latrones eius, et fecerunt sibi uiam per me. Furor Dei, diabolus est; latrones uero ministri eius sunt: hoc est quod ait, et fecerunt sibi uiam per me: quando eum, uel facultatibus mundi, uel sanitate corporis spoliauerunt. Unde pulchre  dictum est:

Et obsederunt in gyro tabernaculum meum. Fratres meos longe fecit a me, et noti mei quasi alieni recesserunt a me. Dereliquerunt me propinqui mei, et qui me nouerant obliti sunt mei. Inquilini domus mee, et ancille mee sicut alienum habuerunt me, et quasi peregrinus fui in oculis eorum. Seruum meum uocaui, et non respondit: ore proprio deprecabar illum. Id est, foris insidiati sunt. Siue circumdederunt in gyro tabernaculum eius: hoc est, in corpore eius tormenta posuerunt. Animam uero inclinare ad peccatum non potuerunt.

Halitum meum exhorruit uxor mea. Ita totus intrinsecus putrui, inquit, ut halitus fetorem nec uxor mea sustinere potuerit: ubi potuit fieri, quod apostema  habuerit in uisceribus, quod totum uentris eius sinum tenuerit, et inde loquendo odorem fetidum de purulentia profundi uulneris expuerit.

Et orabam filios uteri mei. Stulti quoque despiciebant me. In Scripturis diuinis, filii appellantur etiam pronepotes, et illi qui longiore serie nati sunt. Proinde quando filios uteri sui dixit, in se quasi ad fontem, et ad originem posteritatis sue respexit: unde ei cognationum familie ueluti riuuli manauerunt. Potuit et illos uteri sui filios dicere, quos doctrina sapientie sue, tamquam semine de utero cordis sui formauerat, habens in se per gratiam Dei formam gratie, et disciplinam naturalis legis in ueritate.

Et cum ab eis recessissem, detrahebant mihi. Abominati sunt me quondam consiliarii mei, et quem maxime  diligebam, auersatus est me. Hoc forte uult intelligi, se in eorum obliuionem uenisse, et ab eorum affectibus et cordibus recessisse.

Pelli mee, consumptis carnibus, adhesit os meum. Ad tantam ariditatem caro eius deuenerat, ut nichil in eo humoris remanserit, et ob hoc agglutinata quodammodo fuerit pellis eius ossibus suis: hanc infirmitatem marasmon dicunt medici.

Et derelicta sunt tantummodo labia circa dentes meos. Ad hoc enim diabolus, consumptis carnibus sancti Iob, labia eius integra dereliquit, ut haberet positus in tormentis, quibus posset facile blasphemare: quasi cordis blasphemia non sit: pro qua ipse Iob sicut pro ceteris peccatis holocausta Deo pro filiis  suis die septimo offerebat. Sed ideo diabolus linguam reseruauit, ut intelligere posset, si Iob, ob cordis simplicitatem, blasphemiam proferret in labiis.

Miseremini mei, miseremini mei, saltem uos amici mei: quia manus Domini tetigit me. Manum ergo Domini appellauit ipsam plagam quam patiebatur, que facta est Domini potestate. Tetigit, pro afflixit, intelligendum est.

Quare persequimini me sicut Deus, et carnibus meis saturamini? Fecit Deus circa me in iudicio, cui soli licet omnia in opere suo: uos quare presumitis sicut Deus, ut affligatis innoxium: quod ipsi tantum pro dispensatione sua competit, aut quasi dispensatione uestra indigeat Deus?

Quis mihi tribuat, ut scribantur sermones mei? Quis mihi det, ut exarentur in libro stylo ferreo, et plumbi  lamina, uel celle sculpantur in silice? Quoniam a nullo homine potuit inuenire solatium, conuertit se ad Deum, et resurrectionem futuram prophetat in spiritu, ubi pro his malis premium sit recepturus, et hec duris insculpta lapidibus optat inscribi, ut sermones prophetie in etates seculorum prolixiores permaneant.

Scio enim quod redemptor meus uiuit, et in nouissimo die de terra surrecturus sum. Et rursum circumdabor pelle mea, et in carne mea uidebo Deum. Hoc igitur clypeo Ecclesia, que Incarnationem Unigeniti Dei ueram confitetur, et resurrectionem mortuorum uerissime credit futuram, se munit, et protegit, et inimicos suos conuincit, atque debellat. Ubi sunt illi  qui dicunt, nos in resurrectione alia corpora habituros? audiant istum uirum; ore Dei laudatum, dicentem:

Quem uisurus sum ego ipse. Ego ipse Iob, qui in stercore iaceo, et totus uulnerum sanic computresco: ego, inquam Iob, iam corruptus, atque uulneribus dissolutus, in hac carne mortali, incorrupta resurrectione futura glorificatus uidebo Deum: et ut exprimeret ipsius sui corporis instaurationem, idcirco ait:

Et oculi mei conspecturi sunt, et non alius. Reposita est hec spes mea in sinu meo. Consummata sunt omnia in sinu meo.

Quare ergo nunc dicitis: persequamur eum? Utquid nunc agitis, ita ut tamquam uanum, nichilque credentem  uelut Deum non timeam: siue quia religione diuina sim alienus, persequi uelitis, aculeatis me uestris perfodiendo sermonibus.

Et radicem uerbi inueniamus contra eum. uidetis ergo, quia mecum non ut ueri amici fideliter agitis: sed ut dolosi de meis sermonibus mihi laqueos concinnatis: quandoquidem de ipsis uerbis meis occasionem, uelut quamdam radicem reprehensionis inuenire cupitis.

Fugite ergo a facie gladii: quoniam ultor iniquitatum gladius est. Hoc dicit: si recesseritis ab impressione mea, gladium iuste sententie Dei poteritis euadere. Gladius est enim lingua regis, et non carnalis, ut Salomon dicit.

 Et scitote esse iudicium. Quo iudicio iusti iudicis Dei potero de subsannatoribus iudicari.



CAPUT XX.

Respondens autem Sophar Naamathites, dixit: Idcirco cogitationes mee uarie succedunt sibi, et mens in diuersa rapitur. Ideo, inquit, estuo, et cogitatione conturbor: quia dicis te hec mala sine causa a Deo iudice sustinere, cum de Deo nichil sinistrum debeat suspicari.

Doctrinam qua me arguis audiam, et spiritus intelligentie mee respondebit mihi. Audiam quidem te increpantem ac redarguentem me: quia forte in doloribus positum obiurgare non debeam: mihi de Deo, quod est iustissimum respondere conuenit: quia non posses ab eo ita puniri, nisi esses malorum  conscius, et multorum criminum reus.

Hoc scio a principio, ex quo positus est homo super terram: quod laus impiorum breuis sit, et gaudium hypocrite ad instar puncti. Iam nunc cepit in sanctum Iob maledictis inuehi: quem et impium aperte asserit, et hypocritam, eo quod simulauerit se iustum, et nunc in Deum rebellis exstiterit.

Si ascenderit usque ad celum superbia eius, et caput eius nubes tetigerit. Manifesta et certa hyperbole, hominem elatum nimis, et tumidum dicit.

Quasi sterquilinium in fine perdetur, et qui eum uiderant, dicent ubi est? Cui sterquilinio assimilatus es per omnia, et ipse te nunc conspicis putrefactum. Et qui quondam uiderant te regnantem in gloria,  nunc inquiunt insultanti uoce: Ubi est ille sapientissimus hominum, et potentissimus regum?

uelut somnium auolans non inuenietur: transiet sicut uisio nocturna. Manifestum est sicut ait: Defecit uelut somnium surgentis.

Oculus qui eum uiderat, non uidebit: neque ultra intuebitur eum locus suus. Id est, honor impii non poterit reparari.

Filii eius atterentur egestate. Siue ergo carnales filii eius, siue opera que aliquando filiorum nomine appellantur, siue illi qui eum tamquam patrem fuerint imitati, per Dei sententiam ad nichil redigentur, quod iam in filiis tuis, carnalibus operibus quoque tuis ex parte uides esse completum.

Et manus illius reddent ei dolorem suum. Hoc enim  operatus est unde malum uindicte, operante Dei iustitia, recipere mereretur.

Ossa eius implebuntur uitiis adolescentie eius. Hoc ait, quod a iuuentute sua, ex qua grauiora peccata committere ceperit: in eisdem peccatis suis usque in senectam permanserit: pro quibus numquam uoluerit penitere. Et idcirco sequitur.

Et cum eo in puluere dormient. Id est, post mortem uitiorum que est in anima: siue usque ad mortem, que fit per resolutionem corporis huius. Ossa ergo hoc loco ipsam senectutem non est absurdum intellexisse: quibus ueternositas annorum, et durities senii iam prematura significetur. Siue ossa eius implebuntur uitiis adolescentie, etc. Si que igitur uirtutes  sunt animi in impio homine naturales, ab adolescentia eius uitiis eius inolescunt, et resoluuntur, aut defluunt, ut nichil in eis solidum, et forte maneat: quia iam eisdem uitiis tamquam carnibus fluidis uidelicet rebus operiuntur, et obteguntur: ubi magis deberent uirtutes, uelut ossa solida, et firmissima, tamquam carnes fluidas et solutas uitia restringere, continere, et regere, et ideo in carnis eius puluere dormiant: quia repugnantibus uitiis atque uincentibus, rigorem bone sue nature amittent.

Cum enim dulce fuerit in ore eius malum: abscondet illud sub lingua sua. Dulcia mala sunt impie, blasphemia et cetera oris peccata. Abscondet sub lingua sua, dicens: ubi est ei labor et dolor, et defendet atque celabit, ut ait Scriptura: Qui contegit  iniquitatem suam, non prosperabitur.

Parcet illi, et non derelinquet illud. Id est, palpat, fouet, et nutrit malum suum, et delectans se in illo, numquam penitet, ut ab eo discedat.

Et celabit in gutture suo. Illud dicere mihi uidetur, quod semper sit ad blasphemandum paratus, et non prius saltem per aliquam moram cogitat quid dicturus est: quia iam paratam habet blasphemiam, quam cum maledictione cordis effundat.

Panis eius in utero illius uertetur in fel aspidum intrinsecus. Panis scilicet tota uita huiusmodi hominis, est delectatio peccatorum, dulcedo illecebrarum, et suauitas, que amara illi, et mortifera postmodum erit. Quod autem dixit in uentre eius, hoc ait, quod etiam in corde suo pro iniquitatibus suis, amaros  dolores, acerbos et nimios conscientia torquente patiatur.

Diuitias quas deuorauit euomet, et de uentre illius extrahet eas Deus. Caput aspidum surget, et occidet eum lingua uipere. Quod inique et uiolenter rapuit, et inuasit, merito ei Deus penas illatis criminibus eius reddidit: et ita extorquebitur ab iniquo quod iniuste abstulerat. Angelus uero ille qui centum octoginta quinque millia occidit, uidetur bonus angelus fuisse: quia angeli messores sunt: zizania ignibus eternis exurenda.

Non uideat riuulos fluminis, torrentis mellis, et butyri. Amenitatem siue delicias paradisi, affluentiam quoque eius his nominibus significari nouerimus: et reges hi qui non aduersarii erant ueritati,  quod ipsi sint illi impetus fluminis, qui letificant ciuitatem, non absurde intelligitur, manante scilicet de fonte, siue de flumine Scripturarum: siue eosdem apostolos hos impetus recte sentimus, exeuntes de fonte Euangelii ad irrigandas terras steriles populorum: quos etiam torrentes propter uelociter effusam super omnem doctrinam eorum, intelligere debemus: que doctrina diuina, melli propter eloquiorum Dei dulcedinem, et butyro propter simplicem, et innocentem eumdem cibum doctrine uerissime comparatur: qui etiam in psalmo hanc dulcedinem impium non dicit habiturum.

Luet que fecit omnia: nec tamen consumetur. Illud  est, quia gehenna quedam perpetua incorruptio, et eterna perseuerantia tormentorum est.

Iuxta multitudinem adinuentionum suarum, sic et sustinebit: quoniam confringens nudauit pauperis domum: rapuit, et non edificauit eam. Iuxta illud quod propheta dicit ad Deum: quoniam tu reddes unicuique secundum opera sua.

Nec est satiatus uenter eius. uentrem hic appellatum puto quoddam receptaculum anime, ubi cogitationes eius quasi esce ciborum recondite continentur, quem inexplicabilem dicit.

Et cum habuerit que concupierat, possidere non poterit. Quemadmodum, et tu ipse, qui iusto Dei iudicio omne patrimonium perdidisti.

Non remansit de cibo eius, et propterea nichil permanebit  de bonis eius. Inhumanitatis ei notam inurit, eo quod de abundantia mense sue nulli peregrino, uel hospiti refectionem prebuerit: sed fallitur Sophar: quia sanctus Iob dicit: Si comedi buccellam meam solus. Non remanebit de cibis eius, quia non florebunt bona sua.

Cum satiatus fuerit, arctabitur, estuabit, et omnis dolor irruet super eum. Cum diuitiis scilicet, et rerum omnium abundantia refertus fuerit, subitus ei interitus ueniet: coarctatus miseria irruente atque conclusus, calamitatum cladibus estuabit.

Utinam impleatur uenter eius, ut emittat in eum iram furoris sui. Quamdam capacitatem, uel sinum spatiosum uentrem anime superius intelleximus. Hoc ergo dicit, quia iam cogitationibus iniquissimis  plenus est, usque ad summum oris sui blasphemia cumuletur: siue iram furoris ipsius diaboli animum non absurde sentimus, per quem probantur sancti.

Et pluat super illum bellum suum. Bellum pre multitudine sua, possunt intelligi aduersarie potestates. Iste igitur bellum Deo inferunt, quando sanctos eius oppugnant. Quod autem ait: Pluat super eum abunde, in eum calamitatis miseriam precatur effundi: siue homo impius qui bellum blasphemie infert Deo, recipiet opus suum.

Fugiet arma ferrea, et irruet in arcum ereum. Tamquam si diceret: Quando putauerit se leuiores calamitates posse fugere, in atrociores incurret. Siue aliter: Si socios et ministros diaboli fugiat, incurret in ipsum principem tenebrarum, et cum sint illi rebelles  in malitia, fortes, et duricordes tamquam arma ferrea, in peiorem tamen auctorem totius mali, uelut in arcum eneum impinget: quem puto ideo hoc loco arcum nominatum: quia uel maxime in insidiis, et dolo homines inopinantes interimere non desinit. Arcu enim inopinantibus plerumque tela iaciuntur. Et non liberabitur de manu gladii. Hoc dicit: quia non euadet diabolus mortem perpetuam.

Gladius deductus, et egrediens de uagina sua, et fulgurans in amaritudine sua. Quia diximus arcum, translato nomine, diabolum posse intelligi: qui dum inobedientia transgreditur terminos, et in superbia elatus metas sancte humilitatis transcendit: quasi de uagina beate habitationis iusto iudicio Dei eductus  atque expulsus est. Siue eductum de uagina, paratum semper ad interimendum fugientem se, significatum esse nouerimus. uulnerabit eum sagitta ene. Aes diutinum est: huic metallo diabolus comparatur, eo quod ad interimendum numquam deficiat, nec senectute aliqua consumatur, qui etiam fulgurat, hoc est transfigurat se in angelum lucis.

uadent, et uenient super eum horribiles. Id est, socii eius.

Omnes tenebre abscondite sunt in oculis eius. Tenebre in hoc loco intelligende sunt peccata, siue ea que commissa ab impio sunt, siue committenda sunt in corde eius, et affectu, et cogitationibus latent: que ideo in secretis mentis eius abscondita dicuntur esse, quia illis fauet, eisque plurimum delectatur.

 Deuorabit eum ignis qui non succenditur. Hunc ignem non absurde intelligimus esse gehennam, qui non materiis quibusdam, et pabulis uiuit, ut ardeat, sed per seipsum ut creatus est uigens, cuncta que ei iniecta fuerint concremat. Ergo iste ignis deuorabit impium qui tamquam rationabilis ita eum glutiet atque absorbebit, ut in eo eternis cruciatibus torqueatur.

Affligetur relictus in tabernaculo suo. Ob impietatem uidelicet suam iniquus derelinquetur a Deo, ut in tabernaculo corporis sui penis perpetuis crucietur.

Reuelabunt celi iniquitatem eius, et terra consurget aduersum eum. In testimonium utique erunt angeli, et sancti homines, ut nouerint quod penas iustissime  patiatur.

Apertum erit germen domus illius. In iudicio Dei, quando impius condemnandus est, non solum omnes cogitationes cordis eius: uerum etiam principia interfectarum cogitationum, Deo pandenda sunt, atque clarius luce manifestanda.

Detrahetur in die furoris Dei. In die iudicii mittetur in tenebras exteriores. Potuit et dies impia fuisse Iob, quando plaga percussus est, et conclusit elocutionem suam, ut diceret:

Hec est pars hominis impii a Deo? Hic quasi ex abrupto ostendit, quod in sanctum Iob uniuersa hec dixerit. Quod autem sequitur:

Et hereditas uerborum eius a Domino. Id est, operum retributio: alii ita uerterunt, Et hereditas uerborum  eius ab episcopo, quia quemadmodum Dominus a dominatione rerum omnium scitur: ita episcopus eo quod superintendat in omnem creaturam, uerissime dicitur. Non enim Deus perturbata mente commotusque puniturus est peccatores, cum sit incommutabilis, sicut ait ad Moysen: Ego sum qui sum, non solum sempiternus, uerum etiam eternaliter mitis. Deinde ista de Deo anthropopathos dici intelligamus, non proprie secundum inconuertibilem substantiam eius, sed translatis nominibus passibilis creature ad creaturam non conditam, nec creatam, sed potius omnium conditricem.



CAPUT XXI.

Respondens autem Iob, dixit: Audite, queso, sermones  meos, et agite penitentiam. Sustinete me, ut et ego loquar, et post mea, si uidebitur, uerba ridete. Post tanta conuicia non est commotus, ut acerbe responderet: quin potius deprecans eos alloquitur, et ait, ut audientiam prebeant sermonibus eius, quibus perceptis et cognitis, nouerint se super tanta oris sui amaritudine penitere debere.

Numquid contra hominem disputatio mea est: ut merito non debeam contristari? Primum mihi illud est oneri, et ualde molestum, atque horribile: quia non cum homine, sed cum Deo mihi causa loquendi est: cui castificatam iustitiam exhibebam, ut mercedem huius operis repensaret: Ecce nunc tamquam reus criminum omnibus affligor miseriis. Hic dicit se tristari, quia scit Deum nichil iniuste operari.

 Attendite me, et obstupescite, et superponite digitum ori uestro. Quod sit istud secretum, ut Deus bonus, et iustus erga me taliter operetur: presertim cum eius testimonium de me bonum habeam.

Et ego quando recordatus fuero, pertimesco: et concutit carnem meam tremor. Cum enim plagam hanc cogito, quam iuste uiuens sustineo: Deique iudicium, qui neminem insontem affligit, recordor, nimium pertimesco hoc ipsum optime scio, nullus patitur malum aliquod, nisi ipse permiserit. Nemini infert malum, nisi inferre ei ipse iustissimum iudicarit. Sed hec Iob contigerunt, ut appareret foris hominibus quod intrinsecus erat ante Deum.

Quare ergo impii uiuunt, subleuati sunt, confortatique diuitiis? Semen eorum permanet coram eis: propinquorum  turba et nepotum in conspectu eorum. Domus eorum secure sunt, et pacate: et non est uirga Dei super illos. Bos eorum concepit, et non abortiuit: uacca peperit, et non est priuata fetu suo. Egrediuntur quasi greges paruuli eorum, et infantes eorum exsultant lusibus. Tenent lympanum et citharam, et gaudent ad sonitum organi. Ducunt in bonis dies suos: et in puncto ad inferna descendunt. Qui dixerant Deo: recede a nobis, et scientiam uiarum tuarum nolumus. Quis est omnipotens, ut seruiamus ei? Et quid nobis prodest, si orauerimus illum? Et alius ita dixit: Quare impiorum prosperatur uita? Et alius dixit: Quare non respicis ad iniqua agentes? Respondete mihi, obsecro: Si ego impius, et immemor bonorum operum secundum iustitiam, sicut uos affirmatis, hec patior:  quare impii uiuunt, et subleuati sunt, confortatique diuitiis? Hoc ergo, inquam, obsecro, respondete: Numquid uos, qui Deum contra me iustum defenditis in hoc loco, iniustum notatis: ut in me iniquus ultor sit, et in mei similibus clemens. Horum igitur de quibus nunc loquitur, finis et interitus erit mors eterna, et perditio inferorum.

uerumtamen quia non sunt in manu eorum bona sua: consilium impiorum longe sit a me. Quia pro hac gloria sua, et temporario flore, perpetua ignominia coram angelis induentur.

Quotiens lucerna impiorum exstinguetur, et superueniet eis inundatio, et dolores diuidet furoris sui. Erunt sicut palee ante faciem uenti, et sicut fauilla  quam turbo dispergit. Lux uero iusti semper: quia in hac nocte seculi, lucerna fidei nullo uento tentationis exstinguitur, et illic ad gloriam sempiterni luminis preparatur. Lumen uero peccatoris intra breue tempus uite exstinguitur: quoniam transiturus est sicut umbra. Non erit, et ueniet impiis, sicut Iob ait, inundatio: id est, abundantia tormentorum. Quibusque dolores diuidit furoris sui. Procul dubio Deus dolores diuidit, dixit, pro hoc quod penas unicuique retribuet ut meretur.

Deus seruabit filiis illius dolorem patris, et cum reddiderit, tunc sciet. Diabolo seruat supplicium gehennarum, ut cum eo illi quos sibi exemplo malitie sue filios fecit, pariter puniantur: quod Deo reddente, pater eorum diabolus tunc sciet, id est, tunc  sentiet: quando cum filiis penas patietur eternas.

uidebunt oculi eius interfectionem suam. Siue necem suam, ut alii dixerunt. Duplex enim tormentum est, uidere penas quas sustineas.

Et de furore omnipotentis bibet. Ipse est calix aureus Domini in manu Babylonis.

Quid enim ad eum pertinet de domo sua post se? Et si numerus mensium eius dimidietur. De eodem diabolo dicit, de quo Salomon ait: Impius cum uenerit in profundum malorum suorum, et criminum, desperatione contemnit. Iam enim nouit se cum suis, qui sunt domus, et regnum eius, perpetuo esse damnandum: quia nulla est eius uoluntas agende penitentie.

Numquid Deum docebit quispiam scientiam: qui  excelsos iudicat? Qui enim de excelsis atque sublimibus potestatibus angelorum habet iustum iudicium: quemadmodum a quoquam doceri poterit, ut in his que supra diximus, possit eius iudicium reprehendi?

Iste moritur robustus, et sanus, diues et felix: uiscera eius plena sunt adipe, et medullis ossa illius irrigantur. Alius uero moritur in amaritudine anime sue absque ullis opibus, et tamen simul in puluere dormient, et uermes operient eos. Beatorum in hoc mundo, et infelicium in hac uita, communem dicit esse conditionem: uiscera, siue intestina eius, ut alii dixerunt, plena adipe, et medullis ossa illius irrigantur. Alius uero moritur in amaritudine anime absque ullis opibus: et tamen simul in puluere dormient,  et uermes operient eos. In hac igitur continentia sermonis huius iste sensus est: quod in hoc mundo iusti, et peccatores indifferenter uiuant: sed hec diuersitas commutanda sit in futuro: sicut in illo diuite factum est, et in Lazaro paupere.

Certe noui cogitationes uestras, et sententias contra me iniquas. Ergo recte definio, inquit, quod perspicitis: quia una sit in hoc seculo, et peccatori moriendi conditio, et sancto. Qui tamen postea disiungendi, ut ad premium mutentur iusti: peccatores uero ad supplicium rapiantur. uos uero in insontem iniquam datis sententiam.

Et dicitis enim. Insultantes mihi, meque irridentes.

Ubi est domus principis, et ubi tabernacula impiorum?  Interrogate quemlibet de uiatoribus, et hec eadem illum intelligere cognoscetis. Quia ergo de me ita sentitis, quod damnationis mee nunc tempus aduenerit: non ita est, quod definisse uos arbitramini: quia hec Dei castigatio temporalis, non est eterna damnatio.

Quia in diem perditionis seruatur malus, et ad diem furoris ducetur. Qui et ad diem furoris Dei ducendus est, ut excipiat sententiam mortis eterne. Sancti enim omnes recte uiatores esse dicuntur, quia ut expediti, et alacres pretereundo seculum, uirili animo calcant terram suam, festinanter proficiscentes ad beatam patriam, mundi huius iter laboriosum conficiunt. Hi ergo qui ascendunt ad populum peregrinum, siue succinctum, fidei utique cingulo, contra  dissolutionem uitiorum lumbos mentis accingunt.

Quis arguet coram eos uias eius, et que fecit, quis reddet illi? uidetur mihi, quod Iob proprie de diabolo dixerit: licet et generaliter de omnibus peccatoribus possit intelligi. Quis hominum eum potest arguere propter uiam eius pollutissimam, per quam totum mundum ingredi fecit: aut reddere ei que creatura poterit quod meretur, nisi ille solus agnus Dei, qui peccatum non fecit, nec dolus inuentus est in ore eius.

Ipse ad sepulcra ducetur. Ad mortem uidelicet tormentorum; quam ipse hominibus intulit in Adam, et ipse ad inferos ducendus, ut illic perpetuo puniatur.

Et in congerie mortuorum uigilabit. Et licet damnandus  ad penas ducendus sit: sed tamen morte hominum gaudens, ad intuendum eorumdem mortuorum congeriem, omni alacritatis instantia, in eorum interitu uigilabit: uel certe semper uiuet in mortem.

Dulcis fuit glaries Cocyti. Cocytum inferorum fluuium esse dicunt. Nos autem in Scripturis diuinis eumdem fluuium, torrentem, puteum, caminum, ignem eternum, lacum, stagnum, legimus et gehennam. Glarearum uero nomine ipsa officia tartarorum, ministros quoque penarum infernalium uinctos tormentorum locis existimo significari, et dictum est quasi per ironiam, eo quod desiderent illum, atque exoptent habitatores inferorum, ut puniat, et de eius interitu saturentur. uel certe dulcis fuit morti: quia  tam innumeros ei populos acquisiuit.

Et post se omnem hominem trahet. Qui imitatione exemplum eius sequuntur: siue post se omnem hominem trahit, secundum preuaricationem humani generis in Adam.

Et ante se innumerabiles. Quod deceperit, et eos secuturus premittit ad penas.

Quomodo igitur consolamini me frustra, cum responsio uestra repugnare ostensa sit ueritati? In hoc uersiculo omnem altercationem disputationis sue conclusit: amicos suos, quod sine causa contra eum de predicta ratione decertent, conuincit: cum illi diffidunt impios, et peccatores in hoc mundo puniri, inter quos et ipsum condemnant; ille conuincit eos,  quod uel maxime in seculo glorientur, qui sunt ad damnationis iudicium deducendi.



CAPUT XXII.

Respondens autem Eliphaz Themanites, dixit: Numquid Deo potest comparari homo, etiam cum perfecte fuerit scientie? In suggillationem igitur Iob ista dicuntur: qui sibi omnino arroget hec se propria cordis sui sapientia loqui.

Quid prodest Deo, si iustus fueris, aut quid ei confers, si immaculata fuerit uita tua? Nemo iustitia sua, et sanctitate Deum fecit meliorem, quoniam omnis boni fons atque origo, nullius bono eget, secundum prophetam qui ait: Quoniam bonorum meorum non eges.

 Numquid timens arguet te, et ueniet tecum in iudicium? Numquid causa timoris Dei hec est, ut timeat te Deus? forte ipse potens aliquando efficiaris, et cequalis factus ipse resistas ei? Que risorie potius, et subsannantis sensu dicuntur.

Et non propter malitiam tuam plurimam, et infinitas iniquitates tuas? Non hoc timens arguit te, inquit, grauis plage huius correptionibus: sed propter omnia mala tua, quibus studium commodabas. Quia ergo principale malum, id est, malitia Iob plurimam habeat, unde cetera mala quasi in botro dependeant: subiungit, et narrat ea quasi per species singulas, ita dicens.

Abstulisti enim pignus fratrum tuorum sine causa. Hoc dicit, quod uiolenter, et hostili more aliena rapuerit,  uel pignora iniuste extorserit: siue per speciem iustitie per calumniam exspoliauerit: et pregrauatur crimen, quando dicitur, quod nec sanguini suo pepercerit.

Et nudos spoliasti uestibus. Quid uestitis feceris, hic apparet: apud quem nec nudus a rapinis tuis immunis inuentus est.

Aquam lasso non dedisti. Manifestum est.

Et esurienti subtraxisti panem. Graue est non dedisse, grauius subtraxisse. Grande ergo peccatum, hospitalitatem in necessitate positis non prebere. Aperte autem Eliphaz mentitum scimus, cum inferius legamus quanta bona Iob fuerit operatus.

In fortitudine brachii tui possidebas terram, et potentissimus obtinebas eam. Arguit nichilominus eum  tamquam superbum, et tyrannum, qui non iustitia et equitate regni sui populos regeret: sed truculentis moribus tamquam uirtute brachii, duro eos seruitutis onere subiugaret, et nullus propter imperium suum durissimum, nisi conditioni sue subditus uiueret.

uiduas dimisisti uacuas. Qui eas destitutas, et tribulationibus affectas atque humiliatas, ad subueniendum audire noluisti: unamquamque earum uacuam dimisisti: quando id quod a te postulabat, non potuit impetrare.

Et lacertos pupillorum comminuisti. Si quid uirium habuerunt, unde sustentari possent, tulisti, et eorum animas uite desperatione fregisti, uel non defendendo  eos a malis hominibus; uirtutem spei eorum, qua ad te respiciebant, comminuisti, dum eos passus es opprimi.

Propterea circumdatus es laqueis, et conturbat te formido subita. Hoc dicebat Eliphaz, quod ipse beatus Iob male conscientie formidine turbaretur, et eadem formidine sibi subito ueniente, usquequaque consternatus consilium patientie perdiderit contra aduersa.

At putabas te tenebras non uisurum, et impetu aquarum inundantium non oppressum iri. In tanta securitate iniquitatibus potens agebas, ut hec mala meritorum tuorum reciproca tibi uenire non credideris. Quibus tenebris miserie utique, et calamitatis, tamquam impetu aquarum inundantium repente depressus  es, ut obscurato corde non uideas, quod rectum esse patientia perdocet. Multis modis in Scripturis diuinis, tenebre appellantur, peccata, ignorantia, siue tribulatio, uel etiam obscuritas diuinorum uoluminum, nomine tenebrarum ponitur.

An cogitas quod Deus excelsior celo sit, et super stellarum uerticem sublimetur? Et dicis: Quid enim nouit Deus? Et quasi per caliginem iudicat. Primum ergo Eliphaz sanctum Iob criminatur, quod in Deum asserat ignorantiam cadere, et multa sint in creaturis suis que nesciat. Deinde quod iudicium eius affirmet incertum esse et dubium. Et idcirco per caliginem, id est, quasi uerisimile quid iudicat.

Nubes latibulum eius: nec nostra considerat, et circa cardines celi perambulat. Idcirco autem hec omnia  quasi ex sensibus beati Iob esse confingit: ut eum non solum blasphemum, uerum etiam quod ignorantem dicat Deum, locisque eum asserat contineri: quod utique grande sacrilegium est sentire de Deo.

Numquid semitam seculorum custodire cupis, quam calcauerunt uiri iniqui? Custodire cupis, pro obseruare dixit: hoc est, numquid actus, et uitam perditam consequi concupiscis eorum, qui in diluuio, et Sodomis, et eremo perierunt, uel eorum qui non credunt Deum humana curare.

Qui sublati sunt ante tempus suum. Ut Dathan et Abiron: uel illi qui subita morte perierunt.

Et fluuius subuertit fundamentum eorum. Imminente in se ira Dei, tamquam fluuii impetus, stabilitas  presentis uite eorum subuersa est: siue quasi fluuius superueniente pressura, fundamentum corporum eorum demolitum est, ut uite eorum parietes corruerent.

Qui dicebant Deo: recede a nobis. Propter apostasiam ergo damnati sunt. At non talis est Iob, qui dicit, etiamsi occidat me, in ipsum sperabo.

Et quasi nichil possit facere omnipotens estimabant eum, cum ille implesset domos eorum bonis. Non timuerunt ergo impii, ne propter peccatum offensam. Dei, et bona que ipse prestiterat, uindictam suppliciorum incurrerent.

Quorum sententia proculi sit a me. Et sanctum  blasphematorum in numero ponit, quem ita ut eosdem detestatur.

uidebunt iusti, et letabuntur. Siue ut alii dixerunt, ridebunt: de abiectione infidelis populi loquitur.

Et innocens subsannabit eos. Quomodo hoc et de sanctis eius non potest dici? quando uident peccatores iusto Dei iudicio condemnari: uidebunt et letabuntur. Placet enim illis Dei iustitia, sicut et ipsi Deo. Sed Eliphaz cum hic fortassis recte dixerit, male opinatus est, ut beatum Iob impiis, et peccatoribus comparet.

Nonne succisa est erectio eorum? Superbia utique illorum et contumacia, supradictis penarum exemplis succisa est, et perpetue perditioni tradita.

 Et reliquias eorum deuorauit ignis? Reliquias etiam dixit, extrema queque peccaminum in die iudicii punienda: quia in hoc seculo, nulla pena grauissimos peccatores ita ut digni sunt damnat. Siue reliquias posteritatem malorum hominum intelligere possumus: que imitando eos tamquam patres eorum reliquie appellentur. Siue in bonam partem ponuntur: secundum illud: Quoniam cogitatio hominis confitebitur tibi: et reliquie cogitationis diem festum agent tibi, ut cogitatio hominis ad confessionem pertineat peccatorum: reliquie uero sunt ipsius confessionis eterna remuneratio: qua indultis sibi peccatis, uelut in die festo spirituali letitia perfruatur. Possunt reliquie et nouissima intelligi:  iuxta illud, Reliquie impiorum peribunt.

Acquiesce igitur ei, et habeto pacem, et per hec habebis fructus optimos. Hortatur sanctum Iob, ut se iam cogitet emendare, et dat consilium non querenti, ut per patientiam conuertatur ad Deum. Et ita post bellum instantis sibi horribilis plage, posset habere incolumitatis pacem.

Suscipe ex ore illius legem, et pone sermones eius in corde tuo. Siue dictum: id est, audi que precepit, et conserua.

Si reuersus fueris ad Omnipotentem, edificaberis. Si te factorum tuorum peniteat, edificaberis: id est, quotidie uallatus diuina custodia munieris. Dissimulantibus agere penitentiam, hoc exemplum egregium proponendum est: necessaria enim hec cohortatio  est, qua possunt peccatores gloriam perditam reparare.

Et longe facies iniquitatem a tabernaculo tuo. Si te emendare uolueris atque corrigere, tibi ascribet Deus, quod longe facias a te iniquitatem tuam: cum eam a te potius ipse elonget. Siue ipse diabolus iniquitas dicitur: hoc est, qui te in potestatem accipit, elongabitur.

Dabit pro terra silicem, et pro silice torrentes aureos. Hoc dicit: quod si propitiatio eum Dei in preceptis eius firmissimis stabilierit, non terrenis rebus, et carnis uoluptatibus operam dabit: sed magis ad fortitudinem uirtutum proficiet, per quam possit ad affluentes celestium diuitias peruenire: hoc enim metaphoricos  Eliphaz ad sanctum Iob dicit: quod si in saxo fortitudinis bone conscientie tue positus fueris, sensus diuine sapientie tibi uelut torrens aureus abundabit.

Eritque Omnipotens contra hostes tuos. Cum feceris, inquit, uoluntatem eius, habebis eum defensorem tui.

Et argentum coaceruabitur tibi. Diximus aurum pro sensu accipi, et argentum pro eloquio iustificationis. Ergo et mandata Dei atque iudicia, ipsa sunt diuina eloquia. Cum ergo conuersus, in his fueris meditatione assidua commoratus, intelligentias diuersorum sensuum disserendo, multiplex et copiose abundans eloquium coaceruabitur tibi.

Tunc super Omnipotentem deliciis afflues. Deliciis  utique spiritualibus supradictis repleberis, eum petitiones cordis tui gratia sancti Spiritus uideris, et in gaudio mentis tue senseris adimpleri.

Et eleuabis ad Deum faciem tuam. Liberam frontem ad deprecandum Deum attolles: siue iam non ream, neque incuruatam deorsum mala conscientia, eriges ad Deum animam tuam.

Rogabis eum, et exaudiet te, et uota tua reddes. Peccatorem te non potest exaudire, nisi eum prius pro peccatis tuis deprecatus fueris.

Decernes rem, et ueniet tibi. Rem dumtaxat iustam, sanctam, atque honestam quam a Deo petieris, obtinebis.

Et in uiis splendebit lumen. uie tue actus tui boni erunt, et lumen tibi erit Dei notitia, Deique uisitatio,  atque protectio, quo actus uiarum tuarum correcti illuminentur: ne forte per errorem inscitie in montes tenebrosos offendas.

Qui enim humiliatus fuerit, erit in gloria, et qui inclinauerit oculos suos, ipse saluabitur. Et Dominus in Euangelio: Qui se humiliat, exaltabitur.

Saluabitur innocens, saluabitur autem munditia manuum suarum. Id est, gratia bonorum operum, uel nitore. Antiqui ita dixerunt: Erue innocentem, et saluaberis munditia manuum tuarum: ubi retributionem uidetur sonare, quod ait, erue innocentem: ut saluari possis innocentia manuum tuarum.



CAPUT XXIII.

 Respondens autem Iob, ait: Nunc quoque in amaritudine est sermo meus, et manus plage mee aggrauata est super gemitum meum. Relictis infidelibus amicis, qui me calamitatis huius miseriam iuste pati definiunt, et addunt amaritudini mee, totum me ad Deum conuertam, et dicam ei pro conscientie mee fiducia que sequuntur:

Quis mihi tribuat ut cognoscam, et inueniam illum, et ueniam usque ad solium eius? Intellectu se cognoscere Deum dixit: inuenire quoque eum operibus bonis, et uenire usque ad solium eius, et futuri scientia, et cogitatione iudicii proficiendo accedere usque ad ipsam contemplationem diuine potestatis: quam utique mundi corde uidebunt. Quod cor, multis  castificationibus morum, sanctus hic Iob purificatum se dicit habuisse.

Ponam coram eo iudicium. Iudicium, inquit, iustitie tue ponam in conspectu Dei mei, secundum illud: Ab ipso iudicii eius equitatem requiram. Tamen priusquam sit eius in me finitiua sententia, multas ei proferam increpationes, quia cum eius nouerim singularem iustitiam, quare iustus patior tormenta, que iniquis impiisque potius debentur. Hoc ergo quod sequitur, ait:

Et os meum replebo increpationibus: ut sciam uerba que mihi respondeat, et intelligam quid loquatur mihi. Id est, iusti doloris querelis.

Nolo multa fortitudine contendat mecum: nec magnitudinis sue mole me premat. Proponat equitatem  contra me, et perueniet ad uictoriam iudicium meum. In mole maiestatis eius, horripilationem intelligamus, non aliquid corporeum: quia Deus spiritus est. Certus sum, inquit, quia istas afflictionum miserias, ipso utique iudicante, patebit me nullo peccatorum merito sustinere; hinc ait: Perueniet ad uictoriam iudicium meum.

Si ad orientem iero, non apparet: si ad occidentem, non intelligam eum: si ad sinistram, quid agam? Non apprehendam eum. Si me uertam ad dexteram: non uidebo illum. Ipse uero scit uiam meam, et probabit me quasi aurum quod per ignem transit. Dum partes mundi enumerat, dicit eum habitare ubique totum; sibi tamen omnino esse inuisibilem confitetur, eo quod non subiaceat eius diuinitas obtutibus creature.  Deum uero omnem uiam conuersationis eius ait, quia optime nouerat.

uestigia eius secutus est pes meus: uiam eius custodiui, et non declinaui ex ea. A mandatis labiorum eius non recessi, et in sinu meo non abscondi uerba oris eius. Hoc est, quod custodiri uoluit, custodiui.

Ipse enim solus est, et nemo auertere potest cogitationem eius, et anima eius quodcumque uoluit hoc fecit. Hoc est, quia inscrutabilia sunt iudicia eius, et inuestigabiles uie eius.

Cumque expleuerit in me uoluntatem suam, et alia multa similia presto sunt ei. Cum iam me quibus uoluit tormentis affecerit, et alia adhuc quanta uoluerit mihi infligere poterit, quem insensibilia sicut sensibilia  contremiscunt.

Et idcirco a facie eius turbatus sum. Mente scilicet sentiens, et ex parte intelligens.

Et considerans eum timore sollicitor. Id est, horripilatione maiestatem illius pertimesco.

Deus molliuit cor meum, et omnipotens conturbauit me. Cor resolutum a pauore nimio, et timore, hoc loco dictum nouerimus, non quod a duritia incredulitatis ad fidem suscipiendam mollitum sit, cum magis ipse Iob per fidem fortis in Deum manserit. Unde sequitur: Omnipotens conturbauit me; hoc quod supra.

Non enim perii propter imminentes tenebras, nec faciem meam operuit caligo. Ipsas calamitatis sue miserias,  tenebras appellauit, quas uelut ruinas subito imminentes, sibi dicere uoluit, eis tamen insistentibus sibi, ait, desperatione non perii: nec faciem mentis mee infidelitas excecauit, uel negatio Dei.



CAPUT XXIu.

Ab Omnipotente non sunt abscondita tempora; qui autem nouerunt eum, ignorant dies illius. Illi uero qui sentiunt, et intelligunt Deum, dies eternitatis eius ignorant. In qua eternitate nec tempora, nec dies, qui in temporibus sunt, inueniuntur, ubi unus eternus est dies. Siue aliter: Omnia nouit que nunc loquor, uel patior.

Alii terminos transtulerunt, diripuerunt greges, et  pauerunt eos. Id est, transtulerunt greges, et comederunt. Manifestum est secundum litteram. uideamus nunc secundum mysticum intellectum quid significet. Terminos transferentes: id est, statuta Ecclesie conuellentes, hereticos esse significauit, qui nouitate doctrine peruerse, euangelice legis, et apostolorum terminos prefinitos excedunt, et ita deceptoria persuasione diripiunt greges dominicos: id est, populos credentes in Christum.

Asinum pupillorum abegerunt, et abstulerunt pro pignore bouem uidue. Subuerterunt pauperum uiam, et oppresserunt pariter mansuetos terre. Pupilli quidem sunt teneri, uel infantes in fide, uel qui Deum Patrem non habent, ut ab eo contra aduersarios defendantur. Quorum animum, uelut iumentum  forte ac necessarium, ad Deum in se per fidem portandum, heretici predonum more ab eis abigunt, dum eos fallaciis suis, uirtute animi spoliant siue gentilem sensum, immundi utique animalis nomine dictum, ab eis quidem auferunt, dum sub pretextu uere religionis, eos in perfidiam ducunt. uidue etiam ille sunt anime, que uirum, Deum suum, et Dominum amiserunt: a quibus heretici pro pignore perfidie, utique confessionis, per quam falsis eorum adinuentionibus initiantur, et debitores eorum efficiuntur, sanctarum uirtutum munditiam, et utilia animi opera auferre conantur. Pauperes quoque in hoc loco illi intelligendi sunt, qui testimonio fidei destituti sunt. Alii sunt diuites in fide: horum religionis uiam, qua ad Deum redire poterant,  suis erroribus heretici subuerterunt. Mansuetos autem hic illos esse sentiamus, qui constantiam inimicis suis non habent resistendi, et propter ignauiam animi sui facile seducuntur. Hi ergo multis errorum dogmatibus, et diuersis errorum superstitionibus opprimuntur. In bonam uero partem uidue sunt, qui se mortificant cum uitiis: pauperes, apostoli sunt. De isto numero heretici auferre conantur: dum pauperes sanctorum aliquos persuadent, uel mansuetos circumueniunt, qui eis resistere non possunt, sed et patienter pro simplicitate audiunt: illi uero eos nituntur exstinguere.

Alii quasi onagri in deserto egrediuntur ad opus suum, uigilantesque ad predam preparant panem  liberis. uiolenti sunt, qui publice rapiunt. Predones et latrunculi sunt, qui de occultis ad opera sua exeunt, utique non Dei.

Agrum non suum demetunt, et uineam eius quem ui oppresserunt, uindemiant. Ager, siue uinea, uniuscuiusque hominis quidam modus uite est, que ab unoquoque colitur, quando sordes et quidam frutices uitiorum mundantur, uel etiam exstirpantur. Quia ergo huius culture diligentia minime prodest, quando omne bonum nature non ad fidem refertur: quia iustus ex fide uiuit: predicti idolorum cultores opprimentes fidelium, quamuis honeste uiuentium, corda eos uelut quadam ratione seductionis in errorem inducunt: dum quasi agrum eorum, siue uineam, dissipando fruges eorum, uiolenter abripiunt.

 Nudos etiam dimittunt homines, indumenta tollentes. Dum eos operibus bonis exspoliant.

Quibus non est operimentum in frigore. Illos utique exspoliant, qui caritatis Dei non habent uestimentum, et idcirco in infidelitate algent: quia spiritus feruentis tunica indui non merentur.

Quos imbres montium rigant. Hos ergo per miseriam destitutos domibus suis dicit: quandoquidem eos montium cauernis, et umbraculis operiet, et quanta sit eis in ipsis montibus necessitas commorandi, describit. Quos imbres montium rigant, id est, aquis de ipsis montibus copiose fluentibus mundantur. Quos imbres montium rigant. Non imbribus celi rigantur, sed montium extollentium se aduersum  scientiam Dei, que de celo est.

Et non habentes uelamen, amplexantur lapides. Manifestius alii dixerunt: Qui cum tegmen non habeant petra adoperiuntur. Et non habentes uelamen, amplexantur lapides. Hoc est, sine uestimento uirtutum peccatis suis, et erroribus delectantur.

uim fecerunt depredantes pupillos. Ubi intelligitur quid habentibus fecerint, quandoquidem facultate tenuissimis non fuerunt miserti. uim fecerunt depredantes pupillos. Illos etiam qui notitiam aliquam secundum nature bonum habent, quam defendere non poterant; fragili animo et puerili uiuentes: suasionibus prauis, uim inferentes predati sunt.

Et uulgum pauperem spoliauerint. Multitudinem  quoque populi uilem actibus, et inscitia pauperem: si quid fortassis habebat iustitie, aut etiam innocentie naturalis, dum in maius erroris sui malum pertrahunt, predictis bonis spoliauerunt.

Nudis et incedentibus absque uestitu, et esurientibus tulerunt spicas. Nudis fide, Deique custodia destitutis, uestimenta quoque spei, et caritatis diuine, ceterarumque uirtutum excubias non habentibus, quibus anime exornantur: etiam spicas, in quibus diuinam notitiam adopertam habent, abstulerunt: ne esurientes scientiam Dei, quandoque retecto uelamine, possent ipsam nudam ueritatem tamquam panem alimonie uitalis accipere.

Inter aceruos eorum meridiati sunt, qui calcatis torcularibus  sitiunt. Hoc malum est magnum, et iniquissimum, ut sub labore, et fructu aliorum alii requiescant, et inebrientur uino eorum qui, collectis uindemiis suis, sitiunt. Inter aceruos eorum meridiati sunt qui, calcatis torcularibus, sitiunt. Sublatis igitur spicis, per figuram intra se diuini nominis notitiam continentibus, quando ex eis hi qui habebant eas plena cogitatione, solidum cibum conficerent: seductores uiolenti inter bona eorum opera quasi inter aceruos gloriantes requiescunt, sibique tribuunt. Si quis gentilium uirtutes secutus fuerit naturales, de quibus tamquam seminibus, in se operum aceruos constituat: ipsi tamen seducti, calcata uirtutum uindemia, et expressa, sitiunt: quia ueritatis poculum apud eos, a quibus in errore abstracti  sunt, non inuenerunt.

De ciuitatibus fecerunt uiros gemere. Non solum, inquit, illos qui sine munimine habitant spoliant, et dominatu dure superstitionis affligunt: uerum etiam et eos qui ciuitates mentium suarum bonis moribus munitas inhabitant, pugnando errorum arietibus subruunt. Quod et multis philosophis contigisse manifestum est: qui cum magni et clari circa corporum suorum fuerint continentiam, cum gemitu tamen et labore nimio ad ueritatis notitiam peruenire non potuerunt.

Et anima uulneratorum clamauit, et Deus inultum abire non patitur. Deus uocem implorantium inultam abire non patitur, quin ultionem tribuat de erroribus: ut dum ad ueritatem saucii peccatorum uulneribus  conuertuntur, conuicta falsitas puniatur. Punit enim, quando eorum qui seducti fuerant conuersionem destituit. Quod autem ait: Anima uulneratorum: pro consensu ad Deum clamantium intelligamus. uastatorum autem tribulatio usque ad gemitum ciuitatem habitantium perueniebat. uulnerati uero non solum intelligendi sunt: quorum corpora ab aliis transfodiuntur, uerum etiam illi quorum anime hostium timore nimio, uelut gladio feriuntur.

Ipsi fuerunt rebelles lumini, nescierunt uias eius: nec reuersi sunt per semitas eius. Demones, heretici, philosophi, siue etiam omnes impii intelligendi sunt, qui contra doctrinam Dei uenire conantur, quia mandatum uite lux est, quia in natura lumen,  lumen est quod per se est: tenebre uero cecitas cordis. Et proinde si cecitas cordis, tenebre sunt, recte exteriores tenebre, pene intelliguntur. Ut iniqui de peccatorum suorum tenebris, ad tormentorum tenebras proiiciuntur: sic intus et foris Dei sententia consummata coram angelis Dei, induuntur sicut diploide confusione sua. Onagros uero qui commorantur in deserto: paganos quosque errore gentilitatis, qui in deserto uere religionis sunt, intelligere possumus, eo quod iugo certe religionis non contineantur. Hi igitur egrediuntur ad opus suum. Egredi namque dicuntur, quando affectus suos per doctrinas prauas in eos quos seducunt ostendunt. Ita enim omni solertia depredantur uagas errore animas  ut ipsi multitudini perdite posteritatis sue, uelut alimentum panis lethalis doctrine, pertinaciam derelinquant.

Mane primo consurget homicida: interficit egenum et pauperem. Iterum mane dictum est, pro eo quod publice, et clara luce malum committitur, ut sit quasi gloria facinus operantibus, et secundum Sodomitarum exemplum, peccatum suum non absconderunt, sed predicauerunt. Potuit et de iniquis iudicibus hoc dixisse, qui ad hoc maturius surgunt, ut causam egeni, et pauperis muneribus corrupti preuaricentur. Siue aliter: Hic igitur homicida, recte hereticus quisque sentitur, ex eorum numero qui animas hominum noxiis, et lethalibus sensibus interficiunt. Quod autem dicit, mane primo consurgit:  illud est: quia cum hi qui cum nuper fide initiati sunt, matutinum habeant, id est, quasi principium sanctam religionem: siue ipsi matutinum effecti sint, cum de tenebris et filiis noctis facti sunt in Domino filii Dei; hi perfidie sue uenenum propinare festinant, ut eos decipiant. Siue aliter: Mane, Christus intelligendus est, ad cuius resurrectionem hereses in Ecclesia esse ceperunt.

Per noctem uero erit quasi fur. Omnes sensus hereticorum, nocti et tenebris comparandi sunt, quia lumen non habent ueritatis. Ipsi etiam sunt adulteri, quia eloquia Dei casta adulterina interpretatione corrumpunt. Noctem uero ideo dictam puto, quia preuaricatores negotiorum secretum quoddam quasi tempus nocturnum, requirunt, quando munera pro  causis preuaricatis accipiunt.

Oculus adulteri obseruat caliginem, dicens, Non me uidebit oculus, et operiet uultum suum. Siue ut alii dixerunt: Et latibulum faciei posuit. Id est, cordis eius oculus, obliuione excecatus est, ut in eius memoriam non ascenderet, quia omnium cogitationum, et operum humanorum malorum Deus est inspector et cognitor.

Perfodit in tenebris domos, sicut in die condixerant sibi, et ignorauerunt lucem. Manifestum est, quod per diem hanc rapinam sua cogitatione disponunt, antequam ad ipsas facinorum tenebras ueniant. Perfodit in tenebris domos, sicut in die condixerant sibi. Unusquisque hereticus in prauitate doctrine consistens, non dulci et suaui  sermone Euangelii, sicut imber placidus, et sicut ros cum silentio in animas descendit fidelium; sed aspero potius, et ad uulnerandum peracuto domos perfodit animorum. Hoc enim uelut in die condixerunt sibi heretici, ut omnes mortales iaculis doctrine noxie perfoderent, quando in Ecclesia adhuc, hoc est, in die ueritatis positi hereses facere condixerunt.

Si subito apparuerit aurora: arbitrantur umbram mortis, et sic in tenebris quasi in luce ambulant. Mox ut iustitie sibi, et honestatis aliunde lumen ceperit apparere, et ingeri conscientie sue malum: iam penas mortis se estimant sustinere: quia iustitia et sanctitas, ut ait Scriptura diuina, odiosa est iniquo. Si subito apparuerit aurora, arbitrantur umbram mortis, et sic  in tenebris quasi in luce ambulant. Si quispiam disputator exstiterit, qui contra eos lucem manifeste ueritatis enarret, conuicti arbitrantur se incurrisse umbram mortis, et nichilominus in stultitie sue tenebris, uelut in luce sapientie gloriantur. Potest et diabolus homicida, fur, et adulter intelligi: quia ad decipiendum hominem factus est homicida, ut ait Dominus: Ille homicida fuit ab initio. Diuinitatem quoque sibi per superbiam arrogando, quam presumptione animi sui tentauit inuadere, uelut fur inuentus est, qui aliena conatur auferre. Qui etiam uirginalem illam, et castam dilectionem Dei amisit, dum adulterinos conatus contra Dei sui, et Domini amorem faciens, propria uoluntate quesiuit. Hic igitur mane primo, id est, circa ipsam natiuitatem  protoplasti hominis, ad seducendum eum per eius mulierem consurrexit, et eum tamquam egentem consilio, et pauperem, qui experientia minus cautus esset, deceptione insidiose persuasionis occidit. Noctem uero peccati ipse sibi operatus est: quando ad diuinitatem inuadendam, uelut fur irrepere uoluerat, dicens; Super sidera celi ponam thronum meum, et ero similis Altissimo: et exinde cum suis, quos celi sidera appellauit, nox et tenebre, principsque tenebrarum est appellatus. Et recte, quia Domini lumen amiserat. Hic iam in peccatorum suorum tenebris constitutus, uultum male conscientie sue obduratione operuit, penitentiam non acturus: et idcirco diuino lumine priuatus, studet atque obseruat, ut ea que tenebris, et caligine sunt digna  committat. Unde in his operibus uitam agens, fodiet sibi domos habitationum in inferis, cum illis suis ministris, cum quibus se aduersus Deum, et creatorem erigere tentauit. Hi ergo ministri eius, cum adhuc beati essent in illa eterna felicitate, in die illo utique sempiterno, qui non habet initium neque finem, in hoc sacrilegium tyrannidis sunt cum suo principe collocuti, et putauerunt, quod Deus qui est lux uera, sapiens et intelligibilis, hoc malum contumacie eorum impunitum relinqueret, ut non eos de illa beata atque gloriosa sede deiiceret. Et hanc puto dixit, ignorauerunt lucem: quod existimauerunt Deum hoc eis minime facturum, propter quod excecatis mentibus, eternales tenebre facti sunt: qui et potestates dicti sunt tenebrarum: id est, hominum  peccatorum. Et hinc est quod cum nomen Dei audierint, contremiscunt: quod uocabulo aurore significari putamus. Cogitatio ergo eius, id est, diaboli, usque ad sermonem tantum peruenire potuit, non etiam ad effectum: non enim regnauit illic, et sic deiectus est statim, ubi uoce prompsit quod cogitauerat, et deorsum preceps actus est, Unde consequens uidit, ut machinamenta cordis sui, quibus contra Deum moliebatur, ad persuadendum ceteris angelis sit locutus, et ita consentientibus multis, una quodammodo conspiratio fieret contra Deum, ut si ita uideretur. Illud tamen immobiliter tenendum, nullo modo in silentio agi militie celestis officia, cum legamus angelicas potestates,  ante sedem Domini in laudem glorie eius indefessis uocibus personare, neque ullo modo Apostolus dixisset: Si linguis hominum loquar et angelorum, nisi sic essent, et angelorum lingue sicut hominum: quamuis angelice dissimiles sint humanis. Est ergo aliquod atque ipsum ualde magnum super diuersitate linguarum inter terrigenas, et ministeria superna discrimen. Super qua re nos canonicus liber noui Testamenti, qui apostolica continet gesta, sufficienter instruxit.

Leuis est super faciem aque. Quia non sunt de Ecclesia magna, id est, populo graui et sancto, qui granis fecundi et optimi tritici comparatur, et qui in horreo eternarum mansionum condendus est, uelut leuis palea nichilque ponderis habens, quod ad  pregrauandos uirtutum pertinet fructus, aque elemento supernatabit: ut aure flatu tenui rapiatur. Siue aliter: Aque iste hominum amantium hoc seculum habent figuram: eo quod semper ad inferiora sint procliues, multum secum limi trahentes, qui in chaos inferorum, turbido pondere deponatur.

Maledicta sit pars eius in terra. Qui enim in terra sanctorum, que est uiuentium terra, non fuerit, maledictus erit: siue maledicta sit pars eius in terra, id est, in massa generis humani.

Nec ambulet per uiam uinearum. Id est, ita maledicta sit eius conuersatio in terra hac, ut plebes Dei siue animas sanctas, que sicut uinee plene fructibus fructifere sunt, non imitetur: neque per ipsas ambulet. Has enim uineas doctores tamquam cultores,  doctrinis uelut ligonibus colunt, ut uinum operum bonorum uindemient, quod in fide, id est, torculari Ecclesie pondere tribulationis expressum, flagrans per gratiam Christi, odore suauissimo cum uirtute meritorum in apothecas domorum celestium recondatur.

Ad nimium calorem transeat ab aquis niuium. Quasi duas gehennas sanctus Iob dicere mihi uidetur, ignis et frigoris, per quas diabolus, hereticus, et homo impius commutetur. Forte in ipsa gehenna talis sensuum cruciatus fiet illis, qui in ea torquebuntur, ut nunc quasi ignem ardentem sentiant, nunc nimium algoris incendium, et penalis commutatio, nunc frigus sentientibus, nunc calor sit, ut quasi de loco ad locum transitus estiment. Et  fortassis inde Dominus ait in Euangelio: Mittite eum in tenebras exteriores: ibi erit fletus et stridor dentium. Ut hic stridor dentium de rigore frigoris oriatur. Ubi et similitudinem quamdam ex nostris corporibus possumus inuenire: in quibus rufi abundantia, quod est calidissimum, in typicis motibus intolerabilis rigor precedit ignem febrium ardentissimum secuturum, et dicuntur a medicis hec duo que sibi contraria dignoscuntur, ex una fellis materia in homine procreari.

Et usque ad inferos peccatum illius. Peccatum impii et iniqui tam magnum est, et tam graue, ut eum deprimat ad infernum tamquam plumbum in aqua ualidissima.

 Obliuiscatur eius misericordia. Id est, qui non solum misericors, sed et misericordia dicitur: quia misericors a misericordia, et ideo quasi prototypon nomen, maius est, quam deductio nuncupata. Quicumque ergo sanctorum potest dici misericors, uerax, et iustus: nemo tamen eorum recte dicitur misericordia, et ueritas, et iustitia.

Dulcedo illius uermes. Per antiphrasim dictum, quod est, scatens uermibus moriatur. Et in Euangelio: uermis eorum non morietur. Talis igitur dulcedo erit iniquis, et odientibus Deum.

Non sit in recordatione. Id est, ad ueniam misericordie non perueniat, quod diabolo, et suis hereticis et impiis futurum, de Scripturis sanctis ita didicimus.

 Sed conteratur quasi lignum infructuosum. Secundum illud: Omnis arbor que non facit fructum bonum, excidetur, et in ignem mittetur. uel lignum, peccatum intelligamus quod per lignum accidit: per quod lignum diabolus addidit ad cumulum criminis, quod aduersum Deum rebellis exstiterit, ut et hominem precipitaret in mortem: unde iam et in eternum interitum condemnatus est: propter quod ipse diabolus lignum insanabile, et infructuosum potest dici: quia numquam erit penitentie medicatione sanandus. De ligno autem uite, id est cruce, uel de Christo dicitur: Secundum dies ligni, erunt dies populi mei.

Pauit enim sterilem. Id est, nutriuit et fouit animas steriles, et infructuosas uirtutibus.

 Et que non parit. Eas quoque animas assensionis sue delectationibus pauit, que cum possint de utero cordis bona parturire, noluerunt, sicut de huiusmodi ait Dauid: Noluit intelligere, ut bene ageret.

Et uidue bene non fecit. uiduam, animam sanctitatis uiribus destitutam, que Deum uirum habuerat, cum exhortatione noluit consolari, ut id ageret, quemadmodum posset reuerti ad uirum suum priorem.

Detraxit fortes in fortitudine sua. Alii dixerunt. Et in ira euertit infirmos: id est, fortes atque uirtutum uiros prostrauit et detraxit.

Et cum steterit, non credet uite sue. Dedit ei Deus locum penitentie, et ille abutitur eo in superbia: oculi autem eius sunt in uiis illius. Et cum in prosperis  sit, nec sic quoque mordente conscientia putat, quod eadem felicitate perpetue potiatur, cum huiusmodi pertinacis, et duri animi sit, credens quod in illa uita sua tam perdita stare possit.

Eleuati sunt ad modicum, et non subsistent, et humiliabuntur sicut omnia, et auferentur. Ad modicum autem dicitur, pro breuitate uite presentis, in qua pro tempore exaltantur iniqui. Auferentur sicut omnia, id est, sicut illa quecumque sunt partis aduerse, siue cum in fine seculi ablata fuerint omnia temporalia.

Et sicut summitates spicarum conterentur. Quemadmodum enim summitates spicarum, res utique nimium fragiles, tanta facilitate comminuuntur, ut  ad nichilum deducantur: ita et hi de quibus locutus sum ut puluis tenuissimus, siue ut fauille lanugo erunt ante faciem Dei, cum fuerint contumelia confusionis attriti.

Quod si non est ita: quis me potest arguere esse mentitum, et ponere ante Deum uerba mea? Quis enim ex uobis arguere me poterit: quia non ita sit futurum ut dixi: meque falsitatis conuincere, qui asseritis quod omnia in hoc tempore reddat Deus peccatoribus que merentur, quod in meam potius suggillationem de studio contentionis ingeritis.



CAPUT XXu.

Respondens autem Baldad Suites, dixit: Potestas et terror apud eum est, qui facit concordiam in sublimibus suis. Numquid est numerus militum eius? Conuictus  Baldad a beato Iob dicente, in futuro magis Dei esse iudicium, ad hec se conuertit ut diceret, apud eum est potestas et terror, id est, non iam exercet iudicium, sed apud se repositum tenet ac reseruat in posterum. Ipse tamen facit perpetue pacis concordiam in sublimibus, id est, angelis, siue hominibus sanctis suis, custodiendo eos, ne per aliquem lapsum peccati inimicitias offense celestis incurrant.

Et super quem non surget lumen illius? Ipse enim illuminat omnem hominem uenientem in hunc mundum.

Numquid iustificari potest homo comparatus Deo, aut apparere mundus natus de muliere? Manifestum est, quod inopia respondendi, eadem que dixerant,  frequentius repetant.

Ecce luna etiam non splendet, et stelle non sunt munde in conspectu eius. Sub nomine lune, siue stellarum, angelos et supernas potestates intelligere possumus, qui ad comparationem diuine reuerentie, immundi et tenebre possunt uideri: ex eo utique, quoniam natura condite creature, licet non peccent: capaces tamen peccati sunt: ut apparuit in aliis angelis eiusdem nature peccantibus. Sed post eos nullum angelorum peccasse, credendum est, quia omne liberum suum arbitrium in solius Dei caritatem uerterunt: sicque immobiles facti sunt, persistentes in ueritate, in qua predictus angelus cum suis stare noluit. Proinde angelorum uoluntas per amorem Dei facta est inconuertibilis, que in Deo  est per naturam. Ideo illi soli incorrupto honor, et gloria. Potest et de his elementis dicere, quod ideo immunda dicantur, quia non semper luceant, uel quod corpora tantum illuminent, et non mentes, sicut Deus, qui utrumque facere consueuit.

Quanto magis homo putredo, et filius hominis uermis? Si enim angeli, inquit, et celorum etiam corpora ad comparationem Dei, immunda esse dicuntur, quid putas, homo existimandus est, cum sit ipse putredo: filius quoque hominis uermis, ex eadem utique nascens corruptione qua uermis?



CAPUT XXuI.

Respondens autem Iob, dixit: Cuius adiutor es?  numquid imbecillis, et sustentas brachium eius qui non est fortis. Cui dedisti consilium? Forsitan illi qui non habet sapientiam, et prudentiam tuam ostendisti plurimam. Quem docere uoluisti? Nonne eum qui fecit spiramentum? uidens Deo iniuriam fieri, iusta indignatione commotus, in ipso initio sermonis sui Baldad Suiten durioribus arguit uerbis, eo quod ita loqueretur, tamquam si Deus infirmus ac non habens ullam brachii fortitudinem, eius egeret auxilio. Aduertens igitur quia minor est participatio ad totum: gutta stille, perenni fonte: scintilla latens in cinere, igni diuino, quo omnia concalescunt: lucerna corporis, soli iustitie: testa, figulo: anima, Deo: unde mirans Iob loquitur, quare ausus fuerit, ut eum a quo illi est esse, docere uoluerit.

 Ecce gigantes gemunt sub aquis, et qui habitant cum eis. Gigantes autem appellat Scriptura diuina homines superbos, rebelles et contumaces. Diabolus quoque, et sui, propter superbiam translato nomine, gigantes nuncupantur. Quod autem ait, sub aquis gigantes gemere: ita inquit uelut si dixisset, sub terra: id est, in inferioribus terre: ubi inferi esse perhibentur, unde et ipsi inferi nominati sunt. Aque enim eius nature sunt, ut sine terra esse non possint. Ecce gigantes gemunt sub aquis. Qui gemitus utique de doloribus, et squalore tartaree habitationis eis nascebantur.

Nudus est infernus coram illo, et nullum est operimentum perditioni. Hoc dicit, quod scientiam Dei nichil latere possit. Et quod perditio, qui diabolus  nobis non absurde sentitur, se non preualeat ab omnipotentia eius abscondere.

Qui extendit Aquilonem super uacuum, et appendit terram super nichilum. Hoc sic intelligendum est: siue quod terra ex nichilo facta sit, siue nichil infra terram sit, quo terra sustineatur, cum ipsa uniuersa sustineat, et ipsa innumerabiliter Dei uirtute libretur, quia in ipso sunt uniuersa, et ab illo omnia continentur. De quo Apostolus dicit: Portans omnia uirtutis sue uerbo. Et quia aliquando in Scripturis per figuram Aquilo uentus, diabolus esse significatur: siquidem a Salomone Aquilo durus uentus dicitur: nomine autem dexter uocatur. A suis quippe dexter quidem dicitur, sed totus sinistri operis auctor est. Hic igitur super uacuum dilatatur, id est, super frigidos fide atque incredulos, quod est super inanes  uera religione, et uacuos; atque ut eis uelut rex dominetur, superextenditur. Rursum illi ipsi increduli, quos sanctus Iob terre nomine appellauit: super diabolum, qui a Deo nichil factus est, appenduntur, ut incerti semper sint, et imitentur caput suum membra, ut tamquam caput quod nichil dictum est, esse, super uacuum et nichilum appendantur.

Qui ligat aquas in nubibus suis, ut non erumpant pariter deorsum. Per has nubes in altitudine ipsa spatiosi eris colligantur aque, sicut et alio loco de Deo ita legimus: Cribrans aquas de nubibus suis. Hoc igitur modo ligate dicuntur, quoniam non simul effunduntur in terram, sicut in diluuio factum legimus.  Spiritualis autem iste est intellectus, ut nubes sanctos doctores interpretemur Ecclesie, qui aquas Euangelii portant populis effundendas, et gubernandas a Spiritu sancto deferunt: ut irrigentur terre populorum: et de hac celesti pluuia, uirtutum fruges spirituali operatione multiplicentur. Quas aquas de superna abundantia defluentes, ligat Deus in nubibus suis: ut unicuique secundum capacitatem cordis sui, tantum doctrine, tamquam aquam effundat, quantum suscipientis possibilitas patitur: ne simul fortassis effuse, obsint cordibus, minus ualentibus abundantiorem suscipere doctrinam.

Qui tenet uultum solii sui. Sententiam iudicii sui reseruat in posterum. Iustitie sue, et pietatis sedem in omni creatura sua, ueritatis gloria resplendentem  Deus tenere dicitur, quod est manifestationem secretorum iudiciorum suorum obuallare atque abscondere, ut Euangelium Christi in his qui pereunt.

Et expandit super illud nebulam suam. Secundum illud quod Dominus ait discipulis in Euangelio: uobis datum est nosse mysterium regni celorum. In obtectionem quoque diuine custodie sue, expandit super ipsum bonum nuntium Euangelii, in nubem defensionis sue, ut nullus posset ei quamuis acerrimus aduersarius preualere: de qua Apostolus ait: Patres nostri omnes sub nube fuerunt.

Terminum circumdedit aquis: usque dum finiantur lux et tenebre. Sub nomine aquarum , quod est a parte ad totum, mundi finem mihi uidetur  dixisse, quia noctis ac diei uicissitudo preteritura sit. Siue de impiorum populis, uel de sanctorum tribulationibus, que aquarum nomine in Scripturis sepe dicuntur. He igitur aque a Deo terminum acceperunt, siue ut semper iniqui, et peccatores sint, siue ut non sinat fidelis Deus tribulationes pati sanctos suos supra quam sustinere possunt. Hec ergo fient donec prosperitas, et iniquitas transeat impiorum, que hoc loco lucis et tenebrarum nomine significata sunt.

Columne celi contremiscunt, et pauent ad nutum eius. Stabilitatem ergo solummodo permanentem in natura angelorum, columnarum nomine sentiamus, quia non solum immobiliter in sanctitate perseuerantes sunt: sed etiam eterne beatitudinis gloria  speciosi. Nam de futura immobilitate hominum, ita ait Filius Dei: Qui uicerit, faciam illum columnam in templo Dei mei. Sed et ipsa Ecclesia, que est sanctorum omnium congregatio, pro eterna sibi in Domino stabilitate, columna et fundamentum dicitur ueritatis. Potest et de sanctis angelis ita intelligi: ut pro caritatis sue ac dilectionis intuitu, columne dicantur, eo quod pro salute hominum curam gerant, pro quibus sunt pio affectu solliciti, quod eis quasi ad pondus cogitationum accedere uidetur. Et secundum tropicos intellectus, celi nomine significari Ecclesiam nouerimus, in qua celorum mysteria celebrantur. Huius itaque celi, id est Ecclesie, columne sunt apostoli, et ceteri qui gratia simili  sunt, qui portant ac sustinent diuersarum persecutionum ingruentia sibi pericula. Et anime hominum aliquando celi intelliguntur. Harum animarum quas per metaphoram celos diximus: columne sunt cogitationes sue: ipsis quippe anima sustinetur, et regitur: et ne erugine peccati nutet ac titubet, consilii stabilitate firmatur. Quia hoc sepius contingit humane fragilitati, ut ubi cautio minor intuentium est, impulsu peccati columne, id est, bone cogitationes in parte altera defigantur. Et idcirco tremunt ac pauent ad nutum minantis Dei: suum horrendum iudicium predicantis. Non enim cogitationes anime iste sunt proprie, tamquam sibi natura inessent, que utique in natura existente sunt, et nature existentis ministerium, sine quibus natura rationalis non  est: quoniam ut dixi, ipse per se non sunt, sed motus inuisibiles sunt subsistentis nature.

In fortitudine illius repente maria congregata sunt. Quod in principio Genesis factum legimus.

Et prudentia eius percussit superbum. Cui dubium est, quin principaliter diabolus sit hic superbus: qui tunc primum a Deo percussus est, quando eum de sede illa celorum beata atque sublimi deposuit, de qua propheta ait: Tu humiliasti sicut uulneratum superbum. Spiritualiter, recte maria hec, Iudeorum, et nationum populos esse sentimus, quibus dominaturum uerum Salomonem, Dauid propheta ita pronuntiat, dicens: Et dominabitur a mari usque ad mare. De mari enim, id est, de gente Iudeorum cepit Euangelium Christi, quia de Sion exiit lex, et  peruenit ad mare gentium. Hucusque ergo hec maria populorum fortitudine ac uirtute resurrectionis Christi, apostolorum Euangelistarumque ministerio ceterorumque predicta, repente in unum Ecclesie corpus congregata, atque in unam copulam fidei sunt Christi caritate connexa.

Spiritus eius ornauit celos. Legimus in principio Geneseos, quarto die a Deo stellas positas esse in celo, aut in firmamento. Spiritu etiam sancto, rationabiles celos ornauit: quos apostolos, et apostolicos uiros intelligimus: qui multis Scripturarum locis, celorum nuncupationem consequuntur, secundum illud prophete: Operuit celos uirtus eius, et prudentia eius percussit superbum. Christus Dei uirtus, et Dei sapientia percussit superbum diabolum. Hi  ergo sancti, a Spiritu sancto ita distincti sunt gratiarum donis, tamquam sidereis luminaribus.

Et obstetricante manu eius, adductus est coluber tortuosus. Sancti ergo adornati uerbo Dei, tamquam semen populis spargunt. Unde a timore Domini in utero spiritum salutis conceperunt, et ita manus, et sapientia Patris, iehsu Christus, animabus multiplici uirtute fecundis, dignatione sua a sancto Iob astare perhibetur, ut parturientibus filios uenturi seculi, obsequium quoddam adhibeat sue pietatis, easque in persecutionem doloribus positas consoletur: ministerio quoque suo inuisibiliter intrinsecus operante, adiuuet parturientes. Quia sine illo, nullus eos bonorum operum, que filiorum nomine superius  diximus, subsequetur effectus. Ipso igitur caritate misericordie sue, qua nos multum dilexit, per hoc ministerium obseruante, et pietate eius obstetricante, ut anime sancte huiusmodi fetus edant, educitur ab eis, et de cordibus earum excluditur ille, in quo nichil est rectum, coluber tortuosus.

Ecce hec ex parte dicta sunt uiarum eius. He sunt uie Domini, de quibus ipse Saluator per Salomonem ait, cum de sua natiuitate predixit: Dominus creauit me in principio uiarum suarum in opera sua. Creatus est ergo ipse Dominus iehsu Christus per Deum Patrem, ex Maria uirgine, ad ostendendas et manifestandas mandatorum uias, a quibus opus Dei, id est, homo aberrauerat.

Et cum uix paruam stillam sermonis eius audierimus.  Paruam stillam, hominem assumptum intelligamus, qui in psalmo Hermonim mons modicus appellatur. Et in Daniele lapis excisus, et fasciculus gutte in Cantico Canticorum.

Quis poterit tonitrum magnitudinis illius intueri? Hoc dicit: si assumptio forme serui, pene ineffabilibus mysteriis continetur, et ad comparationem assumentis Dei stilla permodica est: quanto magis quisque non poterit tonitrum magnitudinis intueri: id est, ipsam diuinitatem, que ideo tonitrui nomine dicta est: quia cum de excelso fama nominis eius in Christo Iesu Filio suo terris insonuit, et hominibus hoc fragore terribili innotuit: nemo tamen eorum poterit totam diuinitatis eius magnitudinem intelligentia contueri: id est, illud, In principio erat  uerbum, et uerbum erat apud Deum, et Deus erat uerbum.



CAPUT XXuII.

Addidit quoque Iob, assumens parabolam suam, et dixit: uiuit Deus, qui abstulit iudicium meum, et omnipotens qui ad amaritudinem adduxit animam meam. Dum eum innocentem penas iniquorum pati permittit: amaritudinem quoque anime eius miseria presenti repleuit. uiuit Deus qui abstulit iudicium meum. Secundum formam serui quam assumpsit, iudicium uoluntatis humane: et ex persona assumpti hominis dictum est: quo orans dicebat ad Patrem: Mi Pater, si possibile est, transeat a me calix iste. Et ideo iudicium meum dixit, quia in se humani generis infirmitatem, in ueritate suscepti hominis demonstrabat.  Et omnipotens qui ad amaritudinem adduxit animam meam. Amarum erat poculum mortis, ad quod bibendum Saluator noster aduenerat: de ipsius namque calicis amaritudine erat, quod ait discipulis suis: Tristis est anima mea usque ad mortem. uerbum autem adduxit, secundum Apostolum intelligendum est: qui de Deo Patre ita ait: Qui proprio Filio suo non pepercit: sed pro nobis omnibus tradidit illum. Non enim nolens traditus est in mortem. Alio loco de Saluatore idem Apostolus dicit: Qui se tradidit pro peccatis nostris.

Quia donec superest halitus in me, et spiritus Dei in naribus meis, non loquentur labia mea iniquitatem: nec lingua mea meditabitur mendacium. Absit a me  iustos uos esse iudicem. Huc et illud pertinet quod de Domino in Isaia scribitur: Quiesce ab homine, cuius spiritus in naribus eius, quia excelsus reputatus est ipse. Donec autem aduerbium, secundum hunc intellectum quo de Saluatore nostro seriem intelligentie huius texuimus, non ita ut sonat dictum existimemus, tamquam dixerit, Quoadusque est balitus uite huius in me: id est, antequam moriar; sed donec, pro semper atque perpetuo hoc loco dictum esse nouerimus. Sicut ait ipse Dominus ad populum per prophetam: Ego sum, ait Dominus, et donec senescatis ego sum. Non enim post senectutem hominum Deus non erit, cum eisdem potius senescentibus, Deus perpetuo maneat. Ad illud autem quod Psalmista ait: Dixit Dominus Domino meo, sede a  dextris meis. Donec ponam inimicos tuos scabellum pedum tuorum; quid dicimus? quod posteaquam inimici subiecti fuerint, Christus non sessurus sit ad dexteram Dei Patris? et ubi erit illud quod ait angelus: Et regni eius non erit finis? Propter quod donec, in talibus locis, ut dixi, pro perpetuo est intelligendum. Nec non et illud quo de Ioseph, et beata Maria euangelista ait, Non cognoscebat donec peperit filium. Quis enim est super uenerande beate Marie uirginitate ita blasphemus, ut hoc saltem audeat cogitare, ut post Deum Saluatorem, filium suum, illa uirum cognouerit? Proinde secundum ueritatem fidei catholice, donec et hic sicut supra dictum est, pro semper intelligamus. Ait ergo Dominus iehsu, quia semper halitus diuinitatis in me  est, quia secundum id quod homo sum, et in Deo conditus sum et creatus: habeo in me spiritum Patris mei, meumque substantialiter: sequitur ergo ita dicens: Donec deficiam non recedam ab innocentia mea. Quia ergo innocentiam non morum industria acquisiui, sed in ea ut natus sum, ita sum iustus, et innocens.

Donec deficiam, non recedam ab innocentia mea. Ego enim etiam si in his cruciatibus moriar, non recedam ab innocentia mea, quam uos quasi blasphemum in eis me asseritis perdidisse.

Iustificationem meam quam cepi tenere non deseram. Potuit hoc Saluator dicere, ut homo in Deum assumptus, cuius initium est secundum carnem ex uirgine Maria: peccatum autem hominis, nec nascendo  habuit, nec operando contraxit: et ideo solus ueraciter dicit:

Neque enim reprehendit me cor meum in omni uita mea. Sicut impius, inimicus meus, et aduersarius meus, quasi iniquus. Hoc loco omnis uita, presens uita intelligenda est, quo tempore hec dicebat: tamquam si diceret: Tota nunc conuersatio mea irreprehensibilis est. Non enim reprehendit me cor meum in omni uita mea: id est, male suadentibus, ut et uos facitis ad blasphemiam hortantibus non consensi: quod et uxor ut facerem, suadebat. Non enim reprehendit me cor meum in omni uita mea. Sicut impius inimicus meus, et aduersarius meus quasi iniquus. Non enim uoto maledicit, sed prophetando  predicit, et secundum meritum loquitur hominum peccatorum: predicens quid unusquisque permanens in peccatis recepturus ab eo sit. Nunc ad eum locum reuertamur:

Que est enim spes hypocrite si auare rapiat, et non liberet Deus animam eius? Hypocrita, fictus in amicitia, uel dolosus intelligitur. Quantam uos cupiditatem, et quasi auaritie sitim patimini, inquit, in interitu meo, ut me uotis iam in tartarum rapiatis? Super hac igitur nefanda uoluntate: quam spem uenie ante Deum habebitis, si non acquiescetis Deo, ut uos in hac uita emendare curetis.

Numquid Deus audiet clamorem eius: cum uenerit super eum angustia. In tempore itaque retributionis, quando impio uentura est angustia, nullum erit remedium  peccatoribus: quia preces eorum Dominus in die ultionis non suscipiet.

Aut poterit in omnipotente delectari, et inuocare Deum omni tempore? Is in Deo delectari poterit, et inuocare eum, qui sibi bene conscius recte presumit, et qui se talem exhibuerit, ut quolibet tempore mereatur audiri.

Docebo uos per manum Dei que omnipotens habeat, nec abscondam. Ecce uos omnes nostis, et quid sine causa uana loquimini? Hec est pars hominis impii apud Deum, et hereditas uiolentorum, quam ab omnipotente suscipient. Illa dicit que habet Deus in manu ac potestate, et in secretis iudiciis suis.

Si multiplicati fuerint filii eius, in gladio erunt et nepotes eius non saturabuntur pane. In filiis et nepotibus  reliquam omnem posteritatem male generationis signauit. Aliquando in Scripturis, non solum carnali progenie: uerum etiam morum similitudine filii appellantur.

Qui reliqui fuerint ex eo, sepelientur in interitu, et uidue illius non plorabunt. Hoc significare mihi uidetur, quod per tempora ad summam egestatem, siue miseriam, proles impii hominis, siue generatio deducenda sit, et uidue eorum pre nimio instante sibi malo, flere non poterunt.

Si comportauerit quasi terram argentum, et sicut lutum preparauerit uestimenta. Insatiabilem cupiditatem ac uoraginem quamdam inexplebilis huius impii dicit.

Preparauit quidem, sed iustus uestietur illis, et argentum  innocens diuidet. Et Salomon ait: Qui amplificat diuitias suas cum usuris abundanti: qui miseretur pauperum congregat eas.

Aedificauit sicut tinea domum suam, et sicut custos fecit umbraculum. His uerbis hoc ait, quod homo impius frustra laborauerit: quandoquidem, uel cito transeuntibus rebus, uel tineis demolientibus, status illius domus comparatur. Aliter: Si comportauerit quasi terram argentum, et sicut lutum preparauerit uestimentum: preparabit quidem, sed iustus uestietur illis, et argentum innocens diuidet. Aedificauit sicut tinea domum suam, et sicut custos fecit umbraculum. Hic ergo impius, quem diabolum esse superius diximus, in preuaricatione Ade pretiosos  quosque et claros uiros, ut terram et lutum uiles constituit, a quibus etiam uirtutes, et bona nature uelut uestimenta detraxit, et eorum aurum, quo diuitie mentis significantur. Hi enim diuitiis ad imaginem et similitudinem Creatoris sui pulchri facti fuerant, et compositi: qui eas auferendo ab eis, ad summam eos indigentiam uilitatemque perduxit. His igitur rebus homines comparantur, in Adam, ut dixi, seducti a diabolo, que in creatura mundi uiliora uidentur. Sed iustus Dominus, et Deus noster, auferendo a diabolo predicta spolia captiuorum: ipsos quoque captiuos liberans, quos inimicus in interitum preparauerat, Ecclesiam sanctam sibi exhibuit ex eis: mundans eam lauacro aque in uerbo, atque eam sine macula, et ruga efficiens: id est,  puram a peccato, et confessione fidei simplicem, pretioso induit uestimento. Argentum etiam quo perspicui quique, ut iam locutus sum, et clari mundi huius intelliguntur: innocens Agnus Dei, et immaculatus diuidit, cum credentes in beatam uitam et eternam gloriam mittit, et incredulos in perditionem mittit. Siue argentum clara et splendens eloquentia secularis, a mundo per Christum aufertur: ut credentium facundia, nitenti et puro eloquio, eius Euangelium uestiatur; quia quemadmodum anime hominum uirtutum uestibus induuntur: ita et sensus dum predicatione Euangelizantium enuntiantur, quodammodo sermonibus uestiuntur. Aedificauit sicut tinea domum suam, et sicut custos fecit umbraculum. Ut tinea consumit, et demolitur habitaculum  suum: ita et diabolus domum perditi populi sui in interitum eius edificat: qui habitationem sibi temporariam, et paulatim solubilem preparauit, possessurus eterna supplicia. Hic est ergo ille impius hypocrita qui auare rapit. In non conuertente nulla spes uenie erit, cum etiam super hec, quadam auaritia seuiente rapiat homines ad interitum. Qui idcirco hypocrita dicitur: quia se transfigurat in angelum lucis: cuius etiam clamorem sere deprecationis non est Dominus auditurus: cum intra penarum angustias fuerit coarctatus. In Deo quoque non erit ei de bono conscientie aliqua delectationis fiducia: sed nec in laudem confessionis eum poterit prouocare, qui in similitudinem innumerabilium filiorum suorum diuina sententia Dei gladio ferietur.  Nepotes etiam, in quibus illi intelliguntur qui ab illis seducuntur quos prius diabolus ipse deceperat: nepotes, inquam, eius non saturabuntur pane uisionis Dei, utique famem inopiamque passuri. Quia omnes sancti contemplantes Deum, reficiendi ab eo sunt, et pascendi: quo nunc angeli saturantur. Reliquias quoque diaboli, extremam generationem eius intelligere possumus, que similiter, ut ipse diabolus, et filii ac nepotes eius, cum toto corpore populi sui in interitum sepelientur. Ille quoque uidue, id est, anime quas uitiis suis, et illecebris uoluptatum diabolus eneruauerat, mollesque reddiderat, ut omnem fortitudinem, et uirilitatem amitterent: nulla correctione ac satisfactione deflebunt, ut saltem  aliquando resipiscant ad Deum, quem tamquam uirum amiserant, uitiis uelut adulteris coherendo.

Diues cum dormierit, nichil secum auferet: aperiet oculos suos, et nichil inueniet. Multis modis diues intelligitur in Scripturis diuinis. Est diues facultatibus terrenis: sed si confidit in ipsis diuitiis, cadet. Hic ergo diues cum in somno mortis fuerit, nichil de suis facultatibus secum feret: quoniam nudus uenit nascendo: nudus reuertitur in terram moriendo. Hic in resurrectione aperiet oculos suos, et nullum meritum boni operis inueniet. Iudeorum quoque populus, propter innumerabilia diuina beneficia: prophetarum quoque oracula, siue promissiones plurimas, et Dei ipsius frequens alloquium, diues est dictus. Unde eisdem Iudeis ait Dominus in Euangelio:  ue uobis diuitibus. Superbi quoque non habentes spiritus paupertatem, diuites appellantur. Philosophi etiam, habentes facundiam, et scientiam mundialem, diuites nuncupantur. Hi cum in die resurrectionis fuerint suscitati, nichil remedii quo saluentur inuenient. Hereticus etiam quisque diues dici potest: quoniam multa immo omnia de sancte Ecclesie remunerationibus se habere presumit: remissionem peccatorum, significationem spiritus, pignus etiam Dominici corporis, et hereditatem cum sanctis angelis regni celestis. Hi ergo omnes siue quia crucis scandalum patiuntur, siue presumptione cordis sui, ut in errore ambulent, ueritatis tramitem reliquerunt. Siue quia obscuratum habentes intellectum, proprium libere uoluntatis arbitrium: in  infidelitate perdurant. uel quia abominabiles facti sunt: exaltantes cor suum post somnium mortis, in resurrectione aperient oculos suos, et nichil inuenient.

Apprehendet eum quasi aque inopia: nocte opprimet eum tempestas. Subitam egestatem predictis diuitibus, uelut aquam superuenturam significat, qui miseria, et inopinata sibi angustia, que tempestatis nomine dicta est, nocte, id est, repente dum nesciunt opprimentur: iuxta illud Apostoli: Cum dixerint pax et securitas, tunc repentinus eis superueniet interitus.

Tollet eum uentus urens, et auferet, et uelut turbo rapiet eum de loco suo. uenti nomine, sententiam dixit, qua uelut puluis quisque eorum proiicietur a  facie terre. Et uentus hic diuine sententie urens dicitur, eo quod ad gehenne uredinem ducit, siue compellit.

Emittet super eum, et non parcet. uentus utique sententie Dei, siue ipse Deus per sententiam iustitie sue, mittet super eum penas: id est, meritum facinorum suorum suscipiet. Non enim parcet, cum reddet ei secundum opera sua.

De manu eius fugiens fugiet. Et non tenebitur, inquit, manu Dei ut saluetur, de qua uelut fuge modo, ueloci lapsu in ruina decidet. Quod autem ait, fugiens fugiet, siue ut alii dixerunt, fuga fugiet: pereuntem in perpetuum peccatorem significat, quia  numquam sit reuocandus ad uitam, et illic ei penitentie locus non erit.

Stringet super eum manus suas, et sibilabit super illum, intuens locum eius. Alii dixerunt, Planget super eum manibus suis, et trahet eum de loco suo. Nutibus quibusdam corporum humanorum, censuram indignantis Dei, et contra peccatorem diuitem irascentis, hoc sermone describit: ubi et iam quasi sibilans indicet quam atrox illi penarum locus reseruetur. Ad talem locum et Iudas Iscarioth abiit.



CAPUT XXuIII.

Habet argentum uenarum suarum principia, et auro locus est, in quo conflatur. Ferrum de terra tollitur, et lapis, solutus calore, in es uertitur. uidetur  mihi quod per enigma et parabolam, sub horum nominibus metallorum, mores hominum, et uirtutes animorum describat, minime ordinis obseruantiam, prophetarum more, custodiens. Argenti uero, et auri uocabulum, secundum auctoritatem Scripturarum, uerbi eloquium et sensus animi indicare uoluit. Hec disserentes nos ita dicamus: Habet argentum uenarum suarum principia, et auro locus est in quo conflatur. uene argenti: id est, initium eloquii ab anime sensibus oritur: sensus uero aureus, rationis ac sapientie iudicio fabricatur, et ut sit optimus, ab igne diuine examinationis probatione conflatur. Fortitudo uero, que ferri nomine appellatur, est qua terram, id est, carnis nostre malitiam in nobis tollimus: aduersum eam contra  nos militantem, et contra legem spiritus conuersantem, rigore animi, et uirtute repugnemus. Lapidis quoque nomine cordis figuratur durities, que per calorem et feruorem fidei resoluta mollescit: ut primum possit in se uerba scribentis recipere. Deinde uelut in es quod canorum est, merito sanctitatis proficiens, ad laudes et gratias Deo offerendas, fidei soliditate perueniet.

Tempus posuit tenebris, et uniuersorum finem ipse considerat. In Scripturis diuinis, peccatores homines, demones et ignorantie atque tribulationes, siue peccata, pro modo, et locis tenebre nuncupantur.

Lapidem quoque caliginis, et umbram mortis. Hunc lapidem metaphorice diabolum hoc loco intelligere  possumus: qui propter errores suos quibus totum mundum inuoluerat, lapis caliginis dictus est. Qui cum fortis et potens sit, per naturam qua est a Deo conditus: confidens per superbiam in uirtute sua, et non in Domino, et Deo creatore suo, amiserit sapientie lumen, conuersus in stultitiam et tenebras, et idcirco lapis caliginis dici potuit: secundum illud, Stultus in tenebris ambulat. Sicut ergo lapis caliginis diabolus nominatur: ita et umbra mortis dicitur. Quoniam hi qui se ab eo defendi ac protegi putant: eternis ut ipse diabolus gehenne ignibus mancipandi sunt.

Diuidit torrens a populo peregrinante eos, quos oblitus est pes egentis hominis, et inuios. Hoc dicit:  inuios, id est, errantes, et illos quos oblitus est pes egentis hominis, separabit torrens a populo peregrinante, eo quod oblitus eorum sit gressus. Siue presens conuersatio egentis hominis pedis nomine significata est. Oblitus est dixit, pro eo quod premissus egens, non est Deum pro huiusmodi deprecatus, cum tamen eleemosyna Deum precetur, id est, ipsum opus bonum quod homo fecerit, quadam manifestatione sui loquatur ad Deum. Hoc ergo dicit sanctus Iob, quod inuios sine uia uere religionis uiuentes, et qui misericordiam pauperibus, quod est Christi fratribus non fecerunt, torrens ignis separet, simul et a sanctorum consortio diuidet. Siue hic egenus proprie Saluator noster intelligitur, qui propter nos egenus, et pauper factus est cum diues  esset. In pede quoque eius, dispensationem, uel assumentis hominem, uel mundum ingredientis aduerte. Unde propheta ait: Existi in salutem populi tui. Hi ergo qui dispensationem salutis sue in Euangelio non receperunt, obliuioni dati sunt, qui credere per duritiam proprie uoluntatis noluerunt. Et idcirco inuii dicti sunt, quia Christum, qui est uia, non receperunt.

Terra de qua oriebatur panis, in loco suo, igni subuersa est. Diuersas res et obscuras connectit, ut cum superioribus inferiora non hereant. Proinde mihi uidetur, quia hoc loco terram Sodomorum describat, cuius abundantiam, et amenitatem cum admiratione collaudet. Terra de qua oriebatur panis in loco suo, igni subuersa est. Hec terra potest et  Iudea intelligi, in qua panis legis Dei, per doctrinam prophetarum populis nascebatur, qua amore Dei per fidem Christi carnalis legis intelligentia subuersa est, et in rectos tramites, et spirituales sensus constituta, ut iam occidentem litteram non sequatur.

Locus sapphiri lapides eius, et glebe illius aurum. Per metaphoram dicit, quod in Sodomis uberrima fuerint omnia et optima, que etiam auro et pretiosis lapidibus comparentur. Locus sapphiri lapides eius. Sic dicit ei Dominus per prophetam: Ecce ego sternam per ordinem lapides tuos, et fundabo te in sapphiris, et reliqua. Hoc enim decore pretiosorum lapidum, id est, omnium Christo credentium per Deum Patrem, tunc adornata est Iudea, quando  gentium populus ei per fidem Christi est copulatus. Locus sapphiri lapides eius, et glebe illius aurum. Lapides pretiosi, et aurum non in optima terra, sed in remotis, et squalidis inueniri dicuntur. Igitur secundum hunc modum Iudea sterilis fide, et infecunda uirtutibus, habuit in se hos lapides pretiosos: id est, patriarchas et prophetas, et omnem sanctorum multitudinem. Locus sapphiri lapides eius, et glebe eius aurum. Glebas sancte terre Ecclesie, sanctos eius propter fecunditatem bonorum operum appellauit, quos etiam et propter gratiarum diuisiones, glebas sanctus Spiritus uoluit nuncupare: quo auri merito censerentur, in quarum occultis  uenis tamquam animarum seminibus, sensus magni pretiosique nascantur.

Semitam ignorauit auis. Exitus plurimos in eadem regione multitudo habitatorum fecerat, et ideo forsan dixit, quod auibus pre frequenti hominum copia semitas intuendi, uel facultas illic respondendi incedendiue non fuerit.

Nec intuitus est eam oculus uulturis. Quia tam condensis frutetis, et contiguis arboribus consita erat: ut eam aues desuper uolantes depascere non possent. Semitam ignorauit auis: nec intuitus est eam oculus uulturis. Auem et uulturem, ipsum diabolum cum suis possumus dicere, qui semitam spiritualis intelligentie in Lege, et prophetis: hoc est, que in Iudeam occulte predicebantur, nosse minime potuerunt.  Nec intueri aliquo uestigio scientie ualuerunt, a seculis dispensationis future abscondita sacramenta. De quibus ait Apostolus: Dei sapientiam loquimur in mysterio, que abscondita est: quam nemo principum huius seculi cognouit. Semitam ignorauit auis: nec intuitus est eam oculus uulturis. Possunt hic duo populi intelligi non absurde, id est, Iudeorum et gentium. Carnalis ergo Iudea fidem in Christo non habens: sed potius legis operibus uiuens, eumdem Christum pro nobis factum semitam siue uiam, qua reditur ad patriam, ut incredula ignorauit: propter elationem suam, qua se putabat legis operibus posse iustificari. Auis dicta est, leuis utique, et uaga: atque in ipsis operibus legis instabilis. uulturi uero gentium populus ideo assimilari  uidetur: quoniam per errores mortuorum hominum discurrebat, et rebus mortuis pascebatur. Hi ergo Christum legis littera obtectum, et terram repromissionis per Christum futuram, opacitatis significationum umbraculis non potuerunt omnino perspicere. Semitam ignorauit auis: nec intuitus est eam oculus uulturis. Sub his nominibus, auis  et uulturis, inimicos Ecclesie intelligamus, qui tenebris obscuratum habentes intellectum, nescierunt semitam uocationis eius, qua ad Deum ambulans per fidem reuertitur. Quique diuersis erroribus mortuorum hominum rapti, quasi uolare arbitrandi sunt.

Non calcauerunt eam filii institorum. Hoc ait, quod ita fuerit terra Sodomorum omnibus bonis referta:  ut nullius patrie eguerit mercimoniis. Non calcauerunt eam filii institorum. Institores siue negotiatores predicti intelliguntur. Nam negotiatores sunt mali et superbi: quod etiam ad ipsum diabolum pertinet: qui superbiam delictum maximum adinuenit. Et negotiator propter multitudinem peccatorum appellatus est, que siue ad se ipsum, siue ad perdendum hominem exquisiuit. Isti igitur promissionis terram que mansuetis, et corde humilibus reseruatur, ut in ea habitent, calcare non poterunt, quia nec quasi incole, per eam transeundi habebunt licentiam. Item aliter: Hec igitur Iudea, cui hic panis doctrine ministrantibus prophetis, et sacerdotibus,  prebebatur in loco suo: suo utique, et non Dei: id est, in loco delectationis sue, ubi uoluptatibus atque illecebris conflagrabat, igne uitiorum suorum ardens subuersa est sicut dicit Propheta: Omnes adulterantes, sicut clibanus corda eorum; et in psalmo de ea dicitur: Incensa igni et suffossa manu operis sui exstirpata omnino, et effossa est. Licet possit ignis iste etiam super ultione peccatorum intelligi, sicut dicit Apostolus: Terra que spinas, et tribulos profert, reproba est, et maledicto proxima: cuius consummatio in combustionem. De quo igne ire ait Dauid: Iuuenes eorum comedit ignis. Non calcauerunt eam filii institorum. Filii institorum, apostolorum discipuli, et apostolici uiri intelligendi sunt, qui gentibus Euangelium predicauerunt.  Hi igitur Iudeam, terram uidelicet infidelium, ut ei annuntiarent Euangelium, non calcauerunt. De quibus dicitur in Actibus apostolorum: uobis oportuerat primum uerbum Dei loqui, sed quia indignos uos iudicastis eterne uite, ecce conuertimur ad gentes. Sic itaque factum est istis Euangelizantibus uerbum, ut mons Christus in mare gentium transplantaretur. Unde et in psalmo ait: Et transferentur montes in cor maris: id est, uel prophetarum, uel euangelistarum oracula, ad credituros gentium populos transferentur. Non calcauerunt eam filii institorum. Hi institores siue negotiatores reprobi sunt, et laude indigni, qui peccata peccatis, uelut diuitias sibi congregant: de quibus ait Apocalypsis: Omnia clara et pinguia perierunt a te. Hi  igitur negotiatores circa diuitias peccatorum, non calcabunt Ecclesiam, id est, non habitabunt in ea: quia sanctam eam, et immaculatam Dominus possidebit.

Nec pertransiuit per cam leena. Ob frequentiam innumerabilium populorum in Sodomis habitantium, bestie per medium regionis illius transire non poterant. Nec pertransiuit per eam leena. Leena potest diaboli dominatio sentiri, siue superbia Iudeorum. Quod autem dicit, non pertransiuit: hoc ait: non recessit a Iudea, sed ibidem infidelis superbia permansit. Aliter potest, et de Ecclesia intelligi. In illa utique gloria uirtutum suarum in loco necessario redemptionis sue, in quo per fidem stat, igne subuersa est: illo utique igne, de quo ipse Dominus ait:  Ignem ueni mittere in terram. Hoc igitur igne Ecclesia, id est, terra sanctorum, amoris Dei desiderio flagrans, subuertitur: ut eam carnalis concupiscentia non possideat. Hoc igitur modo subuertitur, ut in terra carnis sue uiuens, carnis in ea uitia moriantur, ut ait Apostolus: Qui enim sunt Christi, carnem suam crucifixerunt cum uitiis, et concupiscentiis. Nec pertransiuit per eam leena. Siue leo, ut alii dixerunt. Leo hic non absurde diabolus intelligitur, qui per sancte Ecclesie terram transire non potuit, eo quod grauibus persecutionibus eam uincere non ualuerit.

Ad silicem extendit manum suam. uidetur mihi sanctus Iob aliud enigma protulisse, et propter soliditatem  suam, et fortitudinem, Christum secundum hominem, quem assumpsit, silicem posse significari, qui etiam petra et lapis, prophetis et apostolis dictus est. Deus ergo Pater extendit ad silicem manum suam, id est, Filium suum: per quem uniuersa condidit: quem etiam dexteram, et brachium uocat, et ad suscipiendum hominem misit, ut Apostolus dixit: Deus Filium suum misit in similitudine carnis peccati. Et idcirco in extensione manus, Dei Patris, et Filii eius ad nos aduentum significari nouerimus, ac per eum sicut sequitur:

Subuertit a radicibus montes. Quos per metaphoram demones siue homines superbos esse recte sentimus: quia principatus, et potestates palam triumphauit in semetipso.

 In petris riuos excidit. Duris scilicet precordiis gentium, et nimia infidelitate constrictis: abundantiam gratiarum suarum largitus est, et uelut riuos aque fluentes, uberem copiam doctrinarum tribuit. Hoc ipsum distribuisse intelligitur, quod scidisse memoratur, sicut ait Apostolus: Alii enim per spiritum datur sermo sapientie, alii sermo scientie. Alii dixerunt: Ripas fluminum disrupit: ut illam doctrinam spiritualem Legis, et prophetarum de qua Isaias ait: Qui sititis, ite ad aquam, que in una gente tamquam intra quasdam angustias defluebat, que etiam Mosaice legis preceptis, uelut quibusdam quasi riparum obicibus claudebatur. Huiuscemodi disruptis obstaculis, quasi de alueo legis super omnem terram Euangelio abundante diffudit. Aliter possumus  hanc terram Ecclesiam dicere. Unde ait propheta: Fluminibus scindetur terra. Scindi uero eam atque disrumpi eo modo nouerimus, quando se ad suscipiendum uerbum Dei, capabilem prebet. Hanc quoque quamdam adapertionem capacitatis, que fit per obedientiam terre rationem habentis, eorumdem fluminum impetus operantur.

Et omne pretiosum uidit oculus eius. Eductis igitur riuis gratiarum Dei, uidit Deus quam immensa, et innumerabilia pietatis sue beneficia. uidit autem dixit: eo quod ante conspectum eius adimpletio siue effectus sue uoluntatis, exstiterit in Ecclesia sua.

Profunda quoque fluuiorum scrutatus est, et abscondita produxit in lucem. Hos igitur fluuios non absurde  singulos libros ueteris Instrumenti esse sentimus: in quorum magnis latibulis erant Ecclesie sacramenta, que in tempora Saluatoris Deus Pater scrutatus sit: ad impletionem eorum omnia que predicta sunt manifestans. Siue quia fluuiorum nomine, populorum multitudines aliquando intelliguntur: quemadmodum Naum propheta ait: Porte fluuiorum aperte sunt: Profunda fluuiorum hoc loco, secreta conscientie hominum aduertamus: quorum scrutator, et cognitor Deus est, qui in die iudicii producendo omnia secreta cordium, reddet unicuique secundum opera sua.

Sapientia uero ubi inuenitur, et quis est locus intelligentie? Quod hoc quasi inquirens ait, difficilem  rem, et que uix in inuenitur, uoluit indicare, immo que nisi a Deo demonstrante, nec inueniri posset ab homine, nec haberi. Quod et ipse Iob in subsequentibus declarauit, ita dicens: Et dixit homini, utique Deus: Ecce timor Domini ipsa est sapientia, et recedere a malo intelligentia.

Nescit homo pretium eius. Hec dicendo, inestimabilem esse sapientiam timoris Dei significauit.

Nec inuenitur in terra suauiter uiuentium. Hanc igitur sapientiam timoris Dei non habet quisquam, nisi carnem suam crucifixerit cum uitiis et concupiscentiis, nisi uixerit ut Paulus apostolus, et omnes sancti, in tribulationibus, persecutionibus, angustiis, et pressuris. Et ideo suauiter dicti sunt uiuere illi, qui nullo iugo discipline tenentur, et effrenes ac  precipites in labem prorumpunt uitiorum.

Abyssus dicit, non est in me, et mare loquitur, non est mecum. Abyssum hoc loco infernum intelligamus, sicut dicit Apostolus: Aut quis descendit in abyssum? Et mare hoc seculum, ut Psalmista canente cognouimus: Hoc mare magnum et spatiosum. Infernus ergo, et hic mundus sapientiam timoris Dei se non habere testantur. Loca dicit loqui, pro his qui in locis, uel mundi, uel inferorum sunt. Hic de illis loquitur, qui carnali conuersatione mundi illecebris possidentur: hec dictio prosopopeia appellatur, ubi persona loquentis cum loqui non possit, assumitur, et quod continet, pro eo quod continetur. Continet quidem hic mundus, uel infernus: continetur autem homo. Hanc ergo sapientiam non  habet mare mundi istius, preter solam Ecclesiam, que propter seuientium fluctus inimicorum, insula dicitur in Scripturis, quemadmodum et nauicula per figuram in Euangelio nominatur.

Non dabitur aurum obrizum pro ea: nec appendetur argentum in commutatione eius. Hoc ait, quod nulla res quamuis pretiosa sit, possit huic sapientie comparari. Siue quia aurum in Scripturis, uel argentum, tropicus sensus, et sermo intelligitur, hoc dicit, sapientiam istam nullus pro merito sentire posset, aut eloqui.

Non conferetur tinctis Indie coloribus, nec lapidi sardonicho pretiosissimo, uel sapphiro. Diuersis rebus, pretiosis, hec sapientia diuina prefertur. Hoc tamen sciendum, quod maxime in meridiano climate  hec metalla pretiosa nascantur. Et quia in India omnes idolorum cultores significantur: in qua colores, ut dixi, pretiosi, uel nascuntur, uel fiunt: id puto posse intelligi, quia in gentibus ubi timor ueri Dei non est, fucata et quodammodo terrena religio sit: que sub pretextu nominis Dei in errorum mendacio, diuerso ac uario sermonum colore uelut pictura componitur, et quasi lapis pretiosus eloquio splendeat, siue nomine fulgeat deitatis, et India siue etiam Aethiopia, nigredinem, uel tenebras peccatorum significant: que specialiter in idolorum culturis habentur.

Non adequabitur ei aurum, uel uitrum, nec commutabuntur pro ea uasa auri. Aurum uel uitrum, et etiam  uasa auri, pretiosi quique, et clari intelliguntur: qui in hoc seculo nomine dignitatis, et diuitiarum gloria splendent: hi utique non habentes uere religionis timorem, pro nichilo habebuntur: eo quod non possunt uelut pro merito glorie sue, ad commutationem sapientie singularis accedere.

Excelsa et eminentia non commemorabuntur in comparatione eius. Etiam si excelsa sint, et plurimum eminentia quecumque in creaturis sunt: ut sunt etiam angelice potestates, minima omnia, immo potius indigna memoria erunt, in comparatione illius, que fecit omnem creaturam rationalem Deo placere, eique sancto amore coniungi. Et ideo prefertur illis eminentibus excelsis timoris huiusmodi sapientia: quia sine illa nichil sunt ante Deum, sicut et ipse  diabolus qui amisso timore diuine reuerentie, perdidit semetipsum.

Trahitur autem sapientia de occultis. Hec igitur aliunde non potest nisi de supernis assumi, siue de intimis cordis affectibus, dono sancti Spiritus trahitur, ut propheta ait: Os meum aperui, et attraxi spiritum, ut uidelicet sapiat homo Deum et timeat, ac recedere a malo intelligat.

Non adequabitur ei topazius de Aethiopia, nec tincture mundissime componentur? Diuersis modis, et diuersis nominibus auri, ac supellectilis pretiose, sanctus Iob dicit, quod timor Domini non possit eis ullo modo comparari.

Unde ergo sapientia uenit, et quis est locus intelligentie. Interrogans requirit, et dicit: quod omnis  creatura uel maxime sapientiam hanc ignoret.

Abscondita est ab oculis omnium uiuentium: uolucres quoque celi latet. uiuentium mundo intelligendum est, de quibus superius ait, cum de hac sapientia loqueretur, nec inuenitur in terra suauiter uiuentium. Quod autem dixit, quia hec sapientia uolucres celi lateret, superbi, et leues, siue qui altum sapiunt, quod ad tumorem arrogantie pertinet, intelligendi sunt, siue spiritus mali, qui secundum parabolam Euangelii, iactum semen Dominicum iuxta uiam comedunt. Hos igitur latere ait bonum timoris Dei.

Perditio, et mors dixerunt, auribus nostris audiuimus famam eius. Potest utroque hoc nomine diabolus dici, siue ille mors appellari potest, ut sui satellites  perditio nuncupentur. Hi ergo dixerunt, quod famam timoris Dei audierint: non enim negare possunt, quia non audierint illam, cum in nature sue bono inditam perceperint: sed per inobedientie malum, eam habere noluerunt.

Deus intelligit uiam eius, et ipse nouit locum illius. Pro certo scit Deus, quod hec sapientia properet ad locum utique quietis, et perpetue pacis: ubi per hanc ipsam sapientiam timoris sui, super quietum et humilem, et trementem sermones suos requiescere delectetur. Siue Deus intelligit uiam eius, que predicatione Euangelii per omnes terras prolata est. Unde et sequitur de Deo dicens:

Ipse enim fines mundi intuetur, et omnia que sub  celo sunt respicit. Quis enim ambigit, Deum nosse etiam ea que futura sunt? sed hic potius Deus cognitor futurorum illud inspexit, quod postea dixit eius Apostolus: Cum autem uenit plenitudo temporis, misit Deus Filium suum. Hoc igitur modo, aduentu suo nos uisitando, fines mundi intuitus est. In his, inquam, temporibus nostris, in quos seculorum fines deuenerunt.

Qui fecit uentis pondus, et aquas appendit in mensura. Quando ponebat pluuiis legem, et uiam procellis sonantibus. Manifestum est, quia omnis creatura in manu et uirtute potentie illius teneatur. Aliter: Ipsas gratias Spiritus sancti, quasi in ipso initio per apostolos accepit Ecclesia: quando factus est de celo sonitus tanquam aduenientis spiritus uehementis.  uentos, siue spiritus Scriptura commemorat, quos Deus largiendo de arcanis secretorum celestium prolaturus hominibus est, secundum prophetam dicentem: Qui producit uentos de thesauris suis. Aliquando he diuersitates gratiarum, Spiritus sancti censentur nomine, dantis has gratias, secundum illud Apostoli: Spiritus prophetarum subiecti sunt prophetis: qui etiam propter operationem, et effectum diuine sanctificationis sue, pondus habere dicuntur, ut secundum uniuscuiusque uires predicatores uerbi Dei aliis lac darent, aliis solidum cibum porrigerent, ubi dicerent, uel quibus dicerent. Inde ait propheta: Dabo uobis imbrem matutinum et serotinum: hoc est, nouum et uetus Testamentum.

Tunc uidit illam, et enarrauit, et preparauit, et inuestigauit,  et dixit homini. Id est, in Ecclesia sua, Deus futuram hanc sapientiam ante preuidit, quod totus mundus timorem illius habiturus esset.

Ecce timor Domini, ipsa est sapientia, et recedere a malo, intelligentia. Alter timor est, ne quisquam Deum offendat: alter uero si offenderit. Ille prior sanctus, et laudabilis, iste alius non habens caritatem sed penam. Proinde de hoc predicabili timore dicit Psalmista: Timor Domini sanctus permanens in seculum seculi. De alio timore loquitur euangelista Ioannes in Epistola sua dicens: Timor non est in caritate, sed perfecta caritas foras mittit timorem. Qui timor utique penam habet, quia dilectionis meritum non habet:



CAPUT XXIX.


Addidit quoque Iob assumens parabolam suam, et dixit. Secundum superiorem regulam etiam istic intelligentie lineam ducimus, ut quando id quod sequitur in Saluatorem referri non conuenerit, ad membrorum illius compagem sensum expositionis conemur inflectere. Et recte id fieri poterit, ut quod ipse Dominus caput Ecclesie sue in se recipere non potest, de eius corpore, quod est Ecclesia, sentiatur.

Quis mihi tribuat, ut sim iuxta menses pristinos, secundum dies quibus Deus custodiebat me? Optat ergo sanctus Iob atque desiderat, ut iam de illo squalore, et cruciatibus liberetur, reuertaturque ad illam gloriam  pristine felicitatis, in qua aliquando, Domino prosperante, degerat.

Quando splendebat lucerna eius super caput meum. Multis modis in Scripturis diuinis appellatur lucerna. Hic uero potuit eam Iob pro gloria temporali dixisse, quam a Deo acceperat, et quam in honoris potentia, et diuitiis possidebat.

Et ad lumen eius ambulabam in tenebris. Inter peccata utique, et ea que ignorabam, quasi inter aspera, et obscura uite huius, ad lumen uirtutum, uel consolationis illius incedebam.

Sicut fui in diebus adolescentie mee, et quando secreto Deus erat in tabernaculo meo. Secretum suum, mentem suam ideo dicere uoluit, quia illic tumultuose uitiorum turbe minime perstrepebant.

 Quando erat Omnipotens mecum, et in circumitu meo pueri mei. Quando Deum habebat in tabernaculo suo: uirtutes ante eum stare tamquam pueri perhibentur, que ideo masculi appellantur, propter uigorem contra uitia resistendi: talibus ministris Iob beatus ambiebatur.

Quando lauabam pedes meos butyro. Pedum uocabulo in Scripturis diuinis, modus quidam humane conuersationis plerumque intelligendus est. Lauabam, inquit, ab omni peccati macula actus meos, et cum innocentia et simplicitate uersabar.

Et petra fundebat mihi riuos olei. Iuxta hunc sensum Moyses ait: Suxerunt mel de petra, et oleum de firmissima petra: secundum delectationem uolentium, ore sapiebat. Et cum petra illa Christum secundum  Apostolum figuraret, oleo tamen isto dona Spiritus sancti, sanctus Iob largiter sibi effusa uoluit demonstrare. Hic est ergo oleum uiuum, et uerum, qui est Spiritus sanctus Patri et Filio consubstantialis. Hoc ergo oleo sanctus Iob abundabat, quo et caritatis pinguedine replebatur.

Quando procedebam ad portam ciuitatis, et in platea parabam cathedram mihi. Manifestum est, quia Iudeorum iudices in portis sedebant, ut uindicarent populum.

uidebant me iuuenes, et abscondebantur, et senes assurgentes stabant. Principes cessabant loqui, et digitum superponebant ori suo. uocem suam cohibebant duces, et lingua eorum gutturi suo adherebat. Reuerentiam pii, et sancti timoris, quam ei non solum  omnis etas, uerum etiam uniuerse potestates merito deferebant, his uersiculis demonstrauit.

Auris audiens beatificabat me, et oculus uidens testimonium reddebat mihi, eo quod liberassem pauperem uociferantem, et pupillum, cui non esset adiutor. Tam sancta erat, ut ait, presens conuersatio eius, quam fama referebat.

Benedictio perituri super me ueniebat, et cor uidue consolatus sum. Pupillus, pauper et uidua, omne genus humilium atque afflictorum significat, quorum nullum sanctus Iob preteriit, uel despexit.

Iustitia indutus sum, et uestiuit me sicut uestimento, et diademate iudicio meo. Iustitia, iudicium rectum, misericordia, hec erant anime illius indumenta.

 Oculus fui ceco, et pes claudo. Affectus pietatis eius atque misericordie in his sermonibus demonstratur, siue erant ignorantie tenebris lumen prebui ueritatis, et claudicanti in uiis Domini, recte uie itinera demonstraui.

Pater eram pauperum, et causam quam nesciebam, diligentissime inuestigabam. Negotia causasque pauperum contra potentes suscipiendo, defensor eorum factus erat, et iudex. Et idcirco ne aliqua aduersantium parte opprimerentur, retectis eorum fraudibus, eas inuestigare dicebat.

Conterebam molas iniqui, et dentibus illius auferebam predam. Hic uelut rapacem bestiam et uiolentam hominem iniquum describit: de cuius ore substantiam pauperum ui abstulerit.

 Dicebamque: In nidulo meo moriar, et sicut palma multiplicabo dies. Nidus eius, exterior homo eius intelligendus est, qui de feno carnis illius compositus a Deo fuerat, et constrictus. Omnis enim caro fenum. In hoc igitur nido semper se mori sub testificatione dicebat, dum uitiis mundi, et eius concupiscentiis non uiuebat, et ob hoc in resurrectione, uelut palma, multiplices dies et eternos habebit.

Radix mea aperta est secus aquas, et ros morabitur in messione mea. Spes mea, et fides que ex hac exspectatione mea sunt, patent ad diuina eloquia, quarum consolatione, ne in infidelitate mentis mee uiror arescat, infunditur.

Gloria mea semper innouabitur, et arcus meus in manu mea instaurabitur. Qui me audiebant, exspectabant  sententiam, et intenti tacebant ad consilium meum. Gloria mea et cetera potest in uirtutibus crescentis bone conscientie fructus et nouus semper profectus intelligi. In arcu uero resistentis ac repugnantis uigorem significari existimo, qui in manus sancti operis contra obuios quosque, et hostiles uitiorum impetus preparetur. Sicut ait Dauid in psalmo: Et posuisti ut arcum ereum brachia mea, quod est, fecisti infatigabilem intentionem bonorum operum meorum.

uerbis meis addere nichil audebant, et super illos stillabat eloquium meum. Quia iam auctoritas sapientie ubique fuerat diuulgata: nemo quasi detrectans, ad uerba eius quicquam addere presumebat, quinimmo stillabat super eos eloquium illius: id est, sensus  interiora uiscerum penetrabat, ut eorum infusa precordiis, a tali magistro perfecti atque optimi discipuli redderentur.

Exspectabant me sicut pluuiam, et os suum aperiebant quasi ad imbrem serotinum. Pluuie nomine, copiosam ualde eruditionem sue scientie demonstrat, et laudat auditores suos, quod disputante eo, cum grandi desiderio exspectauerint.

Si quando ridebam ad eos, non credebant. Tanta inquit, reuerentia et honore a predictis habebar, ut sapientie mee, et grauitati non posset indulgentie aliquid ac remissionis, que ad temperamentum magis morum pertinebant, congruere. Et idcirco ipso  a me pietatis fiebat studio, ut affectus amoris ac dilectionis eorum mei admiratione proficeret.

Et lux uultus mei non cadebat in terram. Gratia reuerentie, quam in eius facie refulgentem contuebantur, apud predictos non pro nichilo habebatur. Non enim aliquid eius nutibus frustra fieri existimabant, et idcirco quasi magnum atque precipuum in se predicti suscipiebant, quicquid in serenitate uultus illius contemplabantur.

Si uoluissem ire ad eos, sedebam primus. Cumque sederem, quasi rex circumstante exercitu, eram tamen merentium consolator. Dignationem suam et sanctam humilitatem his sermonibus manifestat, qua ad inferiores suos, quasi ad amicos sibique cequales abierit, et se in regni potentia, miseris et merentibus  prebuisse.



CAPUT XXX.

Nunc autem derident me iuniores tempore. Manifestum est.

Quorum non dignabar patres ponere cum canibus gregis mei. Non hoc typho superbie atque diuitiarum iactantia fecerat, sed utilitate impiorum, et deridentium illum, quorum patres nec canibus quondam eius digni fuerint comparari.

Quorum uirtus manuum mihi erat pro nichilo, et uita ipsa putabantur indigni. Egestate et fame steriles. Id est, ignominie uilitate despecti.

Qui rodebant in solitudine, squalentes calamitate, et miseria. Et manducabant herbas, et arborum cortices, et radix iuniperorum erat cibus eorum. Qui de conuallibus  ista rapientes, cum singula reperissent, ad ea cum clamore currebant. Pre miseria et auiditate, hec etiam que extra cibum erant, uel hominum, uel ferarum, tanquam epulas ac delicias inuadebant, humectas conualles pre nimia egestate sugentes.

In desertis habitabant torrentium, et in cauernis terre, uel super glaream. Qui inter huiuscemodi letabantur. Qui etiam, ut ait, in locis sterilibus, et inaquosis, siue dumibus, quasi repentia terre, in foraminibus morabantur: quos imbres montium rigant.

Et esse sub sentibus delicias computabant. Si in estu suo, uilissimorum stirpium foliis tegerentur.

Filii stultorum et ignobilium, et in terra penitus non parentes. Nunc in eorum canticum uersus sum,  et factus sum eis in prouerbium. Abominantur me, et longe fugiunt a me, et faciem meam conspuere non uerentur. Obscuri, et memoria penitus indigni.

Pharetram enim suam aperuit, et afflixit me, et frenum posuit in os meum. Pharetram existimo multitudinem plagarum, uel ipsum diabolum, uel potestatem illius hoc loco intelligi oportere. Quam sicut Iob ait, Deus aperuit, dum circa eum diabolus suam exercuit potestatem, unde eum, et iaculis tormentorum afflixit. Insuper etiam frenum ei silentii in ore ne loqueretur imposuit.

Ad dexteram orientis calamitates mee illico surrexerunt. Id est, uel in ipso tempore felicitatis, quod grauissimum probatur, exorte sunt, uel permissu  diuine potestatis imposite sunt. Ipse est enim oriens ex alto, ipse dextera et uirtus Altissimi.

Pedes meos subuerterunt, et oppresserunt quasi fluctibus semitis sui. Id est, calamitates mee frequenti repetitione me affligentes, uelut fluctibus omnes uias rectas conuersationis mee subuerterunt.

Dissipauerunt itinera mea, insidiati sunt mihi, et preualuerunt, et non fuit qui ferret auxilium. Id est, itinera mea, quibus per uiam iustitie quotidianis profectibus incedebam, inimici mei conturbauerunt, in iniuriam meam ex insperato, uelut ex insidiis erumpentes, negantibus mihi proximis meis consolationis auxilium.

Quasi rupto muro, et aperta ianua irruerunt super  me, et ad meas miserias deuoluti sunt. Tam ueloci, inquit, impetu predicta mala super me irruerunt, ut nullo resistente obstaculo, in me desuper uoluerentur.

Redactus sum in nichilum. Abstulit quasi uentus desiderium meum, et uelut nubes pertransiit salus mea. Quo remunerationes tuas pro mandatorum tuorum custodia prestolabar, pariter cum salute, quasi uenti impetu, et quasi transuolantis nubis [Al. nobis] celeritate rapuisti, quia abripi permisisti.

Tunc autem in memetipso marcescit anima mea, et possident me dies afflictionis. Marcescit, id est, a uigore sue intentionis dissoluitur.

Nocte os meum perforatur doloribus, et qui me comedunt, non dormiunt. Manifestum est, quia uermes  qui carnes eius comedebant, noctes ducebant peruigiles.

In multitudine eorum consumitur uestimentum meum, et quasi capitio tunice succinxerunt me. Scatentium uermium multitudo, semper se commouens, et per diuersos uulnerum meorum sinus discurrens, uestem quoque meam, dum per me repere non cessat, attriuit: quem totum atque ex omni parte circumdatum, et quasi in unum uulnus redactum incessabili esu haustuque discruciat.

Comparatus sum luto, et assimilatus sum fauille et cineri. Ad summam uilitatem perductum se dicit, qui uulneribus et sanie, sicut lutum computresceret, et feteret: exsiccantibus rursus carnis eius putredinem, sordibus pulueris.

 Clamo ad te, et non exaudis me: sto, et non respicis me. In clamore intentio est orantis ad Deum. In eo uero quod stare se perhibet, perseuerantiam se ad Deum habere indeclinabilem dixit. Fiducia iustitiarum suarum ad Deum: hec libere Iob sanctus loquitur.

Mutatus es mihi in crudelem, et in duritia manus tue aduersaris mihi. Eleuasti me, et quasi super uentum ponens elisisti me ualde. Pium et misericordem Deum esse dicit in prosperis suis durum atque crudelem, cum manus duritiam, et graues penas sustinet et atroces.

Scio, quia morti trades me, ubi constituta est domus omni uiuenti. Post delictum parentis, inquit,  domus inferiorum est constituta, id est, mors ipsa, non conditione eius creata. Illuc ergo et me tanquam peccatoris Ade filium, secundum iustam sententiam abire uoluisti.

uerumtamen non ad consumptionem eorum. Reconciliationem mundi prophetat in Christo futuram, dum dicit homines non in perpetuam consumptionem redigendos, sed aliquando ab inferis reuocandos.

Emittis manum tuam: et si corruerint, ipse saluabis. Si post redemptionem, qua per fidem in Christo saluamur, iterum per peccatum ruerint homines, manu pietatis alleuante, per penitentiam ipse saluabit.

Flebam quondam super eo, qui afflictus erat: et  compatiebatur anima mea pauperi. Exspectabam bona, et uenerunt mihi mala, prestolabar lucem, et eruperunt tenebre. Factum est, ut pro bonorum exspectatione, qua miseros consolabar, mala nunc omnia sustinerem, et pro luce prosperitatis, tenebras incurrerem tormentorum.

Interiora mea efferbuerunt absque ulla requie: preuenerunt me dies afflictionis. Ubi ait, quod eum dies afflictionis preuenerint, puto quod tempus iudicii uoluerit indicare: quo preuentum se idcirco uidetur dixisse, quia cum sibi necdum uenturum putauerit: ubi etiam magnum dolorem gehennarum significat, dum suas illis comparat penas.

Merens incedebam, sine furore consurgens, in turba clamabam. Tristis et affectus mestitia, quia  pene meritum nesciebam, et sine furoris iracundia, eram in spem animi uirtute consurgens: quia Deus docuerat me patientiam, ut equanimiter ferrem, publica satisfactione uociferans, et exorans.

Frater fui draconum, et socius struthionum. Cruciatu penarum affectus, dolores meos sibilis temperabam: quemadmodum facere dicuntur dracones, quando ab elephantis capiuntur: ut propheta ait: Faciam planctum uelut draconum: quem faciunt ut dixi, quando ab elephantis interficiuntur. Et socius struthionum: fatuus factus sum et insipiens, ut struthio, auis stultissima, ut pre dolore frustra me existiment laborasse.

Cutis mea denigrata est super me, et ossa mea aruerunt pre caumate. Et hoc ad penarum eius cumulum  pertinebat, ut in stercore constitutus, per multa tempora, solis ardentissimos usque ad ossa pateretur radios.

uersa est in luctum cithara mea, et organum meum in uocem flentium. His rebus, dicit felicium dierum suorum atque prosperitatis letitiam, et iucunditatem in luctum esse conuersam.


ITEM. Ad Christi personam uertitur expositio.

Quis mihi tribuat, ut sim iuxta menses pristinos, etc. In assumpto homine Iesu Christo, id est, Adam secundo, siue nouissimo: uox est Adam protoplasti recolentis quid perdiderit, et ad quod bonum redire  cupiat. Amiserat quippe per inobedientie malum, immortalitatis bonum, paradisique delicias: hanc sibi per Iesum Christum Dominum nostrum instaurari desiderat. Suscipiendo namque in se Dei Filius hominis filium, suscepit in eo et humani generis preces.

Quando splendebat lucerna eius super caput meum, et ad lumen eius ambulabam in tenebris. Gloriam diuine gratie, nomine lucerne qua in paradiso floruerat, significauit.

Sicut fui in diebus adolescentie mee, quando secreto Deus erat in tabernaculo meo. Adolescentie nomine possunt primordia Ade intelligi, uel ipsa felicitas: ubi ante peccatum, iuuenili uigore, sine ullo defectu etatis semper uirens, quasi in diebus  adolescentie fuisse dicitur.

Quando erat omnipotens mecum, et in circuitu meo pueri mei. Pueri Adam, uirtutes anime intelligende sunt. Pueros autem Christi angelos, qui ministrauerunt ei in diebus carnis eius, uel apostolos, siue omnes sanctos non absurde sentimus.

Quando lauabam pedes meos butyro, et petra fundebat mihi riuos olei. Pedes igitur Saluatoris, predicatores ueritatis: qui in uniuerso mundo annuntiant Euangelium, intelligendi sunt: Hos igitur pedes suos iehsu Christus, Iob noster, lacte siue butyro eluit atque abstersit, quando eos a tribulationum pressuris sinceros atque purissimos reddidit: docens eos per spiritum suum, simplicis innocentie uitam. Hoc igitur modo pedes annuntiantis pacem Euangelii  mundabuntur. Ne coinquinati essent carnalis sapientie luto: Petra, inquit, fundebat mihi riuos olei. Ergo petra Ecclesia, fundata super Christum firmissimam petram, de se gratiam Spiritus sancti, uelut riuos effundit: quod in Pentecoste, et domo Cornelii, et in illis duodecim, siue in omni Ecclesia declaratum est, et usque hodie declaratur.

Quando procedebam ad portam ciuitatis, et in platea ponebant cathedram mihi. uelut rex ergo, et Dominus primus ciuitatis sue Ecclesie, ad portam eius Christus procedit; id est, sub tempore initiorum eius: quando ingressum parans dicebat omnibus: uenite ad me omnes qui laboratis, et onerati estis. Cathedra autem eminens scientia Christi intelligenda est: platea autem ciuitatis, uel quod publice predicauerit,  uel secundum Psalmiste sensum est intelligenda: latum mandatum tuum nimis. Quod non solum in triplicem expositionem, sed etiam in disputationem porrigitur.

uidebant me iuuenes, et abscondebantur, et senes assurgentes stabant. His scribit Ioannes dicens, Scribo uobis, iuuenes, quia fortes estis, et uicistis malignum. Hi per fidem Domini, Saluatorem uident in spiritu, et in terra sui corporis absconduntur: reprimentes uidelicet atque in se pugnando uitia cohibentes: mortificantes semetipsos a peccatis, et concupiscentiis mundi: hinc ait propheta: Ascendite uos in terram. Senes uero filii consummati, et perfecti,  qui quotidie mente eleuantur ad celum, et stant in Domino, fide immobilis uite.

Principes cessabant loqui, et digitum superponebant ori suo: uocem suam cohibebant duces, et lingua eorum gutturi eorum adherebat. In aduentu, inquit, meo omnium sanctorum meorum prophetia conclusa est, et signata, quod in Zacarie silentio prefiguratum est. Clausa est quidem prophetia in mysterio annuntiatorum, sed in sacramentorum mysteriis patefacta est. Principes et duces illius populi Iudeorum fuerunt reges, sacerdotes et prophete. Siue principes et duces, potentes quique mundi istius atque eloquentes possunt intelligi, qui propter mendacia seductionis, principatus in populis tenebant. Hi in aduentu Christi conticuerunt.

 Auris audiens beatificabat me. Gentium utique populus, ad quem Euangelium meum, annuntiatum predicatione peruenit. Qui pro redemptione sua laudem deferens, beatificabat me gratias agendo.

Et oculus uidens, testimonium reddebat mihi. Populus uidelicet Iudeorum, cui per prophetas meos predictus fueram, in presentia aduentus mei testimonium reddebat mihi.

Eo quod liberassem pauperem uociferantem, et pupillum cui non erat adiutor. Pauper hic et pupillus, sanctorum populus est intelligendus: qui propter humilitatem spiritus contribulati, pauper est dictus. Pupillus uero idcirco dictus est, quia pater eorum pro tempore absens est: qui ita loquitur: Non relinquam uos orphanos.

 Benedictio pueri, siue ut alii dixerunt, perituri, super me ueniebat, et cor uidue consolatus sum. Pupillus fidelis, et sanctus: puer, propter reciprocatam innocentiam nuncupatus est. Perditus uero idem appellatus est, quia sanguine Domini acquisitus est.

Iustitia indutus sum, et uestiuit me sicut diademate iudicio meo. Iustitia ergo hec pietatis mee, ait Dominus, uestiuit me sicut uestimento. Et diademate iudicio meo. Hoc, inquam, uestimento, in quo per Euangelium iustitia patris reuelatur: in Ecclesia dicit se esse circumdatum: cuius figuram habuit uestis eius in monte clarificati.

Oculus fui ceco, et pes claudo. Lumen, inquit, sum peccatori in uitiorum suorum tenebris ambulanti,  et in preceptorum meorum semitis claudicanti factus sum gressus. Unde ipse ait: Ego sum uia.

Pater eram pauperum, id est, humilium corde.

Et causam cum nesciebam, diligenter inuestigabam. Hanc igitur causam peccaminum misericordia pietatis mee indulturus, diligentissime perscrutabar, ut radicem uulnerum curando perquirerem: ut peccatorem, inuestigante me, confitentem culpas suas, ab omni peccato criminis liberarem. Siue aliter: Nesciuit causas peccati Dominus noster iehsu Christus: quas ab eo Iudei querebant.

Conterebam molas iniqui, et de dentibus eius auferebam predam. Hunc iniquum diabolum esse recte  sentimus, cuius dentes ac molares sunt ad interimendum seui ac truces animi motus. De huiusmodi, inquit, dentibus uelut predam captiuam humanum genus abstraxit, de mortis utique illud interitu liberando. Omnes impii dentes sunt diaboli. Potest et hereticus quisque intelligi, in cuius dentibus doctrina perspicua sentiatur. In molaribus uero lateant remota, et secreta, et nefanda mysteria.

Dicebamque: Innidulo meo moriar, et sicut palma multiplicabo dies. Nidus Domini Saluatoris, Ecclesia eius potest intelligi. Hic igitur Dominus, in Ecclesia quasi nidulo suo, quem sibi feno carnis humane congessit, et in qua procreat ac fouet filios, mori dicitur, dum membra eius, quorum ipse caput est, uitiis ac concupiscentiis huius seculi moriuntur.  Sequitur: Et sicut palma multiplicabo dies eius. Igitur post humilitatem Ecclesie, quam in nidulo superius Dominus indicauit, gloriam altitudinis eius in palma arbore uoluit ostendere: cuius radix aspera uidetur in terra, unde etiam nidulus appellatur: sed comis pulchra sub celo, cum ex resurrectione fuerit glorificata, palme celsitudinem obtinebit, id est, uirtutum suarum merita consequetur, que in palma significantur. Siue nidulus hic populus Iudeorum potest intelligi. In hoc igitur nido, pati et mori pro nobis uoluit, sicut ait Iudeis: Moriar, et in eorum mentibus crucifigar: ubi secundum hominem conuersatus, et natus sum, et in gentibus, ubi palma uictorie mee, crucisque uexillum erectum est, multiplicabo dies, dicens eis:  Ecce ego uobiscum sum omnibus diebus usque ad consummationem seculi.

Radix mea aperta est secus aquas, et ros morabitur in messione mea. Ita erit in nationibus radix, id est, fides qua mihi placeri uolui: ut omnes sancti in preteritis placuerunt: ut pateat gentium aquis, id est, populus, ut in me scilicet credant, quibus utique in retributione eterna, ros gratie, et muneris erit me largiente profluus. Siue radix caritatis mee atque dilectionis, que fixa est in cordibus diligentium me: aperta est in eis ad aquas eloquiorum meorum.

Gloria mea semper innouabitur. Hic gloriam, Ecclesiam intelligere possumus: Gloria quidem Patris est Filius, cui dicit Pater: Exsurge, gloria mea, exsurge.  Sed aliter Ecclesia gloria est, que iustificata est per gratiam.

Et arcus meus in manu mea instaurabitur. Arcum hunc uirtutem intelligere possumus, qua pro Ecclesia sua usque ad finem seculi pugnare non desinit.

Qui me audiebant, exspectabant sententiam, et intenti tacebant ad consilium meum. Quotidie clamat Christus per dispensatores uerbi sui, et obedientes ei, sententiam definitionis eius exspectant. Et intenti tacebant ad consilium meum. Hoc uerbo silentii, sanctorum significatur obedientia, qui tardi sunt ad loquendum, ueloces autem ad faciendum: siue, quia in ipsa inquisitione legis, sancti intenti esse dicuntur.

 uerbis meis nichil addere audebant. Statuta utique et decreta non conuellentes Ecclesie: in qua fundamentum est ueritatis, stabiliunt. Heretici autem et schismatici, presumptione superbie, qua prestant ceteris, uerbis Domini, inuenta de corde suo atque superflua dogmata plenitudinis superponere moliuntur.

Et super illos stillabat eloquium meum. Sensim utique sermo doctrine mee, diligentia mea, diligentium me uiscera penetrabat: in quo profectus animorum quotidie in uirtutibus intelligendus est. Ubi quasi a parua stilla principiorum, peruenitur ad uitam plenam perfectionis, tamquam ad pluuiam cordis, terram suam copia saturantem.

Exspectabant me quasi pluuiam, et os suum aperiebant  quasi ad imbrem serotinum. Omnes sancti antiqui, Saluatorem in carne uenturum exspectauerunt, et omnes nunc pariter ad iudicium uenturum indubitanter exspectant: ad cuius imbrem serotinum, id est, Euangelium, ora cordium suorum nunc sitientes aperiunt; quia meliora sunt, ut Ecclesiastes ait, nouissima sermonis, quam initium eius.

Si quando ridebam ad eos, non credebant. Id est, Iudei non credent mihi hilari pietate future beatitudinis letitiam, et eterne gaudia promittenti: et peccatores pro reatu conscientie sue, uix credent misericordie mee, et sibi salutem dari posse pre magnitudine criminum desperabunt: cum ego conuertentibus ad me maiora quam spe possint capere, collaturus sum.

 Et lux uultus mei non cadebat in terram. Gratia, inquit, presentie mee, qua mundo uniuerso innotui, illustro corda fidelium, quia ego sum lux mundi, et quidquid promisero custodientibus pactum meum, irritum non erit: sed totum in tempore retributionis implebitur.

Si uoluissem ire ad eos, sedebam primus. Cumque sederem quasi rex circumstante exercitu, eram tamen merentium consolator. Ita sentiendum est, qui cum apud sanctos suos magnus, et in excelsis habitet, qui et angeli plerumque dicuntur, et de quibus secundum aliam editionem dicit: Eram quasi rex concinctus fortibus: compunctos tamen et contritos corde non despexit.

Nunc autem derident me iuniores tempore. Legimus  in Euangelio, quemadmodum irrisus est, et illusus.

Quorum non dignabar patres ponere cum canibus gregis mei. Ego canes in bonam partem dictos existimo, qui gregem Domini a bestiis spiritualibus uigilando defendunt. De quibus dicit propheta: Canes muti, non ualentes latrare. Iudeorum quoque patres, qui sunt utique sacerdotes, principes, pastorali ab eis quippe ablata dignitate, non posui, ait Dominus, cum sanctis gregis ouium meorum custodibus, ob malitiam infidelitatis sue: ne sacerdotio fungantur mihi, abieci eos. Quod etiam in Euangelio dicit: Auferetur a uobis regnum Dei, et reliqua. Ubi iam incipit tollere panem filiorum, et mittere canibus,  sicut ad eum in Euangelio sub typo Ecclesie dicitur: Nam et catelli edunt de micis que cadunt de mensa dominorum suorum.

Quorum uirtus manuum erat mihi pro nichilo. Hec uirtus manuum erat Iudeorum, ut mandatis seniorum, et obseruationibus deseruirent. Siue in tempore passionis Domini, potest hic locus intelligi, ita ut uirtus operum predictorum usque ad mortem Saluatoris peruenerit. uel ita intelligendum: cum ei uitam flerent finitam esse per crucem, triumpho resurgentis ex mortuis, ad nichilum conatuum pessimorum uirtus redacta est.

Et uita ipsa putabantur indigni, egestate et fame steriles. uitiorum suorum et criminum turpi egestate effecti, et fame eloquiorum Dei facti steriles,  et mendici, uita insuper presenti indigni sunt habiti, sicut propheta ait ad Deum: Disperge illos in uirtute tua. Unde nunc in medio nationum sunt uelut captiui, uitam ducentes degenerem.

Qui rodebant in solitudine, squalentes calamitate et miseria, et mandebant herbas, et arborum cortices, et radix iuniperorum erat cibus illorum. Plerumque ubi Deus non habitat, id est, non colitur, solitudo siue eremus appellatur: in qua secundum Apocalypsim mulier, id est, corruptela sedere dicitur. Mandere enim siue rodere, opus est dentium, quoniam uox articulata dentibus et plectro lingue efficitur, ideo his uerbis, doctrina predictorum significatur, qui populos tamquam herbas et infructuosarum arborum radices mandendo atque rodendo, in errores  suos multiplices, uelut in suum corpus traiiciunt. Etenim pasci se arbitrantur, si ab hominibus, quos solet Scriptura arbores appellare, quidquid habent uitale subtraxerint. Radicibus iuniperorum nichilominus aluntur: arborum scilicet longa etate uiuentium, et in quarum lignis multo diutius ignis quam in ceteris durat. Ista sunt ligna, que arceuthina appellantur. Sub arborum harum uocabulo, magnos quosque nomine in populo Iudaico intelligere possumus, quorum predicti doctores intima uiscerum depascuntur, furando ei predicatione legis preterite, bonum gratie Christi.

Qui de conuallibus ista rapientes, cum singula reperissent, ad ea cum clamore currebant. De conuallibus utique herbas, ut fures, quod alii translatores dixerunt,  et arborum cortices, rapiunt. Non enim eos quos herbas, cortices et radices arborum per enigmatis similitudinem intelleximus, in excelsis locis atque similibus potuerunt inuenire: sed in conuallibus, humilibus scilicet locis, et in inferiora depressis, ubi significati sunt carnales populi Iudeorum: quorum intellectus in occidentis littere sensu, uelut in inferioribus commoratur. Hinc eos primores eorum depopulantur, dum ceci cecis ducatum prebent.

In desertis habitabant torrentium, et in cauernis terre; uel super glaream, qui inter huiuscemodi letabantur, et esse sub sentibus delicias computabant. Non tantum in desertis predictorum, ubi cultura Dei  non erat, morabantur, sed etiam in cauernis terre, et super glaream, per quam puto carnaliter legem intelligendam, ubi nichil pingue spirituali sensui admiscetur, quo posset fecunditate ubertatis, per fidem filios sanctitatis, matre gratia, procreare: et ob hoc in cauernis terre esse perhibentur, terrenis uidelicet sensibus inherentes. De quibus flens dicit Apostolus, inimicos crucis Christi. Aliter: Torrentes sunt peccatores, qui in hoc mare seculi per deserta notitie defluunt; hi ergo in cauernis sensuum commorantur, eorumque delectantur officiis ad peccandum: ipsi sunt fenestre domus, per quas mors ingreditur. Siue cauerna serpentis est pectus nostrum, quando in eo uenenata consilia, et mortiferos actus recondimus. Ipsi uero similiter super glaream habitant,  qui terram suam, nulla sermonum Dei diligentia colunt, ut accepta ubertate pinguedinis, possint fructus facere sanctitatis.

Qui inter huiuscemodi letabantur; et esse sub sentibus delicias computabant. Inter hec mala que sunt dicta superius, ita exsultantes gaudio uiuunt, tamquam si quererent uirtutes.

Filii stultorum, et ignobilium, et in terra penitus non parentes. Ita enim et de eorum patribus, propheta iam ante predixerat: Generatio praua et peruersa, populus stultus, et non sapiens, alienati a terra uiuentium.

Nunc in eorum canticum uersus sum eis, et factus sum prouerbium. Id est, in primo sermone, et in eorum ore ego sum, et ab eis delectatione obtrectationis  assumor.

Abominantur me, et fugiunt a me, et faciem meam spuere non uerentur. Faciem uero consputam Domini Saluatoris, ipsa passio eius nobis in Euangelio manifeste demonstrat.

Pharetram enim suam aperuit, et afflixit me. Hic pharetra, diabolus intelligi potest. Et quoniam credimus Saluatorem uerum hominem assumpsisse: non absurdum est, ut credamus quod et dolores corporis uoluerit in passione sentire: secundum illud prophete: Ipse infirmitates nostras suscepit, et pro nobis dolet.

Et frenum posuit in os meum. Illatas contumelias patientia demonstrauit: sicut ipse Filius in psalmo ait ad Patrem: Quoniam tu es patientia mea, Domine.  Et in Euangelio, interrogatus iehsu non respondit.

Ad dexteram orientis calamitates mee, illico surrexerunt. Id est, de uoluntate Patris, ad cuius dexteram Filius sedet. uel hoc ait, quod ad Filium Dei etiam ad eam partem, qua impassibilis est, contumelia passi hominis assumpti peruenerit, secundum Apostolum dicentem: Si enim cognouissent, numquam Deum maiestatis crucifixissent. Quoniam ipse est dextera Patris, manus et brachium, per quem facta omnia gubernantur: et discipuli magis de dextris illius erant, quem in tempore passionis dereliquerunt. De quibus ait: Considerabam ad dexteram, et non erat qui cognosceret me.

 Pedes meos subuerterunt, et oppresserunt. Quasi fluctibus semitis suis dissipauerunt itinera mea. Insidiati sunt mihi, et preualuerunt, et non fuit qui ferret auxilium, quasi rupto muro, et aperta ianua, et ad meas miserias deuoluti sunt. Pedes, humana substantia, quam crucifixerunt, intelligi potest, uel certe euangelizandi officium. In fluctibus, amaros Iudeos erga predicatores Euangelii, et inquietos esse demonstrat.

Dissipauerunt etiam itinera mea. Prophetarum meorum oraculis, aduentus mei in carne illis presentiam pollicebar, et in uisionibus reuelationum sepe ueniebam ad eos. Hec utique itinera mea incredulitate atque impietatis sue scelere dissipauerunt. Possunt etiam pedes eius, predicatores uel apostoli  eius intelligi. Et non fuit qui ferret auxilium, quia et ipsi discipuli, relicto eo, confugerunt. Quasi rupto muro, et aperta ianua irruerunt super me, et ad meas miserias deuoluti sunt, id est, per necem meam in ruinam suam lapsi sunt, ut quasi truculentissimi hostes et ferocissimi, irruptis ciuitatum munitionibus, domibusque effractis, in necem meam omnes pariter prosilirent. Miserie autem passiones sunt, flagella, illusio, probra, alape, sputa, colaphi, spine et ignominia crucis.

Redactus sum in nichilum. Iudei despicientes eum, pro nichilo habuerunt.

Abstulisti quasi uentum desiderium meum, et quasi nubes pertransiit salus mea. uentus presens hec uita potest intelligi, que plerumque uenti, siue spiritus  nomine appellantur. Ex persona ergo ueteris hominis suscepti in Deo, homo iehsu Christus hec loquitur. Desiderium uero ueteris hominis illud erat, ne uitam hanc temporalem amitteret, quod ipse Dominus proximus passioni demonstrat, dicens ad Patrem: Transeat a me calix iste. uerum, inquit, non quod ego uolo, sed quod tu.

Nunc autem in memetipso arescit anima mea, et possident me dies afflictionis. Dies afflictionis eius, dies sunt passionis. Inde ait Saluator in Euangelio, Tristis est anima mea usque ad mortem.

Nocte os meum perforatur doloribus, et qui me comedunt, non dormiunt. Nocte, quia uespere captus, per totam noctem scribis, et principibus sub interrogatione questionis auditus est. uel noctem tristitie,  et passionis, ait Dominus ad apostolos, qui propter dilectionis, et caritatis mea fortitudinem ossa dicuntur: aculeis doloris, timorisque compuncti, usque ad negationis noxam perforati sunt: id est, penetrauit uirtutem animi eorum titubatio fidei, ut ad horam tentationis in caritatis soliditate nutarent. Illi uero, qui me usque ad mortem persequendo uidentur consumere, non dormiunt: id est, omni uigilantia mentis insistunt, ut ad me deuorandum perueniant.

In multitudine eorum consumitur uestimentum meum. Conuenientibus in unum Iudeis, caro mea iniuriis, clauis, cruce, morte confecta est.

Et quasi capitio tunice cinxerunt me. In necem  meam omnes undique me uelut exstrangulantes circumdederunt, et ut me prefocarent in morte, tamquam ora capiti, fortibus uidelicet laqueis, falsorum testimoniorum me cinxerunt, et intra passionem meam et crucem, quasi intra tunicam me incluserunt.

Comparatus sum luto, et assimilatus fauille et cineri. Per mortem quam uolens suscepi, comparatus sum uilibus, et peccato obnoxiis, atque in Adam Dei sententia condemnatis, cum ipse peccator non sim, neque ita ut omnes peccatores fuerim natus.

Clamo ad te, et non exaudis me: sto, et non respicis me. Ita et in uicesimo primo psalmo, in cruce clamauit ad Patrem: Deus meus, et reliqua: Et clamabo per diem, et non exaudies, et cetera. Hec igitur  uerba dicuntur ex persona Crucifixi: sicut et alia, que iam dixi superius. Clamabo, inquit, per diem ad te: id est, in rebus prosperis huius uite, ut non mutentur: nec exaudis, in uerbis delictorum. Clamabo et in nocte, id est, in aduersis uite huius clamabo, ut prosperentur, et similiter non exaudies. Neque hoc satis ad insipientiam mihi, sed potius ut sapiam quid clamare me uelis: non uerbis delictorum ex desiderio temporalis uite, sed uerbis conuersionis ad te in uitam eternam.

Mutatus es mihi in crudelem, et in duritia manus tue aduersaris mihi. Dum Pater unico Filio non pepercit, sed pro nobis omnibus tradidit illum: crudelitatis species uidebatur, quod erat pie dispensationis affectus.

 Eleuasti me, et quasi super uentum ponens, elisisti me ualide. Quod est, eleuasti in cruce, et non credentibus Iudeis, me allisisti.

Scio quia morti trades me: ubi constituta est domus omni uiuenti. Quia ante Domini resurrectionem, etiam iusti in inferni partibus fuisse creduntur.

uerumtamen non ad consumptionem eorum emittis manum tuam, et si corruerint, ipse saluabis. Ad hoc utique morti trades me, ut non consumantur debita pena, qui diuina sententia morti eterne sunt deputati: sed potius mea morte saluentur. Quod autem dicit: Si corruerint, ipse saluabis: post gratiam baptismi, remedium salutis delinquentibus, per penitentiam repromittit.

Flebam quondam super eum qui afflictus erat. Duabus  autem de causis Saluator Ierusalem deflebat. Una est, qua pro conuersis flens, Patrem orabat. Alia uero est, qua pro non credentibus dolens flebat: preuidens utique ut Deus ob incredulitatis duritiam perditionem eorum.

Et compatiebatur anima mea pauperi. Quomodo anime sancte in Scripturis pauperes appellantur, non habentes superbie spiritum, uel peccata tamquam mundi huius diuitias. Ita e contrario omnes peccatores pauperes nuncupantur: eo quod superbie spiritu tumeant, et sint inopes sanctitate: de quibus in psalmo canitur: Sedentes in tenebris et in umbra mortis: uinculis ligatos in mendicitate el ferro. Ad deflendos huiusmodi pauperes, utpote diues in  miserationibus Deus ex affectu misericordie tristitiam sustinebat.

Exspectabam bona, et uenerunt mihi mala. Exspectabam ergo per patientiam, ut bonum conuersionis eorum gaudens, super correctos perciperem. Sed illi diuitias bonitatis mee, et longanimitatis per contumaciam contemnentes, thesaurizauerunt sibi iram in die ire, et reuelationis iusti iudicii mei. Hec igitur mala eorum ad conspectum meum uentura sunt, ut reddam unicuique secundum opera sua.

Prestolabar lucem, et eruperunt tenebre. Lucem in eis fidei et sanctorum operum prestolabar, et infidelitatis eorum ac uitiorum tenebre preualuerunt.

Interiora mea efferbuerunt absque ulla requie. Siue quod dolore tactus, intrinsecus animus eius sollicitudine et anxietate ferbuerit, super eorum perditione:  siue quod uerbo carne facto, et habitante in nomine Iesu Saluatore nostro, interiora eius, id est, anime illius motus sine cessatione diuino igne feruebant.

Preuenerunt me dies afflictionis. Dies afflictionis dies iudicii erunt: in quibus predictam gentem iudicaturus sum. Sed tamen nunc, et in hoc tempore nimiis sceleribus suis preuenerunt me, ut secundum iustum iudicium meum reddam eis: sicut postea accidit in passione, quando a Romanis Ierusalem templumque subuersum est.

Merens incedebam: sine furore consurgens in tenebris clamabam. Sine aliquo utique iracundie furore erat: quoniam donare atque concedere peccata eorum aduenerat, non punire. Ait etiam euangelista: Stabat  iehsu, et clamabat: Qui sitit ueniat ad me, et bibat.

Frater fui draconum, et socius struthionum. Iudeos in Euangelio Dominus serpentes frequenter appellat et uiperas: ita dicens: Serpentes, genimina uiperarum. Et propheta ait: Oua aspidum ruperunt, cum malorum generationem multiplicari uideret. Item: Furor draconum uinum eorum, et furor aspidum insanabilis. Sed idcirco fratrem eorum se nuncupauit, quoniam de eorum genere secundum carnem est procreatus: de quibus in psalmo ait: Socer factus sum fratribus meis, et hospes filiis matris mee. Et quia secundum presentem uitam, qua dum hic mortalis fuit, inter eos est conuersatus, struthionum se socium dixit, id est, in eadem gente sua cum stultis et insipientibus habitauit; sicut ipse Dominus in  Euangelio: Stulti et ceci.

Cutis mea denigrata est super me. In cute, carnem suam, id est, Iudeam gentem suam, unde Saluator carnem assumpsit, a parte totum dixisse intelligendus est. Quod autem super me ait, denigrata est cutis mea, ita est, uelut si diceret, propter me, id est, in persona mea, odio persecutionem et scelere blasphemie, peccatorum etiam infandorum criminibus, tetra ac nigra effecta est caro generis mei, et quasi Aethiopissa colorem nigredinis non amittens, et eo est infelicior, quod hanc nigredinem noctis et tenebrarum, non in superficie corporis, sed in corde contraxit.  Unde ait Dominus per prophetam: Nocti assimilaui matrem uestram.

Et ossa mea aruerunt pre caumate. Ossa corporis Ecclesie, cuius caput est Christus, sancti quidem omnes, sed precipue apostoli intelligendi sunt: quorum sanctitatis robore atque uirtute, omnia membra infirmiora Ecclesie sustinentur. Horum igitur adeps pinguissimus caritatis nimio persecutionis estu in passione Saluatoris exestuauit. De quibus ipse Dominus in psalmo: Et ossa mea sicut cremium aruerunt. Item in alio psalmo: Sicut aqua effusus sum, et dispersa sunt omnia ossa mea; ut ita euangelista: Et relicto Iesu, fugerunt discipuli. Sed rursum per confessionem nominis eius caritate illius uberrima impinguati sunt: ut nullo postmodum  quantolibet feruenti caumate persecutionum, fides Christi in eis, et bonum caritatis aresceret.

uersa est in luctum cithara mea, et organum meum in uocem flentium. In cithara et organo, letitia et exsultatio intelligitur. Quam Christus se habere demonstrat, quando super salute credentium delectatur, sicut ipse in Euangelio ait, ubi parabolam centum ouium ponit, de quibus unam ait perisse, et inuenta ea, ait: Amen dico uobis, quia plus gaudebit super eam, quam super ceteras nonaginta nouem. Itemque cum renuntiassent apostoli Domino, quia in nomine eius plurime sanitates per eosdem facte fuissent, ait euangelista: In illa hora exsultauit iehsu in spiritu. Hec ergo musicorum nomina cordis significant letitiam, que super infidelium obduratione, uersa est in tristitiam: sicut de eodem Domino  ait euangelista: Et contristatus est super duritiam cordis eorum. Ea uero que sequuntur usque ad finem parabole, que secundum uirtutem sancti Iob superius exposuimus, iam confessi sumus non posse nos secundum mysticos intellectus disserere. Si autem quis possit illa allegorice interpretationi rationabiliter coaptare, assensum prebere me fatebor.



CAPUT XXXI.

Pepigi fedus cum oculis meis, ut ne cogitarem quidem de uirgine. Quam enim partem haberet in me Deus desuper, et hereditatem omnipotens de excelsis? Numquid non perditio est iniquo, et alienatio operantibus iniustitiam? Nonne ipse considerat uias meas, et cunctos gressus meos dinumerat? Ab hinc usque ad  finem, iustitias suas, uel maxime et misericordias atque uirtutes enarrat, quas usque ad quindecim numeros digerit, uelut uir perfectus, qui ascensus in corde suo disponens, per gradus quosdam profectuum usque ad domum Dei ascendendo peruenit. Ego, inquit, animo cum his obtutibus carnis mee, definiui ac statui, ut nichil omnino turpe atque obscenum mihi intrinsecus nuntiarent, quod delectatione uoluptatis, intra me iniquis cogitationibus uoluerem. Senserat, credo, aliquando fortassis delectatione carnem suam, et uoluptatibus illecebrarum titillari, et idcirco se continentie uirtute precinxerat, timens oculum Dei, cum scrutator cordis sit, et  omnes uias conuersationis humane, cunctosque gressus actuum mortalium nouerit.

Si ambulaui in uanitate, et festinauit in dolo pes meus, appendat me in statera iusta, et sciat Deus simplicitatem meam. Sanctus Iob certus de equitate iustitie Dei, se manifestari optat hominibus. Non enim aliquid ignorat Deus, ut examinando cognoscat: sed sciat Deus, ita dixit beatus Iob, ut scire alios faciat, secundum illud: Tentat uos Deus Dominus, ut sciat utrum diligatis eum: id est, ut scire ceteros faciat.

Si declinaui gressus meos de uia, et si secutus est oculus meus cor meum, et si in manibus meis adhesit macula: seram, et alius comedat, et progenies mea eradicetur. Nihil mandatorum Dei, ait, preterii: quia nec cor meum acquiescens secutum est oculos meos,  cum concupiscentie imagines ei offerrem, priusquam pactum cum ipsis haberem, ne quid intrinsecus turpe transmitterent. Unde nec in operibus manuum mearum ulla peccati macula potuit adherere, et hoc ipsum cum quadam iuramenti exsecratione confirmat.

Si deceptum est cor meum super muliere, et si ad ostium amici mei insidiatus sum, scortum alterius sit uxor mea, et super illam incuruentur alii. Hoc enim nefas est, et iniquitas maxima: ignis est usque ad perditionem deuorans, et omnia eradicans genimina. Secundum nature bonum loquitur, quod in Tobia scriptum est: Quod tibi non uis fieri, alii ne feceris. Proinde ait, nefanda res est, et iniquitas maxima: hec funesta ac detestabilia cogitare, uel facere,  ignis est incentiue libidinis, omnia bona uirtutum deuorans, atque uniuersa in homine sanctarum rerum incrementa consumens.

Si contempsi subire iudicium cum seruo meo et ancilla mea, cum disceptarent aduersum me. Siue ut alii dixerunt, apud me.

Quid enim faciam cum surrexerit ad iudicandum Deus, et cum quesierit, quid respondebo illi? Numquid non in utero fecit me, qui et illum operatus est, et formauit me in uulua unus? Magna humilitas sancti uiri huius, et magna futuri iudicii cogitatio.

Si negaui quod uolebant, pauperibus, et oculos uidue exspectare feci. Manifestum est.

Si comedi buccellam meam solus, et non comedit  pupillus ex ea, quia ab infantia mea creuit mecum miseratio, et de utero matris mee egressa est mecum. Manifestum est.

Si despexi pretereuntem, quod non habuerit indumentum; et absque operimento pauperem. Si non benedixerunt mihi latera eius, et de uelleribus ouium mearum calefactus est. Hoc dicto ostendit, quemadmodum opus misericordie fieri debeat, id est, ne aliis auferas, unde aliis recte dare te arbitreris. Unde Salomon ait: Honora Deum de tuis iustis laboribus. Et Isaias: Ego Dominus diligo iudicium, et odio habeo rapinam in holocaustum.

Si leuaui super pupillum manum meam, etiam cum uiderem me in porta superiorem, humerus meus a iunctura  sua cadat, et brachium meum cum suis ossibus confringantur. Semper enim quasi tumentes super me fluctus timui Deum, et pondus eius ferre non potui. In humero, opera: in brachio, uirtutis perseuerantia; atque instantia bonorum operum accipi potest. Nisi ita est, inquit, irriti ante Deum inueniantur omnes labores mei.

Si putaui aurum robur meum, et obrizo dixi, fiducia mea. Si letatus sum super multis diuitiis meis, et quia plurima reperit manus mea. uere homo philosophie, nullo uitio tenebatur, sicut nunc cupiditatis et elationis contemptor fortissimus, aurum etiam pro nichilo se habuisse testatur.

Si uidi solem cum fulgeret, ut lunam incedentem clare, et letatum est in abscondito cor meum, et osculatus  sum manum meam ore meo, que est iniquitas maxima, et negatio contra Deum altissimum. Tante uirtutes et tam precipue nichil prosunt: quamuis quisque in eisdem perpetrandis sit sapiens, magnus et clarus: si errorum stultitia teneatur. Non solum, inquit, quorumcumque idolorum culturis, uerum etiam, nec horum pulchritudine ac specie magnorum luminum delectatus sum; nec quasi adorans ea inter eorum uenerationem osculatus sum manum meam: nec creaturam pro creatore ueneratus sum, quod in Epistola ad Romanos sanctus Apostolus detestatur.

Si gauisus sum ad ruinam eius qui me oderat, exsultaui quod inuenisset eum malum. Non enim dedi ad peccandum guitur meum, ut expeterem maledicens  animam eius. Cum magnum sit, si de inimicis suis quis, cum possit, non studeat ulcisci, quanto apud Deum studiosius est de eorum ruina, nec in corde delectari!

Si non dixerunt uiri tabernaculi mei, quis det de carnibus eius, ut saturemur? Foris non mansit peregrinus, ostium meum uiatori patuit. Pro hospitalitatibus eius et uirtute, qua et ceteri sancti Deo placuerunt, odium seruorum contraxerat.

Si abscondi quasi homo peccatum meum, et celaui in sinu meo iniquitatem meam. De his peccatis tantum, que cogitationibus committuntur, hoc loco mihi dixisse uidetur: eo quod nec ipsa celare uoluerit, quandoquidem secretorum suorum intima manifestauerit hominibus, se consensione iniqua cuiuslibet  peccati non fuisse participem.

Si expaui ad multitudinem nimiam, et despectio propinquorum terruit me, et non magis tacui, nec egressus sum ostium. Ad propinquorum suorum personam despicientium eum, locus hic pertinet, qui ei inter miserias calamitatum posito, indesinenter iniurias irrogabant; contra quos sibi iurgantes posuit custodiam ori suo.

Quis mihi tribuat auditorem, ut desiderium meum audiat Omnipotens, et librum scribat ipse qui iudicat, ut in humero meo portem illum, et circumdem illum quasi coronam mihi? Per singulos gradus meos pronuntiabo illum, et quasi principi offeram eum. Quem librum sanctus Iob demonstraturus ceteris, in humero suo,  in loco uidelicet cunctis conspicuo confert; eo quod libro pro laboris sui meritis uelut corona glorie coronatus, per singulos gradus uirtutum, siue profectuum suorum incrementa ante Deum recensendo, pronuntiat.

Si aduersum me terra mea clamat, et cum ipsa sulci eius deflent. Si fructus eius comedi absque pecunia, et animam agricolarum eius afflixi: pro frumento oriatur mihi tribulus, et pro hordeo spina. Terra, caro hominis recte sentitur. Hanc dicit beatus Iob sibi aduersariam non fuisse, necessario utique: quoniam bene sibi eam obedientem fecerat circa ornamenta uirtutum. Cuius etiam sulcos metaphoricos appellat, qui siue propter bonos mores excolendos, siue propter continendam aquam uerbi Dei, infusam diuinitus  terre sue, sulci ab eo dicti sunt: secundum illud Psalmiste: Sulcos eius inebrians, multiplica generationes eius. Agricolas autem istos terre sue, beatus Iob sanctas cogitationes, ut arbitror, dixit: quibus uiuus ager mentis sue strenue colebatur. Quorum agricolarum ideo anima una ab eo refertur, ut aduertamus unum eorumdem fuisse consensum. Non est hoc in moribus sanctorum notabile, siue reprehensibile, quando seipsos laudant. Non enim iactantie uitio detinentur, ut in suis laudibus gloriam humanam requirant: sed faciunt hoc ueritatis intentione, qua ante Deum simpliciter ac sinceriter uiuunt.



CAPUT XXXII.

Omiserunt autem tres uiri isti respondere Iob, eo  quod iustus sibi uideretur. Cedentibus aduersariis, Iob post multa prophetie sue mysteria, et ipse finit sermonem. Quod autem dictum est, omiserunt autem tres uiri isti respondere Iob, eo quod iustus sibi uideretur: scriptor historie huius ex sensu respondentium dixit, eo quod iustus sibi uideretur, non ex iudicio suo: cum referret uel scriberet, que in preconium tanti uiri stylo hec suo posteriorum memorie commendabat.

Et iratus indignatusque est Heliu, filius Barachiel Buzites, de cognatione Ram. De progenie et generatione Huz et Buz, filiorum Nachor et Melche, sororis Sare, uxoris Abraham, nascitur Iob et Heliu. De Huz, Iob nascitur, et de Buz, hic Heliu: unde et Buzites dicitur, qui fuit  sicut hic scribitur, filius Barachiel. Hunc igitur Heliu, doctissimi Scripturarum dicunt ipsum esse Balaam hariolum, quem in Numerorum libro Balach, rex Moabitarum, ad Isrelem maledicendum conduxerat: et hec Scriptura refert, quod hic Heliu, de cognatione fuerat Ram, et hunc Ram, Abraham esse intelligamus: de cuius cognatione et familia Heliu fuerit procreatus. Hinc utique fratris sui Nachor posteritas, procul dubio Abrahe cognatio erit: ubi qui hunc librum scribit, quem Hebrei Mosen autumant, in generationis Heliu nominibus, nobilitatem natiuitatis eius uoluit demonstrare. Quod autem in hoc libro Ram, quasi partito siue diuiso nomine, sanctus Abram dicitur: ita et in diuersis  locis Scriptura Dei, secundum incrementa in eo diuine gratie nominat. Unde quando Ram dicitur, habeatur excelsus: quando uero Abram, proficiens in uirtutibus, pater excelsus sit. Item cum fides eius gentibus ad dominationem preponitur, Abraham, id est, pater multarum gentium appelletur. Hic igitur Heliu, sicut apparet, secundum bonum nature, homo iustus uidetur fuisse, qui et spiritum habuit prophetie: sed puto non eodem modo, uel eadem gratia, ut sancti prophete. Unde et ipse Dominus ad sanctum Iob de eo locutus est: Quis est iste inuoluens sententias sermonibus imperitis? quod est, improperii uerbis atque inordinatis sermonibus sensus propheticus narratur: ubi non reprobat Dominus quod Heliu loquitur, sed quod prepropere ab  eo dicitur, hoc reprehendit. De hoc, inquam, Heliu, et sui similibus, et in principio libri huius diximus, quod prophetie mysterio usi sint etiam, qui exorbitauerant a uera religione, quia et illis dedit Deus uerbum suum, ut mysteria futura pronuntiarent hominibus: ubi maxime fides et admiratio gentilium pendet, ut qui nostris nolunt credere prophetis, credant saltem diuinis et uatibus suis. Hunc itaque Heliu, qui est Balaam, figuram habere gentium diximus, aduersantium Christo, sicut et illos amicos beati Iob, hereticorum figuram. Quod autem ait, finita sunt uerba Iob: possumus intelligere tamquam dixerit, firmissime stabilita sunt uerba diuina, et irrita esse non possunt, que usque ad eternam promissionem fideliter credentes perducunt. Isti uero,  qui iustum uirum et sempiternum presumptione adinuentorum dogmatum audent discutere, eterno quandoque silentio conticescent. Quod autem Heliu duobus nominibus uocitatur, non est mirum: familiare est hoc Scripture diuine, ut Salomon Idida, et cognatus Mosi dictus est Ietro, et Raguel, et Petrus Simon. Unde non paruam obscuritatem hec uarietas nominum solet legentibus exhibere.

Iratus est autem aduersum Iob, eo quod iustum se esse diceret coram Deo. Porro aduersum amicos eius indignatus est, eo quod non inuenissent responsionem rationabilem, sed tantummodo condemnassent Iob. Igitur Heliu exspectauit Iob loquentem: eo quod seniores essent qui loquebantur. Cum autem uidisset quod tres respondere non potuissent, iratus est uehementer.  Respondensque Heliu filius Barachiel, Buzites, dixit. uidetur mihi quod hec prius gesta sunt, que hic legimus, quam illa que in Numeris de hoc ipso Heliu siue Balaam facta referuntur. Hic igitur Heliu qui ait Iob et amicos eius se exspectasse loquentes, honoris ac reuerentie causa ostendit se fecisse quod fecit: senioribus scilicet deferendo. Iam hic ipsius Heliu uerba sunt, ita dicentis:

Iunior sum tempore, uos autem antiquiores: idcirco demisso capite, ueritus sum indicare uobis meam sententiam. Sperabam enim quod etas prolixior loqueretur, et annorum multitudo doceret sapientiam. Sed, ut uideo, spiritus est in hominibus, et inspiratio omnipotentis dat intelligentiam. Non sunt longeui sapientes: nec  senes intelligunt iudicium. Dicit hoc sibi magis uideri, quia spiritu agantur homines, quibus Deus omnipotens sapientie sue inspirationem tribuerit, quod in sugillationem predictorum quasi ex obliquo dicit, ueluti sibi soli hoc sapientie bonum concessum sit, Notandum quod hic Heliu, per quatuor locutiones, sicut textus lectionis docet, sibi ipsi succedit; per quas singulas, uel priorum responsa, quasi eruditius retractare, uel singula loca asperius a sancto Iob dicta, coram ipso destruere conatur. Nam post prefationem copiosam, in prima locutione sua, de sancti Iob uerbis hec posuit, ita inquiens: Mundus sum ego, et absque delicto immaculatus, et non est iniquitas in me. Quia querelas in me reperit, ideo arbitratus est me inimicum sibi. Posuit in neruo pedes  meos, et custodiuit omnes semitas meas. In secunda locutione uerba Iob ita posuit, dicens: Iustus sum, et Deus subuertit iudicium meum. In iudicando enim me, mendacium est; uiolenta sagitta mea absque ullo peccato. Tertia locutio eius ita habet, eodem Heliu dicente ad Iob. Dixit enim, non tibi placet quod rectum est, id est, Deo dixit, ait, quid tibi prodest, si ego peccauero? Quarta uero locutio Heliu continet quod pro Deo locuturus, operatione sua Deum iustum probare disponat, quod usque in finem quarti huius sermonis sui inter prophetie sue mysteria acerrime, et cum summa instantia prosequitur, et non desistit.

Ideo dicam, audite me, ostendam uobis etiam ego meam sapientiam. Exspectaui enim sermones uestros; audiui  prudentiam uestram, donec disceptaremini sermonibus uestris. Quoniam uestra mihi iam facta est manifesta. Hoc ironicos ab eo dici, non dubium est, et ideo quia superius risorie prudentiam dixerat amicorum Iob, sequitur id aperte dicens.

Et donec putabam uos aliquid dicere, considerabam. Sed, ut uideo, non est qui possit arguere Iob, et respondere ex uobis sermonibus eius. Ne forte dicatis, inuenimus sapientiam, Deus proiecit eum, non homo. Nihil locutus est mihi, et ego non secundum sermones uestros respondebo illi. Extimuerunt, nec responderunt ultra: abstuleruntque a se eloquium. Nullam, inquit, aduersum me Iob habuit disputationem; sed neque ego illum, quemadmodum uos facitis, maledictionibus uictorum et opprobriis aggredior.

 Quoniam igitur exspectaui, et non sunt locuti: steterunt, nec ultra responderunt, respondebo et ego partem meam, et ostendam scientiam meam. Proinde et ego, Heliu ait, pro uiribus meis respondere tentabo, et ostendam uobis meam, et Iob pariter scientiam quod ex iactantia uanitatis dicere eum satis apparet, cum subiungit:

Plenus sum enim sermonibus, et coarctat spiritus uteri mei. En uenter meus quasi mustum absque spiraculo, quod lagunculas nouas disrumpit. Loquar et respirabo paululum: aperiam labia mea, et respondebo. Iuxta anagogen uentrem suum, aut uterum, ipsam memoriam suam dixit, eo quod pene omnes sermones Iob et amicorum eius, aliquamdiu  disceptantium, uelut cibos intra capacitatem sue memorie congregauerit.

Non accipiam personam uiri, et Deum homini non equabo. Nescio enim quamdiu subsistam, et sic post modicum tollat me factor meus. Iusti iudicii mei, inquit, sententia hec est, ut nec homini parcam, uera dicendo: nec Deo iniuriam faciam, ut eum iniuste aliquid contendam fecisse.



CAPUT XXXIII.

Audi igitur, Iob, eloquia mea, et omnes sermones meos ausculta. Ecce aperui os meum, loquatur lingua mea in faucibus meis. Simplici corde meo sermones mei, et sententiam labia mea puram loquentur. A Domino ita despicitur Heliu, cum ait de eo, quis est  iste? Indignum enim erat atque preposterum ut uir magnus, Deoque placidus, etiam si ut homo in aliquo deliquisset, ab ipso corriperetur, qui longe a uera religione esset. Sed si mouet forsitan quempiam, quia iste Heliu multa de Saluatoris temporibus futura predixit, que ut prophetiam suscipiamus: sciat quisquis est, quem hoc mouet, illa que spiritu Dei predicta sunt, suscipienda a nobis et credenda. Hec uero que elatione cordis ab eo deprompta sunt, reprobanda, quoniam de propriis suis, ut diabolus locutus est, non ex Deo.

Spiritus Dei fecit me, et spiraculum Omnipotentis uiuificauit me. Ut det auctoritatem se audiendi, ita locutus est, quando non possit non recta et uera dicere, is qui Spiritu Dei factus sit, et Omnipotentis  spiraculo animatus: ubi Trinitatis Deum intelligere debemus. In Deo enim nominat Patrem: in omnipotente Filium, in spiritu Spiritum sanctum. Trinitatis enim Deus creauit omnia; sed quando hominem fecit, propria et speciali quadam significatione nominum, per diuersam operum nuncupationem se uoluit demonstrare, ita legislatore dicente: Et creauit Deus hominem, ad imaginem Dei creauit eum: masculum et feminam fecit eos. Itemque: Et fecit Deus hominem de limo terre. Et inspirauit in faciem eius spiraculum uite, et factus est homo in animam uiuentem: ubi in faciente, et inspirante, uel etiam benedicente, sine ulla discretione, uel dissonantia uoluntatis, operatam Trinitatem sentire debemus. Non enim refert aliquid, uel diuersum intelligere facit,  uerbum creauit, inspirauit et benedixit: ubi secundum nature unitatem, una est uoluntas opusque commune.

Si potes, responde mihi, et aduersus faciem meam consiste: ecce et me sicut et te fecit Deus, et de eodem luto ego quoque formatus sum. uerumtamen miraculum meum non te terreat, et eloquentia mea non sit tibi grauis. Prolaturus uerba eius, responsionem deposcit, ut sub blandimento quodam et consolatione simulata minarum terrorem incuteret, quo perturbatus Iob facile multiloquio ipsius cederet.

Dixisti ergo in auribus meis, et uocem uerborum tuorum audiui: Mundus sum ego, et absque delicto immaculatus, et non est iniquitas in me. Quod ergo Heliu  ait Iob: Hoc est ergo in quo non es iustificatus, id est, accusare debueras te, non laudare: non illud dicere: mundus sum, sine peccato et immaculatus: iniquitas quoque non est in me. Hoc est, inquam, in quo non es iustificatus, quia iustificatio per humilitatem acquiritur. Laus uero elationis condemnationem meretur. Potuit quidem ut uir iustus et de sanctis operibus suis sibi bene conscius, audenter aliqua que uera sunt, Deo dicere: non potuit tamen hec que ei Heliu falso obiicit, uelut sacrilegus loqui. Denique illa, que dixisse Iob dicit, ita inquiens:

Quia querelas in me reperit, ideo arbitratus est me inimicum sibi. Posuit in neruo pedes meos: custodiuit omnes semitas meas. Hoc est ergo in quo non es iustificatus.  Non legimus hec Iob dixisse, que utique ex sensu eius, quasi a sancto Iob dicta, suis hic uerbis composuit. Unde hunc potius non recte uerba dicere nouerimus, quam eumdem sanctum Iob dixisse credamus.

Respondebo tibi, quia maior sit Deus homine. Aduersus eum contendis, quod non ad omnia uerba responderit tibi. Semel loquitur Deus et secundo idipsum non repetit. Per somnium in uisione nocturna, quando irruit sopor super homines, et dormiunt in lectulo: tunc aperit aures uirorum, et erudiens eos, instruit disciplina, ut auertat hominem ab his que fecit, et liberet eum de superbia, eruens animam eius a corruptione, et uitam illius, ut non transeat in gladium. Ab ipso principio mundi, et deinceps semper locutus est Deus  hominibus, et semel nichilominus loquitur, sed ubi frequenter loqui dicitur Deus, uel lex eius multiplex, uel prophetarum et mandatorum eius diuersitas indicatur. Ubi uero semel loqui significatur, stabilita ac definita eius sententia demonstratur. Loqui enim Deum efficientie eius res intelligitur. Semel loquitur Deus, et secundo idipsum non repetit, id est, non immutat Deus, nisi hoc ipsum uite nostre mutatio depoposcerit: hoc loco de duobus quibusdam correptionum gradibus Heliu diligenter enarrat, et dicit quod eruditio diuina, uel castigatio circa hominem, et in noctis uisionibus fiat: itemque in lectulo: unde ait: Contabescere faciat hominem, donec ad uite huius extrema perueniat. Et cum ab aliquo sancto pro eo fuerit interuentum, ut fecit Isaias pro Ezechia  rege, restituatur pristine sanitati. Et ait in subsequentibus, quod tribus uicibus hec circa hominem operetur, id est, euidenter, et probabiliter, et confirmatiuo modo, uel propter trinumeri perfectionem, uel propter trium testium ueritatem. Quo genere etiam patientiam Dei, clementiamque significat, que non statim, sed per partes, et per uices castigat, et arguit delinquentem: ubi ei nec preceptis ueritatis iudicium, nec inutilis remissio, nec iniustitie imputatur iniquitas.

Increpat quoque per dolorem in lectulo, et omnia ossa eius marcescere facit. Abominabilis ei fit in uita sua panis, et anime illius cibus ante desiderabilis. Tabescet caro eius, et ossa que tecta fuerant, nudabuntur.  Appropinquabit corruptioni anima eius, et uita illius mortiferis. Si fuerit pro eo angelus loquens unum de similibus, ut annuntiet hominis equitatem: miserebitur eius, et dicet: Libera eum, ut non descendat in corruptionem. Inueni in quo ei propitier. Siue ut alii dixerunt: Accessit usque ad mortem anima eius, et omnia eius marcescere facit. Cum per hec itaque correctus homo atque consumptus, morti et infernalibus ministris appropinquauerit, si fuerit quispiam sanctorum, qui nomen sancti angeli habere mereatur: is pro huiusmodi, qui pro peccatis suis a Deo ita corripitur, poterit impetrare: si tamen de multis operibus bonis, que operari debuerat, saltem unum bonum opus eius, quod tamquam sacrificium pro eo placabile offerat Deo, ualuerit inuenire.  Exaudiet, inquit, et iubebit, ut predictus ad correptionem infernorum cruciatuum non descendat, eo quod uir magnus quidam exstiterit, cuius preces Deus non potuerit non audire. Et angelus quilibet de celo assistens ante faciem Dei, potest pro quolibet peccatore in flagellis castigationum posito intercedere: ipsis enim est cura iniuncta a Deo, uel maxime, ut diuersis hominibus, uel nationibus, defensionis siue custodie sue opem ferant. De quibus Apostolus: Nonne omnes sunt administratorii spiritus in ministerium missi: propter eos qui hereditatem capient salutis? Exemplum autem rerum presentium, de quibus nunc loquimur, in Scripturis dominicis retinemus, ubi legimus, in somnis homines fuisse correptos, ut Nabuchodonosor regem superbissimum,  et Laban, qui parentis sui Iacob interitum disponebat, et Abimelech regem, qui sancti Abrahe domum contaminare tentabat, et uxorem Pilati, que ait ad eum de Domino nostro Iesu Christo: Nihil tibi et iusto illi: multa enim passa sum per somnium propter eum. Et magi in Euangelio in somnis admoniti, per aliam uiam egrediuntur. Fideles etiam uiri a Deo in somnis instruuntur, ut Iacob patriarcha, et alios legimus infirmatos esse propter peccata, de quibus illum paralyticum fuisse discimus, cui ait Dominus: Remittuntur tibi peccata tua. Legimus et sanctos egros fuisse, ut Trophimum et Epaphroditum: quos utique uelut iustos tali castigatione examinatos credere debemus: non ut peccatores infirmitatis uerbere flagellatos.  Sequitur:

Consumpta est caro eius a suppliciis: reuertatur ad dies adolescentie sue. Recepit, inquit, mala pro meritis suis, et suppliciorum atque penarum mensuram: sufficiant hec ei uerbera castigationis, quibus reuocatus est ad emendationem: nunc indulgentia diuine pietatis ad dies adolescentie reuertatur, id est, sit iterum sanus atque incolumis.

Deprecabitur Deum, et placabilis ei erit, et uidebit faciem eius in iubilo, et reddet homini iustitiam suam. Quod interim corde fit, cum per Deum bonum conscientie possideatur. uidebit autem Dei faciem, propitium sibi uultum illius sentiens, redditurus ei digna satisfactione iustitiam.

 Respiciet homines, et dicet: Peccaui, et uere deliqui, et ut eram dignus non recepi. Magna res est, Deoque plurimum acceptabilis ut homo errores suos confiteri non erubescat: presertim si pro eis se intelligat castigari, et ita se humiliet, ut quidquid castigationis sustinuerit, pro meritis suis parum se passum pronuntiet.

Liberauit animam suam ne pergeret in interitum, sed uiuens lucem uideret. Ecce hec omnia operatur Deus tribus uicibus per singulos, ut reuocet animas eorum a corruptione, et illuminet luce uiuentium. Id est, agnitionis Dei lucem et immensa beneficia illuminatus agnosceret.

Attende, Iob, et audi me, et tace dum ego loquor. Si autem habes, quid loquaris: responde mihi. Loquere,  uolo enim te apparere iustum. Quod si non habes, audi me: tace, et docebo te sapientiam. Quasi hac ratione Heliu sanctum Iob conuicerit, ait illi: Audi me, id est, docenti te obediens esto, et prebe consensum. Quod autem dicit, ut taceat: eloquentem et tamquam minus eruditum, uel impatientem iubet ut sileat.



CAPUT XXXIu.

Pronuntians itaque Heliu, etiam hec locutus est. Quasi sententiam Heliu pronuntiare dicitur, et presentes amicos sancti Iob ad audiendum se cohortatur.

Audite, sapientes, uerba mea, et eruditi auscultate me. Auris enim uerba probat, et guttur escas gustus diiudicat. Quemadmodum igitur, inquit, a faucibus  ciborum sapor dignoscitur: et idcirco, ait Heliu:

Iudicium eligamus nobis, et inter nos uideamus quid sit melius. Id est, prius discutiamus, antequam hominem condemnemus.

Quia dixit Iob: iustus sum. Non sermonem hunc Iob dixit, sed dum uirtutes iustitiarum suarum notas fecit, iustum proculdubio se esse monstrauit, quem et Dominus iustum iam dixerat. Quod hic dicitur:

Et Deus subuertit iudicium meum. In iudicando enim me, mendacium est, et uiolenta sagitta mea absque ullo peccato. Similiter et hoc ipsum non legimus, sed scriptum tenemus: uiuit Deus, qui abstulit iudicium meum. Subuertere autem iudicium, ad iniquitatem respicit iudicantis: abstulisse uero iudicium, id est, pro tempore distulisse, ad dispensationem  iusti iudicis pertinet. Et multiplicauit uulnera mea etiam sine causa. Proinde hoc loco asserente Heliu, hic esse sensus uidetur, quod cum Iob ita dixerit, fefellit Deum iudicium meum, non recte et uere iudicauit, et ideo erga me mendacio agitur. Que autem locutus est Iob, magis incaute, et presumens de iustitia Dei dixisse credendus est. Proinde iuste ei et merito Deus ait: Utique qui arguit Deum, debet respondere ei: in quibus utique uerbis Dei increpatur. Hoc resonat, quod beatus Iob non recte aliqua sit locutus, sed qui optime nouerat, quod bona in eo plurima essent, unde et illi placuerat, concedit ea que immoderatus eum loqui in summis angustiis dolor compulit.

 Quis est uir ut est Iob, qui bibit subsannationem quasi aquam, qui graditur cum operantibus iniquitatem, et ambulat cum uiris impiis? Cuius uiscera tamquam aque abundantia ueneno huius passionis impleta sunt.

Dixit enim: Non placebit uir Deo, etiam si cucurrerit cum eo. Inuidiose de eo sanctum Iob locutum fuisse mentitur, quia beatum Iob tam infeliciter sapuisse non credimus, sed nec alicubi eum hoc dixisse meminimus.

Ideo, uiri cordati, audite me: absit a Deo impietas, et ab Omnipotente iniquitas. Opus enim hominis reddet ei, et iuxta uias singulorum restituet eis. uere enim Deus non condemnabit frustra, nec omnipotens subuertet iudicium. Quasi exposita impietate sancti  Iob, et in medio audientium prolata in inuidiam Iob, quasi impia sit locutus.

Quem constituit alium super terram: aut quem posuit super orbem quem fabricatus est? Id est, numquid alium rectorem posuit, qui a creatoris iustitia discreparet. Ipse ergo quam potens conditor, tam pius est moderator, quia opus suum agnoscit et diligit.

Si direxerit ad eum cor suum, spiritum illius et flatum ad se trahet. Deficiet omnis caro simul, et homo in cinerem reuertetur. Id est, mundi: nam si omnia que in eo quotidie geruntur, secundum regulam iustitie sue uoluerit intueri, deficiet ac peribit; sed cum pietate potius gubernat ac sustinet. Nam si iniquitatem obseruauerit, quis sustinebit? Spiritum  dixit animam, que uiuificat hominem, et flatum, ipsam presentem uitam, que corporibus nostris per anhelitum ex hoc ere ministratur. Hec ergo Heliu dicit ad se trahere Deum, cum aufert hominibus uitam, quam eis creando tribuerat. Possunt per spiritum prophetie hec loca ita uideri figurata, ut nunc in Christo compleantur, quando dispensatione carnis assumpte, Pater eumdem Filium suum, per quem omnia fecit, ad hunc mundum ex suo eructatum corde direxit, ut spiritum eius et flatum ad se traheret, id est, ut auferret ab eo, per humilitatem crucis, spiritum, id est, superbiam spiritus mundialis: flatum quoque tumentis eloquii, quo anhelans gloriabatur in sermonibus suis. Sic quoque homo in se represso tumore deficeret: ac reuertens  in seipsum, cognosceret se terram esse et cinerem: ubi secundum moralem intelligentiam, illud de psalmo sentimus: Et auferes spiritum eorum, et deficient, et in terram suam conuertentur. Postea ergo quam de uirtute Dei et iustitia predictis locutus est, Heliu se rursum ad Iob conuertens, dicit:

Si habes ergo intellectum, audi quod dicitur et ausculta uocem eloquii mei. Numquid qui non amat iudicium, sanari potest? Et quando tu eum qui iustus est, intantum condemnas? Qui dicit regi, apostata: qui uocat duces impios. Manifestum est, inquit, quia is qui iuste et recte iudicare non diligit: neque sanare a uitiis animam, neque corrigere quemquam potest:  et quomodo tu sanator es languorum nostrorum, qui iniquitates notare presumis?

Qui non accipit personas principum, nec cognouit tyrannum, dum disceptaret contra pauperem. Opus enim manuum eius sunt uniuersi. Secundum mysticos intellectus, principes isti Iudeorum, Scribe et Pharisei, et sacerdotes possunt intelligi: quos in Euangelio increpat. Tyrannum uero eumdem populum Iudeorum, non ab re esse sentiamus, qui contra cetum sanctorum Ecclesie, pauperem, humilem spiritu, contritum corde, reiiciendo hodie disceptat: quod facere et tempore apostolorum non desinebat, quando per omnes ciuitates contra eos pugnas et seditiones agebat. Hos igitur ut infideles et impios Dominus non cognoscet: quibusque etiam manifeste  dicturus est: Non noui uos: discedite a me, omnes qui operamini iniquitatem. Sequitur dicente Heliu de his, de quibus dicit superius:

Subito morientur, et in media nocte. Secundum sensum Apostoli est, qui ait istud de filiis tenebrarum. Cum enim dixerit pax et securitas, tunc repentinus eis superueniet interitus. Mediam uero noctem dictam ideo existimo, eo quod in profunda cordis cecitate positi, spiritualiter moriantur.

Turbabuntur populi, et pertransibunt, et auferent uiolentum absque manu. Oculi enim eius super uias hominum: et omnes gressus eorum considerat. Secundum Psalmistam: Cum uiderit, inquit, iustus uindictam impiorum, exemplum uidelicet peccatorum hominum pertimescens, manus suas lauabit in sanguine  peccatoris. Hoc igitur modo turbabuntur populi, qua perturbatione terram sensibilem legimus conturbatam: sicut propheta ait ad Deum: Commouisti terram, et conturbasti eam: sana contritiones eius quia mota est. Sic enim quasi boni uiatores ad futurum seculum pertransibunt, ubi locus non erit impio: aliter nullum habebit adiutorium uiolentus, quo defendi uel erui possit a pertrahentibus eum ad supplicium mortis.

Non sunt tenebre, et non est umbra mortis: ut abscondantur ibi qui operantur iniquitatem. Siue ut alii dixerunt in fine huius uersiculi, ut latitent qui faciunt iniquitatem. Quod utrumque secundum illud Psalmiste sensum est, ita dicentis: Quo ibo a spiritu tuo, et a facie tua quo fugiam?

 Neque enim ultra in hominis potestate est, ut ueniat ad Deum in iudicium. Id est, si habuerit in potestate ut ueniat, potest habere ut non ueniat.

Conteret multos, et innumerabiles, et stare faciet alios pro eis. Ut de Heli sacerdote et Samuele, Saul et Dauid, Iudeorum populo et gentium.

Nouit enim opera eorum, et idcirco inducet noctem, et conterentur. Quasi impios percussit eos in loco uidentium. Sub his quoque uerbis Heliu significasse potuit ob merita sua Iudeos nocte infidelitatis excecandos, ut conterantur et humilientur, sicut propheta et Apostolus ait: Dedit illis Deus spiritum compunctionis.

Qui quasi de industria recesserunt ab eo, et omnes uias eius intelligere noluerunt, ut peruenire facerent  ad eum clamorem egeni, et audiret uocem pauperum. Omnes enim peccatores et impii contra inditum sibi bonum nature agunt: sicut Apostolus ait: Qui cum cognouissent Deum, non sicut Deum glorificauerunt. Ubi autem cognouerunt Deum, nisi inspiratione et iudicio mentis? Ubi ergo Deo gloriam suam habuerunt contemptui: ubi ab ea contra suam conscientiam recesserunt, omnesque uias mandatorum Dei, quas suis cordibus habent ingenitas, nosse et intelligere detrectarunt, cum hominibus quoque ita impie et iniuste egerunt, ut ad Deum pauperum oppressorum clamor ascenderit. Siue Iudeos impios atque incredulos percussit Deus in loco uidentium, id est, in lege Mosaica: ubi prophete, qui uidentes dicti sunt, inhabitant. In ipsa itaque spe legis, et  promissorum compositione, tamquam in quodam uidentium loco, iuste percussi a Deo sunt: intantum ut oratio illius, qui propter nos pauper factus est cum esset diues, ascenderet ad Deum: Disperge illos in uirtute tua. Siue uiuentes sunt omnes, qui in Christo ex fide uiuunt: in hac enim spe positi, mente contemplantur futuram beatitudinem. In hoc igitur loco, ubi quasi fide stantes sunt, quidam sub fidei huius uocabulo, habent speciem pietatis: uirtutem autem eius sunt abnegantes. Hi ipsi igitur, qui heretici intelliguntur, in loco Dei male stantes, a Deo percutiuntur, apostolis et Ecclesiarum doctoribus, id est, pauperibus Christi contra eos resistentibus et ad Deum clamantibus.

Ipso enim concedente pacem, quis est qui condemnet?  Propheta ait ad populum: Orate pro uita Nabuchodonosor, ut illius pace sit pax uobis. Siue pacem Ecclesie, et quietem ipse concedit, quando non surgunt aduersus eam pugne persecutionum, siue quando hereticorum lites, et scandala conquiescunt. Nec non contra uitiorum bella, quietis et pacis silentium ipse donat: quando deuictis eis, et uelut acerrimis hostibus expugnatis, pax fit in homine summa uirtutum. Quod autem ait:

Ex quo absconderit uultum, quis est qui contempletur eum? Et super gentes, et super omnes homines. Hoc est, quod nisi ipse dignatus fuerit se homini reuelare: quis est qui possit eum suis uiribus intueri, uel perscrutando ad maiestatem eius accedere?

 Qui regnare facit hominem hypocritam propter peccata populi. Quod manifeste in Saule rege apparuit, et sicut Dominus ait: Auferam de Ierusalem iudicem, et prophetam, et sapientem, et consiliarium: et dabo pueros principes eorum, et effeminati dominabuntur eis. Et Nabuchodonosor iusto iudicio Dei, multa regna, et plurimas nationes accepit. Potest, et diabolus homo iste intelligi, qui, perdita angelica dignitate, hominis nomen sortitus est: de quo Dominus ait in Euangelio: Inimicus homo hoc fecit. Hypocrita uero et simulator ideo est appellatus, quoniam transfigurat se in angelum lucis: cum ipse potius auctor sit tenebrarum, id est, omnium criminum et peccatorum inuentor.

 Quia ergo ego locutus sum ad Deum: te quoque non prohibebo. Quasi in iudicio constitutum, permittit eum interloqui, ut si quid forte sibi est dicendum, non taceat.

Si erraui, tu doce me. Si iniquitatem locutus sum, ultra non addam. Id est, non loquar.

Numquid a te Deus expetit eam, quia displicuit tibi? Tu enim cepisti loqui, et non ego. Quod si quid nosti melius, loquere. Tu dixisti quod iniquus esset Deus: quia a te iniquitatem, et iniustitiam uite, iniusta correptione exigeret, cui necesse esset iniuste afflictum contra eum loqui iniusta, et ob hoc, inquit, displicuit tibi Deus dum eius iustitiam, qua te punit insontem, non uis ueram esse iustitiam.

uiri intelligentes loquantur mihi, et uir sapiens audiat  me. Heliu sanctum Iob despiciens, conuertit se ad eos qui cominus assistebant, et ita de beato Iob definite pronuntians, ait ad eos:

Iob autem stulte locutus est, et uerba illius non sonant disciplinam. Manifestum est.

Pater mi. Quia ab ipso est homo creatus, et conditus. Probetur Iob, inquit Heliu: non examinetur, quod solet ad probationem eruditionis referri.

Probetur Iob. Id est, manifestetur: probatum sit omnibus, cunctisque pateat, Iob qualis sit: ante te probetur, inquam, Iob.

Usque ad finem. Ne desinas ab homine iniquitatis. Id est, insit in eo iugiter plaga flagelli huius: neque desinas infligere penas operantibus iniquitatem.

Qui addidit super peccata sua blasphemiam. Id est,  super hoc quod peccator est, addit ad cumulum peccatorum, ut in blasphemie crimen erumpat, propter quod mala hec cruciatuum sustinet.

Inter nos interim constringatur, et tunc ad iudicium prouocet sermonibus suis Deum. Condemnetur inter nos interim, ne et nobis in iniustitiam reputetur: absque crimine nostro erit, si postmodum Deum prouocare tentauerit.



CAPUT XXXu.

Igitur Heliu hec rursum locutus est: Numquid equa uidetur tibi tua cogitatio, ut diceres: iustior Deo sum? Dixisti enim: Non tibi placet quod rectum est, uel quid tibi proderit, si ego peccauero? Fieri potest, quod de sermonibus ubi asperius locutus est ad Deum, quam forsitan debuit, aliqua inde hic Heliu descripserit,  et uerborum suorum inuidiose quasi sensus illius dicere uoluerit.

Itaque ego respondebo sermonibus tuis, et amicis tuis tecum. Pro eo quod non potuerunt ei rationabiliter respondere.

Suspice ad celum, et intuere ei, et contemplare ethera, quod altior te sit. Id est, cui te equare presumis? Hoc ait Heliu, qui Deum corporaliter locis contineri arbitrabatur: quod in excelsis tantum atque in sublimibus Deus Dominus commoretur.

Proinde si peccaueris, quid ei nocebis? Et si multiplicate fuerint iniquitates tue, quid facies contra eum? Quod ita dixisse mihi uidetur, non enim, te peccante, Deo damni aliquid infertur: aut si pro multitudine  peccatorum tuorum ulcisci te uoluerit, numquid poteris ei contraire?

Porro si iuste egeris, quid donabis, aut quid de manu tua accipiet? Hinc Dauid dicit, quoniam bonorum meorum non eges.

Homini qui similis tui est, nocebit impietas tua, et filium hominis adiuuabit iustitia tua. Id est, homini nocere poterit impietas tua, si male agentem te emulatus fuerit: quemadmodum filium hominis iustitia tua adiuuabit, si uias tuas, cum recte incedis, imitetur.

Propter multitudinem calumniatorum clamabunt, et eiulabunt propter uim brachii tyrannorum. Sub hac qualitate disputationis sue, Heliu sanctum Iob talibus admiscet: eisque similem iudicat, dum calumniatores  et tyrannos, iniquos homines nominat, quorum calumniis, et potentia, homo, et filius hominis oppressi ingemiscunt. Et modo spiritualiter hunc hominem, et filium hominis, populum sanctum non absurde sentimus, qui propter unitatem totius corporis Ecclesie, homo unus dicitur, sicut Apostolus ait, et secundum Psalmistam filius hominis appellatur, ita dicentem: Fiat manus tua super uirum dextere tue, et super filium hominis quem confirmasti tibi. Potest hoc et de inuisibilibus inimicis dici: qui occulta impugnatione uitiorum, mentibus dominantur: propter quod fideles eiulantes in oratione ad Deum dicunt: Eripe me de inimicis meis, Deus meus.

Et non dixit. Quando utique affligebant predictos, quos sibi per iniquam dominationem, Deo permittente,  subegerant: ita ut hi sub tanta necessitate pressurarum positi eiularent, et clamarent ad Deum: illi non intenderunt animo, neque intenderunt in celum, ut saperent quod Deo conditori suo hec omnia displicerent. Non dixit, inquam, apud semetipsam talia multitudo iniquorum siue demonum.

Ubi est Deus qui fecit me? qui dedit carmina in nocte. Hoc ait Heliu. Cum ergo iustos et recte uiuentes a supra dictis Deus tribulari permittat: consolationem tamen eis in nocte tribulationum concedit. Nox enim ipsa tribulatio intelligitur, secundum illud Psalmiste: Probasti cor meum et uisitasti me in nocte; sicut et prosperitas aliquando dies dicitur, quoniam qui in prosperis est, quasi quadam felicitate illuminatur. Unde ait in psalmo: Per diem sol  non uret te, neque luna per noctem. Tantam, inquit Heliu, tolerantiam iusti homines a Deo accipiunt, ut etiam in nocte tribulationis, hymnorum spiritualium canticis delectentur. Canticum ergo ad exsultationem cordis, uel maxime pertinet. Proinde hec exsultatio de spe futuri gaudii nascitur in corde canentium, et faciunt more uiatorum, quia ipsi ut uiatores et peregrini transeunt per hunc mundum, qui ut ad destinatum sibi locum sine labore perueniant, cantico fatigationem itineris consolantur ac subleuant. Et iuxta mysticos intellectus, noctem, secretum quoddam ac diuine disputationis remotum silentium intelligamus, quod aliis seculis, sicut Apostolus ait: Non fuit reuelatum filiis hominum. Que nox sit in  quatuor uigilias distributa, ut a principio mundi usque ad Christum Dominum nostrum hanc noctem dicamus, ut sit prima uigilia noctis huius, ipse Adam primus, et pater hominum: per cuius conditionem euigilet animus humanus, ut credat creatorem omnium rerum Deum. Secunda uero uigilia sit tempore Ne, quo naufragium mundi factum sit, ut euigilent homines, ne et ipsi intereant. Tertia autem uigilia sancti Abrahe temporibus habeatur, per quem cognoscat mundus, quemadmodum sit fide uiuendum, et Deo placendum. Quarta uero uigilia sit circa tempora prophetarum, qui aurore et lumini diei appropinquantis uiciniores fuerunt, quique in ipsum Christum proximum sibi diem pene electam noctem fidei oculis intendebant. In hac igitur nocte per singula  tempora predictorum, siue prophetiis, siue significationibus, de Christo leta gaudioque plena prenuntiata sunt. Itemque ad illam comparationem future reuelationis filiorum Dei, ubi gloriam eterni illius diei percepturi sunt, et in re ipsa beatitudinem possessuri: nox est presens hec uita, cui fructus sui in futurum absconditi sunt, et ideo adhuc nox est, quia nondum uides quod speras. Proinde in hac nocte exspectationis, hymni et cantica Scripturarum dicta sunt nobis, donec discussa nocte fidei ad diem eterne mansionis perueniamus.

Qui docet nos super iumenta terre, et super uolucres celi erudit nos. Docet in communibus eruditum, subtilioribus: docet non solum per nature dona, sed etiam per gratie munera. Secundum tropicum uero  intellectum, iumenta, homines carnales plerumque intelliguntur, qui gule et uentri, et luxurie dediti sunt. Alii autem uolatilibus comparantur, siue propter leuitatem morum, siue propter superbiam, qua tumentes quasi in altum eleuantur. Unde dicit Apostolus: Noli altum sapere. Et Dominus in Euangelio: Quia quod est in hominibus altum, abominatio est ante Deum. Nam in Greco superbus dicitur, quod est super apparens, ut elatam mentem hominis, tumidamque significet.

Ibi clamabunt et non exaudiet, propter superbiam malorum. Quod dixit, ibi clamabunt, fortassis significare uoluit locum penarum, ubi non exaudiendi sunt peccatores, propter superbiam malorum: siue ut alii dixerunt, ab iniuriis malorum, quia mali bonis  et iustis insectationis iniurias irrogare non desinunt.

Non ergo frustra audiet Deus, et omnipotens causas singulorum intuebitur. Hoc ait, quod peccatores persistentes in malis suis, non audiat Deus: quoniam sine causa utique ad eum clament, qui non merentur audiri.

Etiam cum dixeris, non considerat: iudicare coram illo, et exspecta eum. Quando uides, Iob, quia non statim Deus reddit peccatoribus que merentur, noli pusillanimitate frangi, ut in blasphemiam erumpas, et dicas Deum iniustum, siue iniquum: sed iudicare cum eo debes, id est, iudiciis eius consentire, non contra eum presumptuoso iudicio tuo in eius iniuriam prosilire.

 Nunc enim non infert furorem suum: nec ulciscitur scelus ualde. Quoniam igitur statuit diem, in quo iudicet de orbe terrarum, idcirco in hoc tempore uindictam iustitie sue non generaliter exercet. Et hoc totum in exprobrationem sancti Iob loquitur, quem uelut reum criminum in hoc malum penarum, Dei sententia pro parte condemnat. Unde scribit, cui restent plurima, que adhuc sit postmodum recepturus.

Ergo Iob frustra aperit os suum, et absque scientia uerba multiplicat. Iuxta hec conuictum sanctum Iob Heliu arbitratur, et quadam uerborum ratione conclusum.



CAPUT XXXuI.

Addens quoque Heliu hec locutus est: Sustine me  paululum et indicabo tibi. Adhuc enim habeo quod pro Deo loquar. Id est, pro iustitia et causa Dei.

Repetam scientiam meam a principio, et operatorem meum probabo iustum. uere enim absque mendacio sermonis mei, et perfecta scientia probabitur tibi. Et in hoc quarto sermone suo, de singulari iustitia Domini, profundum nimium, et copioso sermone prosequitur: ubi multa arcana in obscuro sacramentorum recondita, et longe remota mysteria dicere uidetur.

Deus potentes non abiicit, cum et ipse sis potens: sed non saluat impios. Hec est iustitie eius immensitas, et nature bone uoluntas, ut nulli inuideat, quia nemo ei, quamuis potens sit, potest cequari.

Et iudicium pauperibus tribuit. Iuxta iustitie equitatis  sue tenorem. Sanctos autem et innocentes uiros consueuit Scriptura diuina pauperes appellare.

Non auferet a iusto oculos suos. Hoc ait, et beatus Dauid: Oculi Domini super iustos, etc.

Et reges in solio collocat in perpetuum, et illic eriguntur. Hic reges non solum seculi huius, sed et Ecclesie reges et prepositi intelligi possunt. Et secundum tropicos intellectus, reges, animi hominum sunt, qui corporibus recte dominantur, quibus in psalmo dicitur. Et nunc, reges, intelligite; erudimini, qui iudicatis terram. Ita hi reges eriguntur a Deo, ut sedeant cum principibus.

Et si fuerint in catenis, et uinciantur funibus paupertatis: indicabit eis opera eorum, et scelera eorum, quia uiolenti fuerunt. Hi igitur in catenis fortibus,  uidelicet iudicis Dei, et paupertatis funibus colligantur: id est, opem diuini auxilii non habentes, penis temporalibus quasi uinculis astringentur, omnis rei bone inopes effecti pro qualitate meritorum.

Reuelabit quoque aurem eorum, ut corripiat: et loquetur, ut reuertantur ab iniquitate. Aurem, inquit, cordis ad obediendum sibi Deus per castigationes et secretas inspirationes aperiet.

Si audierint et obseruauerint, complebunt dies suos in bono, et annos suos in gloria. Hoc est quod Salomon ait: Memoria iusti cum laudibus.

Si autem non audierint: transibunt per gladium et consumentur in stultitia. Id est, si instruente Deo,  qui docet hominem scientiam, audire contempserint, per gladium, id est, per hanc mortalitatem de hoc seculo preteribunt, ut in stultitia, id est, in illis locis, ubi stulti deputabuntur, qui dicunt in corde suo, non est Deus, eternis cruciatibus consumantur.

Simulatores et callidi prouocant iram Dei, neque clamabunt cum uincti fuerint. Ipsum sanctum Iob apertius in hoc uidetur Heliu quasi ex obliquo percutere, quod et ipse quasi callide et nequiter ageret: uirum quoque egregium simularet. Quique etiam cum esset uinctus plage huius compedibus, clamare ad Deum, et inuocare eum, ut a laqueis penalibus illigatus absolueretur, minime curaret, quod utique desperatione siue contemptu faceret. De ceteris quoque  peccatoribus similiter hoc ipsum potest intelligi, qui cum uenerint in profundum malorum, contemnent: et de Iudeis, et de hereticis, qui ficta dogmata quasi ueritatis uelamine operientes, in noctis perfidia obstinato et obturato corde persistunt.

Morietur in tempestate anima eorum, et uita eorum inter effeminatos. uitiosos et uitia esse nouerimus, que sicut de uirtutibus animi nichil in se habent quietum, uirile, et frugi, sed totum turbulentum, remissum et fragile: ita necesse est ut uelut tempestate animam semper suis illecebris inquietent, portumque uirtutum hominem non sinant apprehendere, et fit istis talibus fluctibus, quod Salomon ait, ut iaceat anima tamquam in corde maris, et uelut gubernator in magna tempestate. uel aliter tempestas  aduentus ac iudicium Dei est, de quo dicit, in circumitu eius tempestas ualida.

Eripiet de angustia sua pauperem. Pauperem Saluatorem nostrum intelligimus, qui propter nos pauper factus est, qui in diebus carnis sue, preces ac supplicationes Patri obtulit, ut posset a morte saluum facere pauperem, sanctum populum Dei humilem spiritu. uel pauperem quemlibet iustorum eruet de angustia pressurarum, sicut etiam in diuinis Scripturis diuerso modo legimus liberatos.

Et reuelabit in tribulatione aurem eius. Id est, fortis sit unusquisque eorum in tribulatione, corroborante uisitatione diuina, quando a Deo homo tribulari permittitur, consolationem in aure cordis Domini, illic audiendo percipiet.

 Igitur saluabit te de ore angusto latissime, et non habente fundamentum subter se. Hoc in loco infernorum habitacula ab Heliu describuntur, que immensa capacitate sui, fundamentum non habeant. Ad quorum tamen fundamenta in prophetis legimus, luciferum qui mane oriebatur depositum: multitudines quoque regum, et populos innumerabiles gentium. Ore autem angusto inferi ideo appellantur, eo quod amplum sit ad recipiendum, angustum ad dimittendum quoniam mortuos intra se teneant, et eos ad uitam non patiantur exire. Dauid quoque sanctus similiter ait ad Deum: Libera me ex odientibus me, et de profundis aquarum. Non me demergat tempestas aque, neque absorbeat me profundum: neque urgeat  super me puteus os suum. Proinde nouerimus quia loca infernalium ergastulorum, secundum fidem Scripturarum, inter immensas abyssi aquas sint constituta: ab illis inferi sedibus nullus homo merito suo liberatus est, nisi gratia Domini nostri Iesu Christi. Et non solum, inquit Heliu, a tartareis angustiis liberaberis, uerum etiam in latissimo refrigerii nemore, uelut in campis spatiosis liber incedes.

Requies autem mense tue erit plena pinguedine. Amenitatem paradisi, et iucunditatem, requiem nominando significauit. Immensam uero abundantiam uite beate, que esset plena ubertatis pinguedine, ac loci illius felicis referta deliciis, uoluit demonstrare: cuius terram sanctam mansueti secundum  repromissionem Domini possidebunt.

Causa tua quasi impii iudicata est, causam iudiciumque recipies. Iudicio Dei ut impius, et penarum debitor reus inuentus es, et idcirco secundum meritum cause tue, iudicium seuerissimum recepisti. Et ubi dictum est, causam iudiciumque recipies, alii dixerunt, propter impietatem munerum, que accipiebant: ubi sub pluralitate locutionis, sanctum Iob Heliu uidetur ferire sermonibus.

Non te ergo superet ira, ut aliquem opprimas; nec multitudo donorum inclinet te. Docetur ab Heliu uir patientie et integritatis uirtute fortissimus. Optimus iudex est, qui his pessimis, iracundia et cupiditate, duobus uitiis non tenetur: quibus hoc loco ab Heliu sanctus uir correptus arguitur.

 Depone magnitudinem tuam absque tribulatione, et omnes robustos fortitudine. Id est, nec paruos nec magnos tua iniusta opprimas dominatione, uel omnes motus depone fortitudine superbie roboratus.

Ne protrahas noctem, ut ascendant populi pro eis. Iam sufficit hucusque in hac cecitate uixisse. Iam ad lucem prudentie ac iustitie uenire contende: siue noctem quam tibi ex diuersis peccatis contexuisti, ut in ea uelut in continuis ac iugibus et perpetuis tenebris ambulares: iam queso, ait, ne adhuc protrahas, et tamquam restem addendo peccata peccatis, in longum delecteris extendere: lumine ergo correptionis huius iam finem talibus impone peccatis: nam protractione hac inemendabilis uita tua fiet, ut pro omnibus malis operibus tuis, populorum preces  ascendant ab Deum: quos utique iniquissime deprimebas, interpellantium contra te, suasque miserias sibi a te irrogatas, ante sedem diuine iustitie deponentium.

Caue ne declines ad iniquitatem: hanc enim cepisti sequi post miseriam. Hoc, inquit Heliu, ne in desperationem declines peto, et blasphemie iniquitatem iam caueas, sed reuerti festines ad Deum. uideo enim te post huius plage tue horrendam miseriam, ad interitum tuum, hanc impietatis sequi uelle perniciem, et uoluntatem tuam, et cogitationem, ad aduersarium mittere pusillanimitate deiectum.

Ecce Deus excelsus in fortitudine sua, et nullus ei similis in legislatoribus. Si poterit ei esse quispiam,  et potentia et uirtute similis, poterit et iustitia atque sapientia, legisque multiplicatione, iudiciis quoque eius similis inueniri. Et ideo cognosce, ait, quia nullus a Deo, qui solus est et fortis et sapiens, iniuste poterit condemnari.

Quis poterit scrutari uias eius. Quis utique, nisi impius, superbus, siue sacrilegus, uias diuinorum operum scrutari presumat? quod non licet; et tamen quantauis intentione mentis perquirat, eas inuenire non poterit.

Aut quis audet ei dicere: Operatus es iniquitatem? Quis ergo tam temerarius, et iniquus atque iniustus, qui hoc audeat loqui? Hec omnia in iniuriam Iob dicuntur.

Memento quod ignores opus eius, de quo cecinerunt  uiri. uel omne generale opus eius, uel certe speciale opus eius. Super omnia enim magna, et mirabilia opera eius, est dispensationis Christi mysterium, quod oculus non uidit, nec auris audiuit, nec in cor hominis ascendit. Alii dixerunt: Memento, quia magna sint eius opera, que laudauerunt uiri. De omnibus operibus Dei dicit, que sancti uiri in honorem diuine uenerationis merito laudauerunt.

Omnes homines uident eum, unusquisque intuetur procul. Per nature bonum, notitia creatoris inest cordibus hominum; et quamuis aliquis tam paruus sit et frigidus, ut alienus esse studeat a creatore suo Deo, nullus tamen est qui se abscondit a calore eius. Et ideo unusquisque mortalium, licet de longe, sentit et intelligit, dissimiliter quidem omnino, quia  non tamquam corpus aut sicut quemcumque spiritum creatum, ita sentit esse Deum, siue intelligit, sed alio multo et ineffabili modo, quo Deus acie mentis est intuendus: ubi in ipso obtutu cordis intelligendo, uidet homo quod supra ipsum est illud diuinum nomen, quod contemplari conatur.

Ecce Deus magnus uincens scientiam nostram. Numerus annorum eius inestimabilis. uincens scientiam nostram magnitudine scientie sue et altitudine iudiciorum suorum.

Qui aufert stillas pluuie, et effundit imbres ad instar gurgitum. Hanc ergo pluuiam, legem Moysi intelligamus, que de celo uelut pluuia uenit populo Iudeorum. Et pluuia dicta est propter preceptorum multitudinem, sicut et ipse Moyses de eadem gente  Iudeorum ait, dicens; Exspectetur sicut pluuia eloquium meum. Huius igitur pluuie stillas de illa gente abstulit Deus, ut est uel de incarnatione uel passione, uel de resurrectione Christi, que Iudei credere excecato corde noluerunt, que sunt parua quidem mandata legalia, ut ea ad Euangelii fidem transferret, sicut ait Apostolus: uerbum enim consummans et breuians in iniquitate, et reliqua. Et de his stillis, paruisque guttis, tonante Euangelio, predicationis Christi imbres effusi sunt super terram. Et hi imbres ad instar gurgitum esse dicuntur: qui utique cum in terram copiose descendant, profunditatem in se et obscuritatem continent mysteriorum, que in Lege et prophetis per figuras et similitudines dicta  uel facta sunt, in reuelatione aduentus Domini, obscuritate sui et profunditate mysteriorum, ueluti clausa signa inuenta sunt. Imbrium uero nomine, large effusam gratiam Spiritus sancti esse nouerimus, sicut ait Apostolus, per lauacrum generationis et renouationis Spiritus sancti, quem effudit in nos abunde per Iesum Christum.

Qui de nubibus fluunt, que pretexunt cuncta desuper. Nubes scimus plerumque in Scripturis sanctos appellari, sicut et manifestum est quodam loco, dicente Domino: Et nubibus mandabo, ne pluant super eam pluuiam: id est, uineam, quod est, super gentem peccatricem Iudeorum: uerbis suis salutis pluuiam non effunderent. De talibus igitur nubibus, apostolis uidelicet, et apostolicis uiris, predicatoribus  ueritatis, illi imbres pluunt talem pluuiam, que habeat in se similitudinem gurgitum, propter arcanorum celestium opacitatem: ubi congrue illud Dauidicum dicitur: Tenebrosa aqua in nubibus eris. He igitur nubes, inquam, per quas imbres gurgitum fluunt in terram, pretexunt cuncta desuper. Habentes enim intra se aquas Euangelii, ut flumina de uentre eorum fluant aque uiue, de superioribus mysteriis, quasi quodam pretextu, et obscuritate aquarum, obstaculum carnalibus faciunt et terrenis.

Si uoluerit extendere nubes quasi tentorium suum, et fulgurare lumine suo, desuper cardines quoque maris operiet. Ita enim predictas nubes extendit, ut de eis in omnem terram exierit sonus eorum, et in fines orbis terre uerba illorum: quemadmodum postea  locutus est ad discipulos suos, id est, nubes suas, dicens; Et eritis mihi testes in Ierusalem, et Iudea et Samaria, et usque ad ultimum terre: per quas utique nubes sua fulgura predicationis resplenduerunt, et nominis Christi fama de celo uelut lumen effulsit. Maris etiam, mundi uidelicet huius cardines occupauit: siue cardines mundi possumus intelligere principes, et capita gentium diuersarum: quorum erroribus ac prauis doctrinarum suasionibus mundus in loco superstitionis demoniorum uelut in cardine uertebatur.

Per hec enim iudicat populos, et dat escas multis mortalibus. Istis enim rebus sacramentorum predictis, statuit Deus pietatis sue iudicio uniuersis populis misereri, et dare escas doctrine uerbi sui, siue  mysteriorum cunctis mortalibus, secundum quod ipse ait: Ego sum panis uiuus, qui de celo descendi.

In manibus abscondit lucem, et precipit ei ut rursus adueniat. Potestate iusti iudicii sui, lumen notitie sue abscondit a peccatoribus malum operantibus, et uenire eam ad illuminationem mentis precipit; si Deum adiutorem eius quispiam fideliter quereret.

Annuntiat de ea amico suo, quod possessio eius sit, et ad eam possit ascendere. Deus luce manifestationis sue fidelem sibi amicum in corde docet et instruit. Erudiens quoque annuntiat ei, quod lux siue illa illuminationis gratia, siue diuinorum caritas promissorum  possessio eius sit, et ad eam, si disponat ascensiones in corde suo, quotidie proficiendo perueniat.



CAPUT XXXuII.

Super hoc expauit cor meum. Siue obstupuit cor meum, ut alii dixerunt.

Et emotum est de loco suo. Predictis diuinis mysteriis, et luce cognitionis Dei patefacta, que nisi amicis Dei et fidelibus demonstratur: perterritum est, inquit, cor meum Heliu, et zelo ignorantie ad sacramentorum cognitionem translatum.

Audiet auditionem in terrore uocis eius, et sonum de ore illius procedentem. Quemadmodum uult Deus audite quod dicit, ita audite; quoniam terret uox eius tantis sacramentis mysteriorum preualida: sonumque  oris eius, siue ut alii dixerunt, strepitum, pari modo audite. Hic ergo sonus est maxillarum Dei, qui forte idcirco sonus dictus est, non simpliciter sermo, ut inobedientia surdos, et obdurato corde incredulos uox clarior percuteret, et totos ad timendum Dominum commoueret.

Subter omnes celos ipse considerat, et lumen illius super terminos terre. Quid sit hoc mirum de omnipotentia Dei, qui ubique est in celo, et in terra, in mari, et in abyssis. Sed uideamus secundum allegoricum intellectum, quid sit quod de Deo Heliu ait; Subter omnes celos considerat. Sanctos uiros, celos Scriptura diuina appellare consueuit, propter celestem utique conuersationem, quibus ita dicitur: conuersatio uestra in celis est. Dominus ergo subter  hos celos considerat, uel dum ea que intra eos sunt, arcanorum scrutator introspicit, uel dum imbecillitatem corporum eorum, que animi imperio crucis uirtute subdiderint, gubernat ac sustinet, et contra carnalium passionum bella corroborat. Secundum hunc sensum est, quod timore concussus Propheta, ait: Et subtus me turbata est habitudo mea. Termini quoque, siue fines terre ipsi sancti sunt, finem terrenis passionibus et cupiditatibus imponentes, eo quod non sint in medio Babylonis, nec seculi huius uitiis circumdentur, secundum quod Petrus apostolus ait; Christus igitur in carne passus, reliquit nobis exemplum, quia passus est in carne, desiit esse a peccatis, ut iam non hominum desideriis, sed uoluntati Dei, quod reliquum est in carne, uiuat temporis: id est,  uiuens pro tempore, desinentibus in carne peccatis, uelut in finibus habitet carnis. In his finibus posita regina Saba, que typum gerebat Ecclesie, ueri Salomonis meruit audire sapientiam. Tales igitur terminos Deus lumine gratie sue atque agnitionis illustrat.

Post eum rugiet sonitus. Siue ut alii dixerunt; fremet uox.

Tonabit uoce magnitudinis sue, et non inuestigabitur cum audita fuerit uox eius. Cum positis in extremo terre hominibus, Deus in memoriam uenerit, illico super infirmitate mortalitatis sue, gementes ad eum rugient, sicut propheta ait: Rugiebam a gemitu cordis mei; et tunc hic rugitus faciet sonitum in affectu orationis, clamantium ad Deum, qui perueniat  usque in celum. Unde et tonabit eis Dominus uoce preceptorum suorum, ut timeant a facie eius. Quo fragore tonitrui simul agnosce, quia Deus ante desiderium eorum inuestigabilis sit et immensus.

Tonabit Deus in uoce sua mirabiliter, qui fecit magna et inscrutabilia. Alii dixerunt: tonabit Deus. Deus mirabiliter operatur, quando istud tonitruum nominis sui, quo in toto mundo fame eius notitia crebrescit, in auribus facit anime personare.

Qui precipit niui, ut descendat super terram, et hyemis pluuiis, et imbri fortitudinis sue. Niuem candorem gratie, que per baptismum fidelibus Spiritus sancti dona tribuitur, superius diximus posse significari, et exempla illic testimoniorum de Scripturis multa protulimus, de quibus et illud Dauidicum, ubi  ait in psalmo: Niue dealbabuntur in Selmon, quod est in umbra. Hoc igitur ait, quod celestis, id est, Deus de celo ueniens, reges quoque discreturus sit, et separaturus: siue in umbra sint dealbandi; ubi hoc mihi significare uidetur, quia regeneratio uetustissimorum hominum in Christo, obumbrante Spiritu sancto, esset efficienda. Hec igitur gratia, niuis nomine significata, ex precepto diuinitatis descendit in terram, quod est, per Iesum Christum uenit ad homines, per quam uetustas nostra instauraretur in melius. Contra hanc gratiam Christi, tribulationes persecutionum futuras in pluuiis hyemalibus uoluit indicare, et propter graues pressuras hyemales pluuias dixit: quas tamen imber fortitudinis Spiritus sancti esset superaturus, quia eis dictum est: Non  enim uos estis qui loquimini, sed spiritus Patris uestri, qui loquitur in uobis.

Qui in manu omnium hominum signat, ut nouerint singuli opera sua. In manu, id est, in liberi arbitrii potestate, secundum imaginem et similitudinem Dei, qua homo est a Deo conditus et creatus: habet hanc sapientiam ueluti quodam signo diuine operationis impressam, ut iuxta liberi arbitrii iudicium nouerit unusquisque hominum opera sua, siue ut alii dixerunt, infirmitatem suam nouerit, id est, ut uasa fragilia se subita morte confringi.

Ingredietur bestia latibulum suum, et in antro suo morabitur. Bestiam istam, inuentorem malorum diabolum non absurde sentimus, qui idcirco, et singularis ferus dicitur, quia precedit, siue superat malitia  eius malitiam omnium operantium iniquitatem. Hec igitur bestia rationabilis ingreditur latibulum suum, pectus scilicet humanum: quando ex permissu iudicii Dei, potestatem accipit hominibus dominandi, et in antrum quod suum fecit, sibi constituit habitationem. Siue antrum uel etiam latibulum diaboli, omnes peccatores intelligendi sunt: duri uidelicet infidelitate uel saxei, quos uitiis suis atque illecebris possidet, et in quorum cordibus criminibusque requiescit.

Ab interioribus egredietur tempestas, et ab arcturo frigus. Non mihi uidetur quod de istius mundi plagis, siue qualitatibus, uel etiam secretis eius motibus dixerit: sed, quemadmodum diximus antrum  siue latibulum demoniorum, esse humana precordia: ita hec interiora cum ea ingressi fuerint, secreta eorum et abdita intelligamus consilia: unde in hunc mundum persecutionum tempestates uenire creduntur, ut et peccatores conterant, sicut Aegyptios, quibus uenit immissio per angelos malos. Et sancti eadem tempestate tribulationum nimia conturbentur, sicut quidam eorum ait: Grauati sumus supra uirtutem, ita ut tederet nos etiam uiuere: Frigus quoque eius infidelitatis immittitur, ut a caritate Dei, et calore fidei discedentes, in algorem negationis incurrant: que omnia immittunt demones per ministerium, et sententias principum, et infidelium potestatum. Arcturus uero, quia in sinistra mundi est constitutus, aduersariam partem significat:  de cuius climate uentus aquilo gelidus spirat contra meridiem.

Flante Deo concrescit gelu, et rursum latissime funduntur aque. Quod hic dixit flante Deo concrescere aquas, id est, glaciari, et concretas fieri, in psalmo e contrario dicit: Flabit, inquit, spiritus eius, et fluent aque: id est resoluentur ac defluent. Sed siue hic flante Deo, siue in psalmo, flabit spiritus eius, iubente Deo, siue iubebit spiritus, intelligere possumus. Et quod hic dixit, concrescit gelu, hoc in psalmi superiore uersiculo ait: Emittit crystallum suum sicut frusta panis. Ita autem hyemali tempore fieri nouimus, ut flante, id est, iubente Deo, nimio frigore densentur, uel etiam concrescant aque, et iterum tempore eris resoluantur. Secundum mysticos  uero intellectus in preteritis generationibus, ob meritum suum relinquente Deo genus humanum, flatu oris Dei, et iustitie eius manante sententia, dum remouetur ab igne diuino, omnis creatura concreta est tamquam gelu, et a uera Dei cognitione, frigoris sui immensitate constricta. Nunc uero per gratiam Domini et Saluatoris nostri, sicut ait Petrus apostolus: Tempora ignorantie despiciens Deus, rursum ab illo algore obliuionis atque duritia, que sicut longi temporis gelu obduruerat, caritatis Dei igne soluuntur aque populorum, ut fluant et recurrant ad Deum.

Frumentum desiderat nubes. Hoc est frumentum, de quo Dominus in Euangelio ait per parabolam, dicens: Colligite zizania in fasciculos ad comburendum,  triticum autem congretate in horreum meum. Proinde hoc uiuum frumentum, doctores quosque Ecclesie, qui uelut nubes portant aquas Euangelii, audire desiderat, sicut et illi qui erant de hoc frumento dominico, habitantes Antiochie Pisidie, rogabant Paulum et Barnabam, ut loquerentur eis uerbum Dei, quod fecerunt apostoli suadentes permanere in gratia Dei. Cornelius quoque ad Petrum ait: Nunc ergo omnes nos in conspectu tuo adsumus, audire omnia quecumque tibi precepta sunt a Domino. Et Moyses ait: Excipiat uelut pluuia eloquium meum, et descendant sicut ros uerba mea. Unde et Apostolus ait: Ego plantaui, Apollo rigauit, sed Deus incrementum dedit. Hec nubes potest, et ipse Dominus, id est, assumptus  homo in Deum intelligi, sicut propheta prenuntiauit, dicens: Ecce descendit Dominus in nube leui in Aegyptum. Per quem diuina gratia, et doctrina celestis, mundo effundenda prenuntiabatur. Et pulchre nubes leuis dicitur: siue quia ipse Saluator peccatum non fecit Agnus Dei, siue quia uirgo Maria, mater Domini, non ex uirili semine aggrauata, leuis nubes est dicta.

Et nubes spargunt lumen suum. Que lustrant cuncta per circuitum quocumque eas uoluntas gubernantis duxerit, ad omne quod precepit illis super faciem orbis terrarum. Lumen utique Euangelii predicationum coruscatione mittentes: lumen Euangelii spargunt supra corda credentium. Alii uero interpretes dixerunt: Et ipsa per circumitum uertitur in gubernaculis,  ad operanda omnia que mandauerat eis. Hec sunt igitur que mandauit, et precepit ceteris nubibus suis dicens: Ite in uniuersum mundum, predicate Euangelium uniuerse creature. Proinde quasi uento spiritu Dei, quo ut nubes agebantur, prohibiti sunt ire Bithyniam, et de Iudea Romam illis transire preceptum, et ita sicut editio continet, orbem uniuersum lustrantes circumierunt.

Siue in una tribu, siue in terra sua, siue in quocumque loco misericordie sue eas iusserit inueniri. Hoc est quod ipse Dominus ait in Euangelio: Eritis mihi testes in Ierusalem, et Samaria, et usque ad ultimum terre: ubi illud precipue intuendum est, quod ait: In quocumque loco misericordie sue iusserit inueniri: ubi per gratiam Christi atque pietatis sue  misericordiam, significauit ad fidem reuocandos.

Ausculta hec, Iob, sta, et considera mirabilia Dei. Admonet Heliu, ut sacramenta in Christo et Ecclesia adimplenda, Iob aure cordis diligenter intendat, et in mentis sue specula constitutus, ubi etiam uigilantia contuendi docetur stare: consideret miraculorum Dei futura mysteria, que per nubes rationales operaturus sit.

Numquid scis, quando precepit Deus pluuiis, ut ostenderent lucem nubium eius? More prophetarum pro factis futura commemorat. Precipit igitur Deus pluuiis euangelicis, ut nubium suarum lucem, id est, sancta opera sua doctores per infusionem fidei demonstrarent: et hec ad illuminandos homines misericordia celestis operatur.

 Numquid nosti semitas nubium magnas, et perfectas scientias? Hic dum dicit perfectas scientias, de rationalibus se nubibus euidenter ostendit dicere, et predicatorum uiis, et subtilium sensuum semitis. Dic mihi, queso, si cognoscere potuisti que semite in nubibus sunt magne et perfecte scientie? Figurabat, hec dicendo, apostolicas nubes, quarum una citissima nubes ait ad Saluatorem: Tu es Christus Filius Dei uiui, que quoniam suspensa a terra, et proxima erat celo, respondet ei Dominus: Hoc tibi non reuelauit caro, et sanguis, sed Pater meus. Alius uero apostolus tamquam nubes plena aquis perfecte scientie, a tonitruo Euangelii copiosum imbrem effundit ita dicens, In principio erat uerbum, etc. Quo  ualidissimo tonitruo ubique resonante, ut omnem terram ad fidem religionis tremore concuteret: alius in Iudea per iteratam natiuitatem exortus, uelut parua nubecula ita creuit, et flante spiritu dilatatus est, ut pluuias mysteriorum a seculis secretorum perfecte scientie, usque ad Illyricum spargeret, aliasque totius mundi regiones largis effusionibus irrigaret. Et hinc est ut aliqui eorum appellarentur filii tonitrui, alius uero diceretur filius suspendentis aquas.

Nonne uestimenta tua calida sunt, cum perflata fuerit terra Austro? Alii dixerunt, tua stola calida est. Hoc quidem uerum est, quod meridianus uentus sit calidus, quo flante etiam uestimenta hominum, uel corporum, que animarum uestimenta sunt, concalescunt.  Sed quia nubes, homines sanctos, ueritas prophetie nos intelligere compulit uentum calidum a meridie spirantem, feruentem fidem, uel gratiam Spiritus sancti ardentem, et clarius illuminantem intelligamus, uel ipsum Dominum nostrum, de quo legimus: Deus ab Austro ueniet, quo rationalem terram perflante, uirtutes animi, que sunt uestimenta interioris hominis, inardescunt, et ideo uestimenta appellantur, quoniam ipsi, qui eis utitur, pulchram animam faciunt, et decoram. Et ob hoc hortatur Apostolus dicens. Fratres, induite uos sicut electi Dei, et dilecti, uiscera misericordie, benignitatem, humilitatem, modestiam, patientiam, etc. Et hec igitur ab Heliu, sicut et alia, spiritu prophetie dicuntur.

 Tu forsitan cum eo fabricatus es celos, qui solidissimi, quasi ere fusi sunt. Hec ab Heliu iuxta litteram in iniuriam Iob per ironiam dicuntur. Hec igitur prima fronte intellectus huius dicta sint. Nunc uero secundum prophetie spiritum, sensum mysticum persequamur, ut celos Scripturas sanctas intelligamus, que de celo date sunt hominibus, quarum perpetuitatem ex eris soliditate uoluit demonstrare. Sed dicit quispiam: quomodo eterne erunt Scripture diuine, si mundus certo fine, Deo denuntiante, est terminandus? sic enim ait in Euangelio: Celum et terra transibunt. uerum est quidem, quod librorum pellicule cum ipsis litteris abolende sunt; sed quia subiungit Dominus, uerba uero mea non preteribunt: procul dubio quod eisdem apicibus  pollicetur, erit eternum. Hos igitur celos, ait Heliu, in quibus est diuinitatis secreta dispositio, tu forsitan cum Deo, uelut simili pollens sapientia, fabricatus es: quos Deus eternus ante mundi constitutionem prefiniuit quandoque erumpere in corpora litterarum, qui in illo eternaliter erant, non iam existentes, sed ipsi soli prescientie sue luce conspicui. Et celos, sanctos angelos non absurde sentimus, qui propter celorum habitationem, rectissime celi dicuntur, et sunt uelut es eternitate solidati. De quibus Psalmista singulari nomine ait: Celum celi Domino. Secundum tropicum intellectum celi, sancti omnes propter celestem conuersationem et propter predicationem mandatorum celestium nuncupantur.  Heliu autem si prophetie spiritum habuit, secundum hunc intellectum quem diximus, potuit contemplatione mentis sue hec in Christo reuelanda cognoscere, et aliis modis, quibus uidetur celorum nuncupationem sensisse, licet hoc ipsum in irrisionem sancti Iob dici non debuerit.

Ostende nobis, quid dicamus illi. Nos quippe inuoluimur tenebris. Insultantis uerbum est, et exprobrantis, ostende nobis, cum illud uerbum dicat, sed ad comparationem scientie sub ignorantie tenebris commanent. Nam quomodo a sancto Iob discere inquirit, quem in uerbis suis reprehendit et reprobat. Ostende, inquit, o Iob, si aliquid amplius, et melius nosse te arbitraris, quoniam nos grandis ignorantie atque inscientie tenebris detinemur. Certum est  ergo quod Heliu deridens Iob atque subsannans hec dicat.

Quis narrabit ei que loquor? Etiamsi locutus fuerit homo, deuorabitur. Dixi tibi quidem, o Iob, ut ostenderes mihi quid loqui possem: sed hec ipsa que de Deo dico, quis ei ausus est loqui? Certe si locutus fuerit quispiam, quod ei omnino non expedit, pro hoc ipso peccato temeritatis et irreuerentie deuorabitur, ut hic Heliu ait. Ita in psalmis legimus: Deuorati sunt iuxta petram iudices eorum: ubi intelligitur, peccato diffidentie deuoratos atque absorptos iudices populi Isrelis in eremo, qui non crediderunt quod possent de petra aquarum flumina uirtute diuine promissionis educi.

At nunc non uident lucem. Subito er cogetur in  nubes, et uentus transiens fugabit eas. Ita infelicitate huiusmodi excecati sunt, ut fiant quemadmodum er quando crassescit in nubes, et ita in iusto iudicio Dei uelut uenti in impetu auferentur, sicut impii, quos deiicit uentus a facie terre. Alii dixerunt: Omnibus autem non est uisibile lumen, quod fulget in nubibus, et spiritus transit et fugabit eas. Hic mysticum nescio quid locutus est, quod iam non omnibus resplendet illuminatio Euangelii. His utique non resplendet, quorum sensus excecauit Deus, ut non uideant lumen Euangelii glorie Christi, qui est imago inuisibilis Patris. Hic igitur spiritus iuste sententie Dei fugabit eos a cetu beatorum, ut non uideant lumen Euangelii glorie Christi.

Ab Aquilone aurum ueniet, et a Deo formidolosa  laudatio. Audiui quemdam ita dicentem, quod estatis tempore, sole in aquilone nascente, aurora ardentior rutilat, ita ut ipse sol colorem aureum preferat: et inde Heliu loqui uideatur aurum uenire, id est, mundo flammeam rotam solis oboriri, et super hoc preclarum sidus sit ad Deum hominibus formidolosa laudatio. Nos autem aurum sanctos intelligimus, qui secundum spiritualem sensum ab aquilone diabolo, sanguine Domini redimuntur. Hoc igitur modo uenit ad Deum cetus sanctorum cum tremore laudantium eum, ac sibi cum quadam formidine, incredibile arbitrantium, quod potuerunt de hoste grauissimo liberari. Quotidie quoque examinationibus, uelut aurum flammis tentationum excoctum, de fornace  mundi istius eruuntur. Alii dixerunt, Ab aquilone nubes coloris aurei, in his est magna gloria et honor omnipotentis: non inuenimus similitudinem uirtutis eius. Ita enim sanctos homines, qui sunt nubes Dei, tentat frigor aquilonis, ut eos pretiosos, et igne caritatis rutilos reddat. Et idcirco magna gloria Domini et honor omnipotentis est. Non inuenitur alius similis uirtutis eius, qui tanta bona ex rebus contrariis speret.

Digne eum inuenire non possumus. Magnus fortitudine et iudicio et iustitia, et enarrari non potest. Ideo timebunt eum uiri, et non audebunt contemplari omnes qui sibi uidentur esse sapientes. Quoniam, inquit, sicut fortitudine magnus et potens est Deus: ita iudicio et iustitia uerus est, et enarrari non potest. Idcirco  sicuti est, a creatura sua que adeo imbecillis est et infirma, non potest inueniri: propter quod magni uiri atque cordati non presument scrutari incomprehensibilem, neque contemplari inuisibilem conabuntur. Hoc autem totum in sancti Iob exprobrationem dicitur: qui dixerit se a Deo sine ullo iniquitatis merito flagellatum. Alii dixerunt: Qui iuste iudicat, non putas audire eum? propterea timebunt eum homines, timebunt quoque et sapientes: hoc inquiunt, quia Deus iuste iudicat, apud quem non est personarum acceptio. Omnes sapientes et idiote, considerantes semetipsos, timebunt eum: scientes quia secundum modum iustitie sue ultor iniquitatum est: exaudiet enim iniqua patientes.



CAPUT XXXuIII.


Respondens autem Dominus Iob de turbine dixit. Sermone terribili et increpatiuo arguendus Iob, responsum a Domino accepit, hoc enim ipsum quod de turbine dicitur, ad terrorem pertinet obiurgationis, quod esset, ut dixi, increpandus a Domino. Dixerat enim Iob se iustum iniuste a Domino castigatum: de turbine ergo Dominus ait.

Quis est iste inuoluens sententias sermonibus imperitis? His uerbis amouetur Heliu cum suis confusis atque permixtis disputationibus contra Iob: ubi Dei uerba uidentur intelligi. Et si tu, o Iob, loquendo talia in me, delicta aliqua commisisti: iste quis est qui te audeat redarguere, presertim cum ad increpandum non sit idoneus, qui uelut melior  obiurgare te debeat? Amoto igitur Heliu de medio cum imperitis eius sententiis, conuertit se Dominus ad Iob, et ait ei, ut ad increpationem eius audiendam se prepararet, dicens hoc modo:

Accinge sicut uir lumbos tuos: interrogabo te, et responde mihi. Omnis igitur qui cum Deo est locuturus, lumbos prius castitate iubetur accingere. Populus etiam legem auditurus, et pascha celebraturus in eremo, lumbos mentis iubetur accingere, ne fluctuantes sinus carnalium cogitationum, gressum sancte conuersationis impediant, uel super lumbos nostros corporeos uestimenta precingimus. Dicendo ergo:

Ubi eras quando ponebam fundamenta terre? Indica  mihi, si habes intelligentiam. Deo respondere non potuit: quasi hoc modo loquitur ei Deus. Tu igitur, Iob, qui circa unum homunculum iniuste me arguis operari: ubi eras cum ego mundum, quem ex nichilo feceram, gubernarem? et cum omnem creaturam moderatione iustitie regam, in te eram iniustitie aliquid acturus? Hic Deus hoc sermone sub animalium, auiumque nominibus, magna et ualde obscura, et Ecclesie sacramenta contexit. Deus ergo secundum mysticos intellectus in predestinatione apostolos precipuos sanctos Ecclesie fundamenta constituit, sicut ait apostolus: Superedificati, inquit, super fundamenta apostolorum et prophetarum. Siue, ut alii dixerunt, Ubi eras cum fundarem terram, id est, cum Ecclesiam de terra humani generis congregatam,  uirtute fidei stabilirem.

Quis posuit mensuras eius, si nosti, uel quis tetendit super eam lineam? uirtutem suam Deus, et potentiam mensurasque, et mundi conditionem describit, super quem lineam boni rectique operis sui tetenderit. Aliter: mensure Ecclesie sunt a solis ortu usque ad occasum: in qua adhuc mensure intelligi possunt, equalitas et plenitudo Trinitatis, cui Ecclesie dicitur per prophetam: In exortu eius dilata locum tabernaculi tui, et pelles tabernaculorum tuorum extende, ne parcas, longos fac funiculos tuos, et clauos tuos consolida, ad dextram et sinistram penetrabis: semen enim tuum gentes hereditabit, et ciuitates desertas inhabitabit. Super has igitur mensuras locorum omnium, uniuersum mundum recte fidei tetendit,  ut esset omnibus in Christum credentibus labium unum: hec ergo mysteria ante secula constituta, Iob quippe qui dum non esset, scire non potuit. Siue mensuras Ecclesie, diuersitates gratiarum recte intelligimus, quas Apostolus diuisiones spiritus appellauit, qui ita cum de diuersis gratiis diceret, ait: Hec autem omnia operatur unus atque idem spiritus, diuidens unicuique prout uult. Item ait: Unicuique autem nostrum data est gratia secundum mensuram donationis Christi. Per has igitur gratias intentio est contemplationis, uelut linea recte credentium in Deo, sicut dicitur in Actibus Apostolorum: Erat illis cor unum et anima una in Deum.

Super quo bases illius solidate sunt? Unde potuit creatura rationalis et sapiens opus Creatoris, antequam  esset ipsa, cognoscere, cum etiam nunc uix posset aliqua ex operibus eius sensus attingere. Aliter, super quo bases terre Ecclesie solide stabiliuntur, nisi super Christum petram, qui est principium fundamentorum eius. Bases autem Ecclesie sunt sancti quique potentes et fortes, a quibus eadem sustinetur et regitur. Alii dixerunt: Super quo circuli eius fixi sunt? ut intelligamus pondus roboris mundi secundum illum sensum esse, quo Psalmista de hoc loquitur, dicens: Etenim firmauit orbem terre, qui non commouebitur. Circuli enim rotundi figura est, figuris ceteris pulchrior. Nam circulus ex omni parte sibi est congruus et equalis; totusque per semetipsum solidus uadit, et inter oculorum aciem, per  suum infinitum habitum, quia sine ullo fine semper in semetipsum recurrit, et inexplicabiliter ducitur. Hic igitur significare mihi uidetur hominem in nullo sibi aduersantem neque se ex parte aliqua oppugnantem, quales erunt in futuro beato seculo: tunc enim caro non concupiscet aduersus spiritum, et spiritus aduersus carnem. Quamuis huius pacis beatitudinem etiam in hoc seculo nonnulli sancti ex parte presenserint: non quidem nullam interioris exteriorisque se in ipsis sentiendo discordiam, sed hostilem uitiorum exercitum resistentibus fortiores superando uirtutibus, ut Helcana, pater sancti Samuelis, uir unus dictus est. Sic itaque totus in se erit, sibique conueniens, et immobiliter in illa gloria ac sine fine consistens. Hi igitur circuli figurati per dilectionis  Dei copulam, ligno crucis affixi sunt, et unusquisque eorum dicit: Confido enim, quia neque mors, neque uita, etc.

Aut quis demisit lapidem angularem eius? Hic lapis angularis Christus, qui a Deo Patre positus est in fundamento terre Dominice: ipse est enim non solum fundamentalis, sed et angularis, in quo duo populi, Iudeorum uidelicet et Gentium, continentur. De quo et Psalmista ait: Lapis quem reprobauerunt edificantes, hic factus est in caput anguli. Et Apostolus ait: Ipso summo angulari lapide Christo Iesu, in quo omnis structura compaginata crescit in templum sanctum. Hunc igitur Pater dimisit in terram, ut in fundamentum poneretur.

Cum me laudarent simul astra matutina, et iubilarent  omnes filii Dei? Demisso itaque in fundamentis Sion lapide pretioso, qui est secundus homo de celo celestis, laudauerunt, inquit, me simul astra matutina, et iniubilarunt omnes filii Dei. Astra et filii Dei angeli intelliguntur, qui in natiuitate Saluatoris exsultauerunt. Sicut ait angelus ad pastores: Ecce euangelizo uobis gaudium magnum, quia natus est Saluator, qui est Christus Dominus, in ciuitate Dauid. Item Euangelista: Et subito facta est cum angelo multitudo, et cetera. Ideo autem angeli astra matutina dicuntur, quia inter creaturas rationales primi facti sunt in die qui est Christus, et filii Dei sunt: non sunt filii tenebrarum, sicut illi qui de eorum numero collapsi sunt, facti non solum filii tenebrarum, sed etiam rectores tenebrarum, id est, hominum peccatorum.  Tunc uoce magna, sicut supradictum est, laudauerunt me omnes angeli mei. Quemadmodum in illius ouicule, humani generis salute, laudantes Deum gauisi sunt. Item astra matutina omnes filios Ecclesie non absurde sentimus, qui per baptismum renascuntur Christo, sicut ait Apostolus ad Ecclesiam scribens: Omnes uos estis filii per fidem in Christo Iesu. Hi ergo propter uigiliam matutinam, in qua Dominus resurrexit, astra matutina dicuntur, uel pro incipiente eis gratie nouo lumine, unde et neophyti nuncupantur.

Quis conclusit ostiis mare, quando erumpebat quasi de uulua procedens. Cum in conditione mundi aque omnem terram operirent, et tenebre essent super  faciem abyssi, tunc secundum fidem libri Geneseos, precepit Deus die tertio, ut omnes aque in locum unum congregarentur. Quibus etiam terminum finemque imposuit, ne se foras limites suos, ad operiendam terram rursum effunderent. uuluam de qua mare procederat , ipsam terram subiacentem possumus intelligere, ut de ea, et in ea aquam creatam a Deo esse credamus. Duas enim partes mundi magnas, celum et terram, Deus ex nichilo fecit, et ima earum de materia informi, ceteras autem creaturas distinctas siue formatas instituit, inter quarum creationem et aquas credimus factas, quarum quidem conditionem, in principio Genesis scriptam non legimus; aliarum uero pene omnium factura in libris Dominicis recensetur: licet et de  ipso mari sanctus Dauid dixerit, cum de beato uiro loqueretur: Spes eius in Domino Deo ipsius, qui fecit celum et terram, mare et omnia que in eis sunt. Hunc ergo maris processum, effusionem aquarum dicere mihi uidetur, qui de occultis uenarum terre finibus emanabat, et operiebat omnem faciem terre. Quod in diluuio manifestius factum legimus, ubi dicitur: Et omnes fontes abyssi magne erupti sunt. Proinde uuluam maris, terre sinum dictum existimo, ut mare de eadem progenitum nouerimus. Sed dicit aliquis: Ego aquarum moles celo et terre dico esse congenitas, et simul creatas. Denique de aquis quemadmodum et de terra fecit Deus, siue produxit ceteras creaturas. Si ergo hoc opinionem istam confirmat, ut ideo et aque ex nichilo create  dicantur, quia et de ipsis alia, et alia in ipsis iubente Deo quam plurima animantia processerunt: de celo quid dicemus, quod est pars mundi prestantior, de quo non legimus, quod ex eo quasi informi materia aliquid procreatum sit. In quo etiam, quod ad maiorem decoris eius pertinet pulchritudinem, stellas ac diuersos astrorum globos Deus fecit, ordinauit, et composuit. Et iuxta hanc assertionem, meliora erunt maris et terre elementa, quam celum, cuius ornatum pulcherrimum admirantes suspicimus: quoniam precellit uel maxime ceteras creaturas.

Cum ponerem nubem uestimentum eius, et caligine illud quasi pannis infantie obuoluerem. Cum ergo, ait, magnum sit mare latitudine, et longitudine et profundo:  per fortitudinem tamen potentie mee illud uelut paruum elementum, nube tamquam uestimento contexi et caligine; modicis uidelicet, et uilibus rebus operui, que assimilantur pannis infantie. Et quia mare superius diximus quasi de uulua procedere, seruans translationem nominis, ipsum mare uelut paruulum procreatum: tamquam pannis infantie ait caligine obuolutum, siue, ut alii dixerunt, et nebula obuolui illud.

Circumdedi illud terminis meis, et posui uectem et ostia, et dixi: Usque huc uenies et non procedes amplius, et hic confringes tumentes fluctus tuos. Termini isti, diuini sermones sunt, qui sententia immobili, uelut termini defixi intelliguntur, hoc ipsum est et  illud quod sequitur, Deo dicente, posui uectem et ostia. Aliter, quis conclusit ostiis mare? Seculum hoc Scripture diuine frequenter mare appellant, ut etiam sanctus Dauid ait: Hoc mare magnum, et spatiosum manibus. Item: Qui descendunt mare in nauibus. Et Abacuc: Misisti in mare equos tuos. Et Isaias: Occidit cetum qui in mari est. Proinde hoc mare preceptis diuinis, uelut quibusdam limitibus sacrorum eloquiorum concluditur, ut de utero cordis sui, ubi cogitationibus uelut ex semine, curas atque illecebras mundiales uoluptatum, delectatione concipiebat, iam non in opus quasi parturiendo erumperet, seque effunderet in diuersa facinora perpetranda; et ideo cum uidisset propheta mundum credentem Deo, hoc bonum in se continentie  possidere, gratulans ait ad Deum: Tu confirmasti in uirtute tua mare. Mundum dico fidelem sancte Ecclesie populum: qui mare specialiter dicitur, et habitat in hoc mundo. Et iste est ille mundus fidelium, de quo Dominus ait: Sic enim dilexit Deus hunc mundum, ut Filium suum unigenitum daret pro eo. Est et mundus incredulorum, de quo similiter Dominus ait ad discipulos suos: Si mundus uos odit: scitote quia priorem me odio habuit, etc. Sic itaque duos mundos populorum in hoc corporali, et in animali mundo dicimus habitare, qui et duo maria, secundum exemplum superius positum, dici possunt, ab hoc scilicet mari aquarum metaphoricos nomen accipientes, quia et domus bona, siue mala, et ciuitas optima, siue pessima. Mare uero tropicos dicuntur  populi fluctuantes, qui in hac uita inquieto motu incertoque iactantur. Cum ponerem nubem uestimentum eius, et caligine illud uelut pannis infantie obuoluerem. Nubem omnia operientem Spiritum sanctum, creaturis omnibus infusum ac superfusum accipiamus, de quo ait: Spiritus Domini superferebatur super aquas. Caligo autem quidquid est inane trans mundum: ubi leuitas est, id est, retro defectus intelligi potest. Moraliter autem iuxta auctoritatem Scripture, nubes sunt unusquisque ueritatis annuntiator. Horum igitur uerbis consolatoriis atque doctrina, rorando desuper, ait Dominus, mundum fidelium ab estu tentationum protexi, eique umbram supra promissione eterne beatitudinis prebui, hoc est, uestimentum per sanctos  meos ministros Euangelii ei super mare populorum expandi: ne uidelicet infideli caumate torreretur. Quod etiam mare populorum intra predicationem perfectam Euangelii positum, propter morum infantiam in quibusdam lactea doctrina, uelut uilioribus uestimentis operitur, eo quod sacratiora mysteria non ualeant intueri, que sunt intelligentie inuoluta caligine. Circumdedi illud terminis meis, et posui uectem et ostia. Hucusque uenies, et non procedes amplius, et hic confringes tumentes fluctus tuos. Terminis, inquit Deus, mandatorum meorum, predictum mare intra unius fidei confessionem congregaui atque conclusi, et ad condensandum se, fortissimum illi uectem caritatis opposui, ostia  quoque infidelitatis obstruxi, ut quantalibet tempestatum ac persecutionum uiolentia, defixos obedientie limites transcendere compellatur. Numquam caritatis mee circumsepta transiliat, cui dixi: Hucusque uenies, et non procedes amplius, et hic confringes tumentes fluctus tuos. Id est, si qui forte cogitationum malarum fluctus te intra pelagus tui cordis exagitant, uentusque ualidus pressurarum te funditus commouere pertentat, de statu quoque tuo in aridam siccitatem, uelut in arena steriles impellat. Hec munimenta fidei et caritatis mee caue ne transeas: et ita fiet, ut minaces uenti insurgentes allisi in petra ualidissima dissoluantur.

Numquid post ortum tuum precepisti diluculo, et ostendisti aurore locum suum. Hoc Dominus ait ad  Iob, quod conditarum ac secretarum rerum suarum per gyros suos recurrentes ad ordinata loca, redire quotidie ipse disponat: et idcirco Iob arguitur, qui Deum factorem et gubernatorem rerum omnium diceret nullo moderamine equitatis operatum: et quasi ita dicens ait ei: Tu qui ualde sapientem te arbitraris, et quasi cequalis lucem meam fueris fabricatus, et de meis iudiciis disputare posse credis: si elementa astrorum preceptum impleant Creatoris, te forsitan disponente mysterii sui pergunt cursum, cum ista priusquam tu in Adam per me existeres, sint creata. Aliter: Hoc diluculum Saluator noster est, qui et sol iustitie appellatur. Ipse calore fidei et splendore gratie sue, Ecclesiam, mundum scilicet rationalem illuminat. Igitur  numquid tu, Iob, precepisti huic diluculo, ut oriretur de celo resplendens his qui sedebant in tenebris et umbra mortis: quemadmodum ergo ut, Iob, post initium tuum precipere non potuisti eternis, ut mundo in errorum tenebris constituto esset diluculum: ita nec post mortis occasum eius, resurrectionis et locum glorie eius in dextra Patris sui ostendere potuisti, quem post mortem quam sponte susceperat, ad me iterum reuocaui. Sicut ipse Dominus iehsu ait in Euangelio: Si ergo uideritis filium hominis ascendentem ubi erat prius.

Et tenuisti concutiens extrema terre, et excussisti impios ex ea? Potest hec terra Ecclesia intelligi: de cuius fundamentis Dominus superius dixit, de qua in extremis terre, id est, in nouissimo seculo  excutiendi sunt peccatores; ita ipse Dominus ait: Ecce mandabo, et concutiam in omnibus gentibus domum Isrel, sicut concutitur triticum in cribro. Deus ergo qui secundum prophetam mensus est aquas pugillo, et celos palmo ponderauit, et tribus digitis terram appendit, ipse pro magnitudine utraque manu tenens margines terre, quasi cribrum huc atque illuc concutit, siue excutit tamquam uestimentum, ut impios uelut paleas, et lolium excutiat a frumento iustorum. Proinde hec omnia operantis non solum fortitudo, uerum et iustitia demonstrat, et inde est, quod sancto Iob Dominus cum increpatione loquitur: quare dixerit innocenti sibi penam acerrime tentationis illatam. Secundum moralem  uero sensum intelligentie loci huius, ut estimo facilior exitus, ut terram interpretemur naturam humanam, quia ab humo homo dictus est, et extrema sint, sanctorum uita, quia in carne positi, sine carnalibus illecebris uiuunt. Et ideo in extremis terre dicuntur: de terrenis actibus euntes, non in medio tamquam in tota carne uiuentes. Hec igitur extrema, siue fines terre in manu Domini sunt, sicut ait propheta: Quia in manu eius sunt omnes fines terre: quos hic ait Dominus se tenere atque concutere, ut tremant a facie eius, sicut de eo propheta ait: Qui respicit terram, et facit eam tremere. Et ita de terra eorum excutit impios, quos utique exsecrandos mores intelligimus uitiorum. Excutit ergo Dominus a sanctis suis huius mundi impios, quando eos ab illis  purificatos constituit innocentes. De talibus impiis et peccatoribus propheta dicebat: In matutino, id est, in cognitione scientie Dei, fidei in me lucerna nascente, interficiebam omnes peccatores terre, ut disperderem de ciuitate Domini: qualibet utique anima sancta, omnes operantes iniquitatem. Siue in nouissimo tenebit Deus mundum, quasi reum ad iudicium suum, quo tempore extrema etiam terrarum, conscientie tremore quatientur, ubi minimos quosque in extremis terre intelligere possumus, qui et ipsi iusto iudicio Dei, ut superbi et impii de terra mansuetorum excutiendi sunt. Beati enim mites, quoniam ipsi possidebunt terram.

Restituetur ut lutum signaculum, et stabit sicut uestimentum. Signaculum istud, anima hominis intelligitur,  que ad imaginem Dei facta est. Expressa est in ea similitudo bonitatis Dei, omniumque uirtutum decus. Hoc igitur signaculum imaginis Dei et similitudinis, per Ade peccatum attritum fuerat, et oblitteratum, et rursum per Christum iterata impressione restituetur. Quod signaculum nunc quidem per fidem, et baptismi gratiam renouatur, et uita meliore, menti insculpetur. Sed in resurrectione totum omnimodo restaurabitur, quando sicut humani corporis lutum in incorruptione reparabitur, ita et anima cum eo pariter uestimento immortalitatis, uelut stola glorie uestietur. Ut quemadmodum ipsa gloria, et incorruptio immortalitatis, id est, Christus manet in eternum: ita et is qui ea indutus fuerit, gloriosus sine fine permaneat. De quo  uestimento respiciens ad lutum carnis sue, Apostolus ait: Oportet corruptibile hoc induere incorruptionem, et mortale hoc induere immortalitatem. Hoc tamen diligentius est intuendum, quod in Scripturis diuerso intellectu uestimenta dicuntur. uestimentum ergo aliquando dicitur ipsum corpus nostrum, quo anima uelut amictu circumdatur: sicut propheta ait ad animam peccatricem: Operiet iniquitas tua uestimentum tuum. Item uestimenta sunt anime uirtutes, quibus eadem anima componitur et ornatur. De quibus propheta ait ad iustum misericordias operantem: Tunc erumpet matutinum lumen tuum, et uestimenta tua cito orientur: Et quoniam hec uestimenta uiua sunt, et rationabilia, non fient tibi, sed  orientur in te. Et peccata aliquando uestimenta nuncupantur, ut Zacarias propheta ait: Et iehsu erat indutus uestimentis sordidis. Dixit angelus ad eos qui stabant coram se, dicens: Auferte uestimenta sordida ab eo: dixit ad eum: Ecce abstuli iniquitatem tuam. Supra diximus uestimentum esse gloriam immortalitatis, cuius luce que numquam deficiet, homo est eternaliter uestiendus. Alii interpretes ita dixerunt: Et tu sumens terre lutum, figurasti hominem, et famosum eum posuisti super terram: id est, creaturis omnibus preeminentem. Dum hec Dominus ad Iob loquitur, uehementer arguitur. Secundum autem mysticos intellectus, obumbrante Spiritu sancto, figuratus est homo iehsu Christus de terra Marie uirginis. Hic igitur homo de luto carnis humane  assumptus est. Lutum hoc loco non propter uilitatem nominis dictum nouerimus, sed propter ipsam materiam, de qua sumptus est Christus: ueluti Adam in principio, qui de limo terre plasmatus est. Et sicut ille per unum existit de sinu terre: ita et hic per unum creantem se, formatus est in utero matris. Et ita famosus est super omnem terram: unde iam a solis ortu usque ad occasum laudetur nomen Domini.

Auferetur ab impiis lux sua, et brachium excelsum confringetur. Lux impiorum est huius mundi gloria, et felicitas, que mundo pretereunte transibit, sicut et Salomon ait: Lumen impiorum exstinguetur: et eorum uirtus et potentia, que brachii nomine dicta sunt, illico conterentur.

 Numquid ingressus es profundum maris, et in nouissimis abyssi deambulasti. Prouidentiam suam Deus qua cuncta dispensat et regit, in his locis multo copiosoque sermone significat. Unde ait ad Iob: Si potes ubique esse, et nosse omnia que creata sunt: et si abditos terrarum sinus penetrare potuisti, si etiam profunda maris, et nouissima eius atque extrema abyssi peruagatus es. Ad increpationem ergo Iob ista dicuntur. Ubi alii dixerunt: Numquid ingressus es fontem maris? initium atque originem, unde ipsum mare, quasi de matrice, de mari Oceano emanat, dicere uidetur, quod Oceani perenni cursu ac recursu fieri nouimus, feruntque hoc atque confirmant, quod illa immensa effusio maris Oceani, per omnium regionum ac prouinciarum fluuios  itura uno puncto temporis fiat. At nos tamen scimus omnium dierum ac noctium alternatis successibus, per horas uiginti quatuor uenire, atque unius hore equinoctialis dodrante transmisso, tardius sine intermissione, siue die uenire, siue nocte, per quinque equinoctiales horas refluitura, estu uiolentoque impetu, siue in opertis tantum, siue retusis magnorum quoque fluminum cursibus ad superiora conscendere, ac per septem eiusdem mensure horas cursu paulo leniore diffluere, et in ea tantum que quinque horis fuerant suppleta, uacuare. Proinde incredibile uideri potest, quod in eodem mari uelut fons quidam tantarum aquarum ebulliat, de cuius profunditate et sufficiente abysso, definito  sibi tempore aque ille in superficie profundantur, et rursum recurrentes in eosdem profundissimos sinus decidant: precipitesque discedant, et a Deo sibi constituta lege perpetua, ab imis semper ebulliant atque iterum in ima decurrant, et inde forsitan dixerit Deus ad sanctum Iob: Numquid ingressus es fontem maris? Quoniam Deo soli nota sunt que creauit. Porro secundum mysticos intellectus hoc dixisse Deum puto, quod circa finem seculi pro redemptione hominis ad inferos esset descensurus, ubi pro potestate descendentis deambulasse eum dixit: Quia impossibile erat, ut quasi reus peccati infernalibus uinculis teneretur. Ipse enim solus factus est, sicut homo. Ad presens quidem sine adiutorio, sed tamen inter mortuos liber.  Quod autem infernus in imo terrarum sit, Ionas propheta, qui specialiter habuit figuram Saluatoris, in oratione sua quam in uentre piscis effudit, manifeste demonstrat, quemque in infernum abyssi aque circumluant, et multis aliis locis Scripture de qualitate inferorum loquuntur. Possumus et moraliter hunc locum ita sentire, ut quia mare per figuram, hoc seculum dici nouimus: profunda eius super omnes iniquos et peccatores, qui quantum illud diligunt, tamen in eius obscurissimam profunditatem demergunt, ut omnino non uideant lumen Euangelii et glorie Christi. Nouissima uero abyssi sint omnes impii et sacrilegi, qui in profundiores peccatorum tenebras descendentes, lasciuiarum nimio fluxu, uelut aquarum multitudine deprimuntur: ad hos  Dominus noster neminem despiciens, omnesque saluare cupiens, uenire dignatus est, ut corda eorum infidelitate cecata, per gratiam suam illuminaret, et effecti lux in Domino, fierent templum eius, ut inambularet et inhabitaret in eis, et esset eorum Deus.

Numquid aperte sunt tibi porte mortis, et ostia tenebrosa uidisti? Nulla creatura est quamuis prepotens et fortis, que Dei maiestati posset obsistere. Et ideo quia per naturam sentiunt Creatorem, cedunt diuine potentie, qua ei omnino nequeunt contraire. Unde antiqui interpretes ita dixerunt: Numquid aperte sunt tibi porte mortis? Ubi intellexerunt, quia huiusmodi porte, que utique metuuntur, non sint insensibiles et inanimales, sed sint illi potius  spiritus immundi, inimici nostri, aduersarie uidelicet potestates, per quas generi humano introitus inuentus est ad mortem. Ipse sunt et ostia tenebrosa, quorum animos maliuolos, et obscuritate inuidie plenos, Deus solus perspicit. Igitur quoniam hi de quibus loquimur, tenebre facte sunt recedendo a uero lumine, et potestates sunt tenebrarum appellate, id est, principes hominum peccatorum, et idcirco etiam ostia tenebrosa dicuntur, quoniam deceptione eorum, factus est homini per peccatorum tenebras ingressus ad mortem. Ubi ergo dictum est, ostia tenebrosa uidisti, quid nos iam exposuimus, alii interpretes locum ipsum manifestius transtulerunt, ita dicentes: Aut ianitores inferni uidentes  te timuerunt: qui locus expositione non indiget, quin potius quod obscure prius dictum est, apertissime declarauit. uel certe in passione et in morte Domini, hec que dicuntur, luce sunt clariora, qui claustra inferorum aperuit, et sanctorum inde animas liberauit, leges tartari, exiens inferos, soluit, sententiam mortis resurgens irritam fecit, principatus et potestates trementes, qui erant ianitores et ostia, transduxit fiducialiter, siue palam triumphans in semetipso. Secundum tropicam uero intelligentiam, porte mortis, sensus sunt nostri, que porte tunc uirtutibus clause sunt, quoniam a uitiis obtinentur, et per eas mors peccati, ad arcem mentis ingreditur. Que ostia tenebrosa ideo appellantur, quia in tenebras peccatorum, siue etiam penarum,  aditum pandunt. Iste itaque porte, siue hec ostia, aperiuntur hominibus ad salutem, cum euictis uitiis tamquam hostibus suis expugnatis atque in fugam uersis, sanctitatis eas uirtutibus homines aperuerint, ut audiant cum exhortatione sermonem prophete dicentis: Aperite mihi portas iustitie, ingressus in eas confitebor Domino. Sanctus enim homo ad possidendum sanctitatis testimonium, et uirtutum monilia, conseruantis affectu, et congaudentis ingreditur, quoniam ex participatione thesauri communis, fit illis cor unum et anima una in Deum. Et ita in hoc mundo uelut in fornacis examinatione pariter positi: quasi ex uno ore benedicunt Deum in omni tempore, et semper laus eius in ore eorum.

Numquid considerasti latitudinem terre? Indica  mihi, si nosti, omnia. Quis hominum nosse poterit, quanta magnitudine distendatur, nisi ipse solus qui omnia condidit? De quo propheta ait: Qui mensus est aquas manu, et celum palmo, et omnem terram clausit pugillo. Item aliter: Numquid tu, Iob, preuidisti latitudinem terre, id est, Ecclesiam futuram, quam per totum mundum, crescente ubique Euangelio, dilataui. Indica ergo mihi si hoc sapere, siue aliquando intelligere potuisti. Siue latitudinem sapientie mee, quam terre, domui mee, id est, Ecclesie tribui: numquid ut futura preuidens, oculo mentis accenso per temetipsum inspicere potuisti? que sapientia dilatauit cor Salomonis, sicut arenam que est in littore maris, eique dedit prudentiam multam nimis, et que in exitu canitur, et in latitudine  suarum fiducialiter agit, cuius multiplices sensus, et latitudine disputationum ditissimos, iubet eadem sapientia in corde hominis describi tripliciter. Hec ergo uerba possunt ex persona Patris super sapientia, que est Filius, disserta intelligi.

In qua uia lux habitet, et tenebrarum quis locus sit, ut ducas unumquodque ad terminos suos, et intelligas semitas domus eius. In uia sancte conuersationis hominis, lux uirtutum habitat: tenebrarum uero, id est, uitiorum locus est homo peccator, uel ille locus de quo dicit: Ite, maledicti, in ignem eternum, qui paratus est diabolo et angelis eius. Nosti ergo, Iob, discernere uniuscuiusque meritum, et secundum iustitiam unumquemque horum ad terminos prefinitos  retributionis perducere, cogitationes cordium ipsorum, tamquam semitas domorum suarum intelligere potuisti. Item in qua uia, siue terra, ut alii dixerunt, lux habitet: lux fidei et cognitionis habitat in corde credentis, siue lux in terra, Christus in Ecclesia. Tenebrarum autem, id est, ignorantie et infidelitatis locus, est cor insipientium atque incredulorum. Et ideo per quaslibet semitas tendant boni et mali, secundum meritum ad domum eterne conuersationis, iusto et bono Domino ducente, perueniunt.

Sciebas tunc quod nasciturus esses, et numerum dierum tuorum noueras? Quis hominum nouit antequam sit, quia futurus est, etatisque sue dies annosue cognoscit? Item in Adam peccator, et filius  mortis effectus, quando scire uel sapere potuisti, quod spiritu et gratia baptismi nasciturus eras de uisceribus matris Ecclesie, et in eternum secundum nouissimam resurrectionem reparandus, et numerum dierum tuorum, qui sine fine sunt, unde ipse per temetipsum cognoscere potuisti?

Numquid ingressus es thesauros niuis, aut thesauros grandinis aspexisti, que preparaui in tempus hostis, et in diem pugne et belli? Potentiam suam Deus, quam etiam in secretis creature sue rebus atque inuisibilibus habet, his uerbis uoluit demonstrare, dicens ad Iob: Numquid ingressus es thesauros niuis, aut thesauros grandinis aspexisti? non enim loca sunt quedam in aliqua parte mundi immensa capacitate spatiosa, que moles atque  congeries infinitarum niuium intra se habeant conditas, ut merito ob hoc, quasi loca thesauri appellentur de quibus olim he congregate sint species, que quando Deus uoluerit proferantur; sed ita est potius, ut in alio loco ipse Dominus ait: Et species agri mecum est: Quecumque enim uoluerit facere, statim uoluntas eius in effectum procedit. Et ideo thesauri nominati, non in aliquo immenso, et capaci loco, sed in eius uoluntate, et dispositione sunt constituti: sicut in alio loco ait: Et species agri mecum est: apud quem nichil est imperfectum, quia non est aliud cogitare illius, aliud facere, sed protinus fit, quod uoluerit. In hac ergo secreta cordis sui dispositione diuina, ubi essent isti thesauri harum rerum cum adhuc in se corporaliter non existerent,  interrogatur Iob si intrare poterit. Nemo enim secretum illud diuine maiestatis potest adire, siue cognoscere, nisi Filius qui est in sinu Patris, uniusque nature atque substantie. Hec ergo preparata dicuntur a Deo in tempus hostis, pugne et belli. Multis igitur modis ac diuersis aliis innumerabilibus iudiciis suis Deus flagellat, et corripit genus humanum, sicut etiam Aegyptios, quos fulminibus et grandine deuastauit. Et generaliter aliis rebus frequentat hominum castigationem. Hostili humiliat incursu, terrarum motu hiatuque uastat, turbinibus perdit, ruinis opprimit, naufragiis demergit: aliis quoque plagis innumeris uerberat, siue lentis infirmitatibus, siue acutis languoribus atque ere corrupto. Unde in Deuteronomio  legimus, que hostibus suis repugnantibus et rebellantibus preparat, ut eis secundum iustitiam suam infligat debitas penas tribulationum. Item aliter: Niuem nunc in bonam partem, nunc in contrariam accipimus: et idcirco sub niuis nomine prefiguratum hoc loco corpus aduersariarum potestatum colligunt, quod a caritate Dei longe discesserit, id est, Deum habitantem in celo reliquerit, ut iusto iudicio Dei proiiceretur in terram. Huius autem niuis et grandinis, quasi in quamdam duritiam sue nature oblita transierit, quasi quedam secreta, cogitationum scilicet machinamenta, thesauros Deus uoluit nominare, sicut propheta Ezechiel de eorum principe ait: In multitudine negotiationis tue impleta sunt interiora tua iniquitate. Huiuscemodi igitur Dominus  cogitationum omnium solus cognitor perscrutatorque est. Hos, inquam, thesauros, qui per enigmata niues et grandines nominati sunt, ait Deus se preparasse in tempus hostis, diemque pugne et belli. Et quoniam insipienti corde numquam ad Deum conuersuri essent, dispensatione diuina magistri penarum effecti sunt, ut alios Dei iudicio ad emendationem flagris correptionum castigent, alios uero secundum iustam sententiam Dei puniant, alios duris tribulationibus affectos constituant clariores. Sicut et in isto sancto Iob manifeste apparuit, in Aegyptiis quoque similiter demonstratum est, quibus non uoluntate Dei pugnantibus, plage horrende immisse sunt per angelos malos. Item, numquid ingressus es thesauros niuis, et cetera. Potuit  Dominus de aduentu suo in carne hoc dixisse, quo ut ignis eternus et ignis celi, ignisque diuinus per quem omnes creature rationabiles concalescunt, dignatus est ad terram descendere, qui uelut ad niueam regionem, et frigidam mundi huius atque instar grandinis nimio infidelitatis frigore duratam, exclamauit et dixit: Ignem ueni mittere in terram. Proinde huiuscemodi humanorum cordium thesauros, obliuione uidelicet Dei sui frigidissimos, ingressum se profitetur, ut, expulso perfidie frigore, dilectione eius flagrarent et dicerent: Concaluit cor meum intra me, et in meditatione mea exardescit ignis. Ut ad intelligentie ignem profectu fidei de stultitie frigore uenientes dicerent: Nonne cor nostrum ardens erat in nobis, cum, illuminato corde atque accenso  caritatis fonte, aperiret nobis Scripturas iehsu? Sic itaque ingressus mundum ac uisitans eum, aspicit corda mortalium, que etiam et thesauri ab ipso Domino nuncupantur in Euangelio, ita dicente: Bonus homo de bono thesauro cordis sui profert bona. Hec igitur Deus facere preparauit, que diximus, hostis pugne et belli, in tempore utique pro nobis moriens: hostem grauem ac molestissimum inimicum diabolum in inferis triumphauit, et resurgens a mortuis, in Iudea fidei sue aduersarios expugnauit.

Per quam uiam spargitur lux, diuiditur estus super terram? Quis poterit proprie scire mortalium, que sit uia solis, quam ordinato cursu agit in dextro climate  celi, spargentis lucem super terras aut quemadmodum estus per uices temporum, siue per loca regionum omnium diuidatur, ut alibi plus eodem tempore ferueat, et ipse alibi temperato calore sentiatur. Item, Per quam uiam spargitur lux, diuiditur estus super terram. uia est Euangelii predicatio, per quam lux fidei spargitur super corda credentium. Et pulchre spargitur, quia infidelitate mentes hominum aride, ubertate diuine gratie irrorantur, et ita diuiditur estus sancti Spiritus super terram fidelium. Sic, inquam, diuiditur, cum unicuique datur gratia secundum mensuram donationis Domini nostri Iesu Christi. Siue hoc modo diuiditur, cum aliis annuntiatio Christi odor uite in uitam sit, aliis uero odor mortis in mortem. Sic ergo diuiditur ipsum bonum  Euangelii, ut uitam aliis largiatur, aliis mortem, crimine infidelitatis operetur. Itemque uia sancte conuersationis hominis, luxque timoris Dei, spargitur super omnem corporis terram, ut fugiant ab eo tenebre peccatorum et estus ei tentationum, opitulante Dei gratia, temperentur, ne exorto super se ardore solis, exestuet. Et sic itaque estus diuiditur, cum eis non totum simul tribulationum pondus imponitur, sicut ait Apostolus: Fidelis enim Deus, qui non patitur uos tentari, etc. Et Salomon: Effugiet estus, filius prudens, uento autem corrumpitur in messe filius iniquus.

Quis dedit uehementissimo imbri cursum, et uiam sonantis tonitrui, ut plueret super terram absque homine in deserto: ubi nullus mortalium commoratur,  ut impleret inuiam et desolatam, et produceret herbas uirentes? Hic uehementissimus imber, Saluatoris est Euangelium, qui emisit eloquium suum terre, ut uelociter curreret sermo eius: hic, inquam, imber in montibus Ierusalem, de imo terre in sublime surrexit. Quoniam de Sion exiet lex, ait propheta, et uerbum Domini de Ierusalem; et eleuatus a sanctis apostolicis nubibus, uelut aqua effluens, copiose currit, aura sibi flante Spiritus sancti, in uariis signis atque uirtutibus uiam sibi fidei fecit in nationibus, terrore nominis Dei atque miraculorum tonitruo precedente. Alii dixerunt, preparauit flumen omnium populorum. Et flumen, inquam, Ecclesie preparauit, ut pluuia copiosa et ualida Spiritus sancti inundaretur, sicut in ipso principio nascentis Ecclesie  super apostolos sanctosque ceteros demonstratum est. Quod autem in laudem imbris euangelici dicitur, quod pluerit super terram inhabitabilem, que hominem non haberet: non erit mirabile, si ut sonat, tantum intelligatur; sed in deserto, id est nationibus, doctrinam Dominice predicationis copiose effudit. In deserto, inquam, ubi nullus hominum fuerat commoratus, id est, quoniam nullus prophetarum ad gentes a Deo erat missus, ut impleret inuia et desolata, et produceret herbas uirentes Euangelii. Imber terre Ecclesie, que fuerat desolata a Deo, et pluuia caritatis Dei adipe repleuit eam, atque in pinguedine, ut ex ubertate bonorum celestium produceret ac proferret herbas uirentes satiui  seminis, secundum genus suum, sicut ait in psalmo: Et florebit de ciuitate sicut fenum terre, et multiplicatis fructibus faceret secundum parabolam Domini, aliud tricesimum, aliud sexagesimum, aliud centesimum fructum, et audiret cum exhortatione se consolantem: Letare, sterilis, que non paris: erumpe et exclama, que non parturis, quia multi filii deserte, magis quam eius que habet uirum.

Quis est pluuie pater, uel quis genuit stillas roris? Quis est huius pluuie, et huius imbris Dominici auctor et conditor, nisi Deus? Quam pluuiam uoluntariam segregauit hereditati sue, sicut dicit Pater ad Filium: Fili, pete a me et dabo tibi gentes hereditatem tuam, et possessionem terminos terre. Ipse etiam Deus genuit stillas roris: hinc et propheta  ait ad Deum: Ros enim qui a te est, sanitas est illis. Proinde in fluuio, affluentissimam affluitatem largitatemque diuine gratie demonstrauit. In rore autem eamdem gratiam, sensim insuescentem uisceribus, et medullas anime penetrantem. Alii dixerunt, uel quis genuit glebas roris. Has igitur glebas unum quemque sanctorum non absurdum erit intellexisse, que sunt in agro Ecclesie: quibusque dicit Apostolus: Dei agricultura estis. Illic ergo iste glebe per baptismum in Christo sunt genite, sicut ait Apostolus: Creati in Christo Iesu in operibus bonis. Unde hoc rore celesti perfusi, pingues in sanctis fructus, et uberes exstiterunt.

De cuius utero egressa est glacies? Uteri nomine, cordis secretum significasse mihi uidetur. Non enim  probabiliter glaciem egressam de ore Dei intelligere debemus, sed de illo mentis sue secreto, et inscrutabili iudicio, iustam ac districtam manasse sententiam. Egredi ergo glaciem dixit, pro egrediente iudicio, quo secundum suum meritum, quidam hominum percutiuntur plaga obdurationis, et corda eorum durissimo atque insolubili quodam gelu, et frigidissimo constringuntur: ut non sentiant feruentis diuine caritatis calorem. De angelis apostaticis, uerissime dici potest, et specialiter de Iudeis intelligendum est, quibus aque eloquiorum celestium glaciate sunt, ut in fructus gentium gratie largitate profluerent: de quarum uocatione dictum est superiore uersiculo, et de quibus: Posuit desertum in stagna aquarum, et terras sine aqua in exitus aquarum, et inhabitare  fecit ibi esurientes, id est, esurientes iustitiam: Et seminauerunt agros, et plantauerunt uineas, et fecerunt fructum natiuitatis, et benedixit eos, et multiplicati sunt nimis. Qui ergo mente spiritualiter nunc ubique positam contuetur Ecclesiam, uidet terram eius, que fuit Deo aliquando deserta, nunc predictis omnibus spiritualibus copiis abundare: sic itaque predictas stillas roris de celo defluentes suscepit Ecclesia, et secundum Iudicum librum, quod tempore Gedeon ducis factum legimus, ros unius ouicule gentisque modice, totam terram Christo credentem, qui ros est, gratia benedictionis infudit, et impletum est illud mysterium, quod Psalmista predixerat dicens: Sicut ros Hermon. Hermon  utique mons, qui interpretatur anathema, significat altitudine sua populum Iudeorum. Illius ergo ros, gratie uidelicet et benedictionis, descendit in montem Sion. Sion namque mons excelsus uirtutibus atque sublimis Ecclesia est. In quo constituta est specula contemplationis futura credentium. Unde et ipsa uirtutum species Sion interpretatur. Et ut nossemus proprium roris istius nomen, ait Psalmista: Quoniam illic quidem, scilicet in monte Sion, mandauit Dominus benedictionem, et uitam usque in eternum. Et sequitur dicente Domino:

Et gelu de celo quis genuit? Hoc igitur modo de celo obdurationis sententia sacrilegi feriuntur, quod utique malum iuste eis a Deo dicitur procreari, ut Pharaoni scilicet et Iudeis, quos propter infidelitatem  suam, et nimiam obstinationem cordis, legimus obduratos. Sequitur de huiusmodi, dicente Domino:

In similitudinem lapidis aque durantur. Nomine aquarum, secundum Scripturarum auctoritatem, populi intelliguntur: sicut Ioannes apostolus ait: Aque autem populi sunt; et Dauid ad Dominum: Libera me, inquit, de aquis multis, de manu filiorum alienorum. De his ergo mihi dicere uidetur, qui nimio obliuionis Dei frigore obriguerunt, et instar lapidum, solidi et nimium duri effecti sunt. Deinde ait:

Et superficies abyssi constringitur. In abysso, profundissimam obscuritatem mentis puto intelligendam, que ita obtusione infidelitatis nimie operiatur, et constringatur quodam gelu impietatis, ut  saxo similis fiat, ita ut tali mente, non sit ad Deum ullus aditus respirandi, secundum illud quod Apostolus de Iudeis testimonium propheticum assumens, locutus est, dicens: Dedit illis Deus spiritum compunctionis, oculos ut non uideant, et aures ut non audiant usque in hodiernum diem. In psalmo quoque centesimo quadragesimo septimo, de gelu, uel glacie et crystallo, secundum hunc sensum quem Dominum dixisse hic legimus, prophetam mystice locutum, manifestum est. Possumus hec loca et simpliciter intelligere, et gelu de celo quis genuit? Celum appellantes glacialia montium, et excelsorum cacumina, et per immensum erem, loca celo uiciniora, uel magis proxima. Secundum hanc ergo consuetudinem Scripturarum, ipse Dominus inquit in  Euangelio, uolatilia celi. His secundum litteram nunc omissis, ea potius, que sacrate a Deo predicata sunt, intelligere et credere nos oportet.

Numquid coniungere ualebis micantes stellas pleiades, aut gyrum arcturi poteris dissipare? Nunc de celi ordine et astrorum circuitu loquitur ad Iob. Pleiades appellat stellas, que iuncte, uelut septem esse monstrantur. His ergo Greci, quod multe simul essent, nomen ab ipsa multitudine posuerunt: uel enim multitudo dicitur, et inde deriuatum est, ut pleiades appellentur. Ait ergo Dominus ad Iob: Numquid ut he stelle iuncte, et simul sint, tua potentia facere potuisti? Septentrionis quoque siue arcturi circuitum, quem indesinenti  gyro per sinistram plagam mundi in se feci recurrere, ut totus in se uadat semper et redeat: numquid tu poteris dissipare? De astris celi, siue signis et in aliis locis Scripture legimus, sicut in Iesu Naue et Iudicum: Fuit, inquit, terminus Amorrhei ab ascensu scorpionis petra, et superiora loca. Ut igitur Domini uerba secundum mysticos intellectus dicamus, celum interpretemur Ecclesiam, quam superius Dominus terre uocabulo nuncupauit, sed ibi propter originem suam terra est appellata. Nunc uero sublimata per Christum in gloriam: celum rectissime intelligitur. In hoc igitur celo etiam stelle pleiades, et septentrionis, unam in se sacre interpretationis continent formam. Ipse enim septenarius numerus septiformis  Spiritus gratias in se demonstrat, que in hoc micant, ipsique gratiarum spiritus in eodem firmamento celi sunt fulgentes. Iste igitur stelle per prophetam, septem oculi Domini appellantur, quorum oculorum gratias atque uirtutes Isaias propheta enumerat, ubi de Saluatoris natiuitate uaticinatur dicens: Et requiescet super eum spiritus Dei: spiritus sapientie, et intellectus: spiritus consilii et uirtutis: spiritus scientie et pietatis: repleuit eum spiritus timoris Dei. Quemadmodum ergo quisquam non potuit indissociabilis luminis spiritualia astra coniungere, ita omnino fieri potest, ut he stelle gratiarum, Ecclesiam meam circum lustrantes, ab unius connexione insolubili separentur. Quod autem alii dixerunt, aut intellexisti nexus pleiadis: ad spiritualem  intelligentiam erigit animum contuentis, ut aliquid allegoricum laboret inquirere.

Numquid producis Luciferum in tempore suo, et uesperum super filios terre consurgere facis? Stella est, quam Luciferum dicimus, stellis ceteris clarior, quam ferunt etiam doctores Ecclesie, unam esse de illis quinque stellis, quas planetas uocant, quia dissimilem aliarum stellarum cursum habeant, multoque uelociorem et inde planete, id est, uagantes, siue errantes dicantur, eo quod non certum, sed mutabilem cursum habeant. Hunc igitur Luciferum appariturum terris, post biennium in Oriente autumant nasci. Aliam uero stellam, quam uesperum appellauit, eo quod circa diei uesperum suo tamen tempore mundo monstretur: hanc, inquit  Deus ad Iob, super filios terre consurgere facis? Qui ergo intelligis potentiam omnia gubernantis, et in te operantis agnosce iustitiam. Hanc stellam multi putant Hesperum dici. Unde et Italia Hesperia nominata sit, eo quod illic tempore suo primum apparet. Spiritualiter autem uerba sunt Patris de Filio suo Saluatore nostro dicentis sic: Numquid educes Luciferum in tempore suo, et uesperum super filios terre consurgere facis? Ubi et aduentus Domini in carne uenturi significatus est, et resurrectio eius ex mortuis figurata, ueniente plenitudine temporis. Ait autem: Misit Deus Filium suum factum ex muliere, factum sub lege. In hoc igitur tempore suo eductus est a Deo Patre, ut  terras inuiseret, qui ideo Lucifer nuncupatus est, quia ueniens de sublimibus, tamquam post biennium, post legem et prophetas ortus est, et super nos positos in tenebris, et umbra mortis, lucem nobis fidei ac tempestiue cognitionis exhibuit. uesper uero idem Filius hominis appellatur, qui in cruce tempore passionis occubuit. De quo ait propheta populis credituris: Iter faciet ei qui ascendit super Occasum, Dominus nomen illi. Qui utique in tempore occasus, quando ait ad Patrem: In manus tuas commendo spiritum meum, posuit tenebras, et facte sunt in corde infidelium Iudeorum. Hunc ergo Deus Pater, ut pastorem magnum ouium excitauit. Hunc, inquam, uesperum, eo quod sacrificium uespertinum in uespera seculorum missus  obtulerit, filium hominis super filios terre consurgere fecit: utinam non sint caro, et terra esca serpentis, neque filii noctis et tenebrarum, sed sint filii Luciferi, filii Dei.

Numquid nosti ordinem celi, et pones rationem eius in terra? Si numerum astrorum omnium potest quispiam mortalium nosse, potest et militie eorum ordinem perscrutari. Nemo ergo hec proprie nouit nisi solus ille qui condidit. Spirituali autem sensu ita intelligi potest: Numquid tu, Iob, quasi cognitor futurorum, iam nosti quo ordine in celo Ecclesie, quam diuerse atque multiplices gratie spiritus mei, uelut stelle refulgeant, siue qua gloria, uel quo ordine meritorum, ut siderum radiantium globi, sancti in resurrectione fulgebunt? Hunc locum alii  ita uertunt: Ut omnia que sub celo sunt, pariter fiant. Ubi hoc dicere uidentur, quod uolubilitate siue temporum, siue stellarum, per spatia sibi succedentia redeat et recurrat. Spiritualiter autem ita dictum existimandum est, quod dispensatio per Christum reconciliationis humane, usque in finem seculi crescat, ad notitiam omnium nationum, siue quia sancti ut ad calcem uirtutum perueniant, quotidie morum sanctitate proficiant, et ideo sub celo, id est, sub obedientia Ecclesiastice discipline sunt constituti.

Numquid eleuabis in nebula uocem tuam, et impetus aquarum operiet te? Primo auditu hoc ita intelligendum est. Numquid habes tantam potentiam, ut ad imperium ac nutum tuum illico imbres infundentes  et operientes de celo descendant. Secundum altiorem uero intelligentiam, uocem, inquit, eleuo, ait Dominus, quando hominibus clamo: uenite ad me omnes qui laboratis et onerati estis, et pietatis affectu, pulso secreta mentis ipsorum: ubi est uelut nebula caligo peccati, et nominis mei ualde obscura obliuio, ut obedientibus uoci mee innumeris populis circumdatus, quasi impetu influentibus aquis operiar, quibusque uelut uestimento induar, ut in eis habitem, sicut propheta ait: Sicut sponsa induit me uestimento. Alii dixerunt: uocabis nubem uoce, et in tremore aque ualide obediet tibi. Aqua ualida tremendum diuine uoluntatis preceptum est, quod Deus quemlibet sanctum uoce, id est, affectu clamoris,  et insinuationis instinctu, ut obediendo saluetur, obseruare iubet. Numquid tu, Iob, aliquid simile facere potuisti?

Numquid mittes fulgura, et ibunt, et reuertentia dicent tibi, Adsumus? In his sermonibus Dei, adesse uirtuti eius credendum est quecumque uoluerit, cui etiam omnia insensibilia, quasi sensibilia sunt; sicut dicit propheta: A facie Domini commota est terra, a facie Dei Iacob. Reuerti autem fulgura ideo appellantur, quia isti mittuntur a Deo, ut predicatione Euangelii mundum illuminent, quibus Dominus ait: uos estis lux mundi. Et iterum: Posui te in lucem gentium, ut sis in salutem usque ad ultimum terre: et in fine seculi reuertentes cum fructibus manipulorum suorum uenient in exsultatione, et  dicent: Quinque talenta mihi tradidisti: ecce alia quinque lucratus sum. Siue fulgura sunt inspirationes diuine, quibus illuminantur corda sanctorum, ut eis accensis in amore caritatis Christi conflagrent. Hec autem fulgura illuminationis Dei reuertentur ad Deum, qui ea ad desiderium sui excitandum emiserat, quando per eamdem uisitationem diuinam ardenti animo et feruenti opus sue illuminationis effecerunt.

Quis posuit in uisceribus hominis sapientiam, uel quis dedit gallo intelligentiam? Manifestum est quod homo, quando ad imaginem et similitudinem Dei factus est, sapientiam rationis accepit, ut prestaret ceteris animantibus, que ratione et prudentia carent. Quibus autem bonis a Deo homo donatus  sit: lectorem ad eos transmitto qui de bono nature, eiusque uirtutibus plurima conscripserunt. Gallo etiam gallinaceo Deus huiusmodi sensum dedit, ut emenso noctis tempore, quasi proxime lucis memor, eamdem mundo canens annuntiet reuertentem. Secundum intelligentiam uero spiritualem ita sentiendum est: quoniam Christus Dei est uirtus Deique sapientia. Hunc Pater in uisceribus hominis posuit: sic enim Dei sapientia qui est Filius eius, ait, cum eum Petrus Filium Dei confessus fuisset, dicens: Tu es Christus Filius Dei uiui. Non tibi reuelauit hoc caro et sanguis, sed Pater meus qui est in celis. Et Apostolus: Cum autem complacuit ei, qui me segregauit ex utero matris mee, et uocauit in gratia sua, ut reuelaret Filium suum in  me. Gallum uero puto esse unumquemque sanctorum, qui in nocte et tenebris huius mundi, accipiunt fidem, intelligentiam, et uirtutis constantiam clamandi ad Deum, ut inspiret iam dies permanens et amoueantur umbre uite presentis, cum urgenti et frequenti clamore precum suarum dicentes: Emitte lucem tuam, et ueritatem tuam. Quod et de prophetis intelligere possumus, qui certatim annuntiauerunt diei ac solis aduentum. Hoc in loco aliorum multo aliter interpretatio habet, qui ita dixerunt: Quis dedit mulieribus texture sapientiam, et uarietatum scientiam? Si scientiam uarietatum, et textrini operis sapientiam a Deo sole mulieres acceperunt, de quibus dicitur: Sed mulieres docte dederunt, quos  nouerant in opus tabernaculi: de qualibus et Dominus hoc loco, quasi specialiter ait: Quis dedit mulieribus texture sapientiam, et uarietatum scientiam? Quomodo in Exodo Beseleel et Oholiab sacerdotum et tabernaculi uestimenta uario ac polymitario opere texuerunt. Nouerimus ergo esse animas sanctas, que hoc opus efficiendi etiam nunc in historia per intelligentiam spiritus acceperunt: quibus utique sicut scriptum est: Dedit Deus sapientiam et intelligentiam, quidquid etiam fabre adinueniri potest, dedit in corde eorum. Sic itaque repleti sunt spiritu sapientie, et intelligentie, et sapientie uel scientie, et omni doctrina ad excogitandum et faciendum omne opus, quoniam tabernaculum illud legis, sancte Ecclesie imaginem  preferebat. Dicamus de hac uarietate morum, siue meritorum uelut uestem uero Salomoni ministrantium, quod per figuram regina Saba dixit Salomoni, cum admiratione laudans sapientiam eius, et domum, cibos, habitacula, et seruorum ordinem, uestes et ministros, et holocausta, que offerebant in domo Domini continenter, hanc officiorum uarietatem contextam esse per diuersas in toto mundo Ecclesias, per quas alibi coniugati, alibi continentes, alibi uirgines: hi per eleemosynas, illi per alienationem omnium facultatum: illi per crucem, et mortificationem terrenarum cupiditatum, illi per scientiam Scripturarum multiplicibus sancti Spiritus gratiis, uelut diuersis coloribus Christi corpus exornant, sibique eterne glorie et immortalitatis  uestimenta conficiunt. Contexunt etiam perfecto intellectu fidem Trinitatis, uelut spartum triplex quod non cito rumpitur. Huiusmodi uestimenta iste spirituales mulieres operantur, id est, siue sancte anime, siue Ecclesie per diuersa regionum spatia constitute.

Quis enarrabit celorum rationem, et concentum celi quis dormire faciet? Certum est, quia nullus celorum rationem, uel stellarum cursum poterit aut sermone narrare, aut mente concipere. Quod autem ait: Concentum celi quis dormire faciet? multis Scripturarum locis laudare Deum elementa dicuntur, pro eo quod in illorum dispositione ac pulchritudine Deus, uel ab hominibus, uel ab angelis predicetur. Id est, quis homines in eius laudibus uitam, exercentes dormire, id est, quiescere faciet? Pro  hoc itaque honore, qui ab Ecclesie congregatione persoluitur: quis alius quam ipse requiem dabit ac refrigerium in sempiternum? Dormitio enim aliquando in Scripturis requies intelligitur, ut Isaias propheta ait, Iustitia dormiuit in ea: id est, in Ierusalem equitas iustitie requieuit, nunc autem homicide. Et sanctus quidam, super quem signatum fuerat lumen uultus Domini, ait in psalmo, In pace in idipsum dormiam, et requiescam. Item in alio loco, Si dormiatis, inquit, inter medios cleros, id est, inter sortes duorum Testamentorum requiescatis. Et concentum celi quis dormire faciet? Sanctos angelos intelligamus, qui pro ipsa habitatione celi celum dicti sunt per prophetam hoc modo, Celum celi Domino.  Huius igitur celi concentum, ait Dominus, quis dormire faciet, id est, quis erit ille qui eos a perpetuis laudibus, quibus me benedicunt, sanctus, sanctus, sanctus Dominus, incessabiliter concinentes, ut cessent, et quasi obdormientes possit inhibere? Quis narrabit celorum rationem? Et sancti celorum nomine crebro dicuntur, de quibus secundum mysticos intellectus propheta uaticinatur, dicens: Celi enarrant gloriam Dei. Horum igitur donationes, quas habent secundum Dei gratiam differentes; quis poterit uel ipsam fidei ipsorum narrare rationem?

Quando fundabatur puluis in terra, et glebe compingebantur? Puluis de quo Dominus ait, gentium infidelitatem signat: puluis utique aridus, et solutus fundamento in Ecclesia apostolico admiscetur, ut  per fidem et colligationes, siue compagines caritatis, conglutinatio in Christo federe unionis et pacis, in augmentum Dei uelut in terram solidam crescendo proficiat. Unde glebe agri Dominici, effecte frugifere, in unum corpus Ecclesie caritatis copula compinguntur. Celorum quoque appellatione Scripture sancte recte dicuntur: eo quod desursum sint hominibus attribute, siue quia celestia in se contineant sacramenta. Horum igitur celorum, id est Scripturarum rationem, que de mysteriorum obscuritatibus opacate sunt, et profunde, quis poterit animo perscrutari, uel eloquio proferre, aut quis eorum uaticinia cessare precipiet. Antiqui interpretes ita dixerunt: Quis celi organa in terram declinauit? id est, quis est qui celorum laudantium  Deum cantus, usque ad hominum inclinauit notitiam, ut, imitatione laudis eius, socii angelorum effici mereantur.

Numquid capies leene predam, et animam catulorum eius implebis? Ex his que per omnem textum sermonis huius enumerat, sex sunt quadrupedia, et quatuor uolatilia. Et in hoc decalogi perfecto numero uideri potest quod omnem creaturam intelligi uoluerit Deus, que per eum utpote per auctorem regitur. Decimus autem numerus perfectus est; quia per ipsum iterando, omnis numerus in infinitum multiplicatur. Ergo iuxta littere superficiem, hoc ait: Ego qui omnia iusta dispensatione procuro, circa te tantum, o Iob, uideor iniustus. Iuxta spiritualem intellectum, leena siue etiam leo, diabolus est intelligendus,  qui et in multis locis Scripturarum propter seuitiam et fortitudinem ita nominatur. De hoc igitur Dominus ait, quod nemini nocere possit, nisi a Deo acceperit potestatem. Iusto ergo iudicio eius traduntur, quia ille omnino uires non habet dominandi, nisi ipse permiserit. Numquid capies leene predam, id est, sicut ego eam capere permittam. Puto autem hoc loco ideo catulos dictos, quia leenam nominauerat, quos ueneno malitie sue, siue nequitie, uelut lacte nutrierat ad homines perimendos. De quorum mortibus, nequissimorum spirituum anime reficiuntur, et de his in psalmo ait; Catuli leonum rugientes, ut rapiant et querant a Deo escam sibi. His igitur leonibus, et draconibus  escas dare Deus dicitur: quando illos quos expetunt, in potestatem accipiunt.

Quando cubant in antris suis  et in specubus insidiantur? Antra siue spelunce sunt corda hominum impiorum: in his latibulis sedent, siue cubant in insidiis, ut interficiant innocentem.

Quis preparat coruo escam suam, quando pulli eius clamant ad Deum: uagantes, eo quod non habeant cibos? Arbitror quod et hic coruus aduersariam partem significet, sicut et pulli eius, ut quemadmodum superius leenam, et catulos eius intelleximus diabolum, et turbam perditorum eius, ita et hic coruum eumdem cum pullis eius intelligamus. Quod ergo dicitur uagantes, indicatur hoc uerbo, quod quasi quamdam famis rabiem patiantur circa hominum  genus, ut perditionem portionis eius, uelut cibum sumant, et ideo satagere uidentur omni instantia, donec ad effectum uotorum suorum perueniant, sicut audiuimus Spiritum sanctum, per Salomonem dicentem: Oculum irridentem patrem, et contumeliosum senectuti matris, effodiant eum corui de conuallibus, et deuorent eum pulli aquilarum. Possumus et ita sentire, ut coruum, id est, diabolum, et omnes socios eius quondam patres habuerimus, cum erroribus eorum assimilaremur et uitiis, et inde etiam et pullorum nomine dicebamur. Sed relinquentes eos, quod et sponsa docetur, ut faciat: que sponsa nos sumus, cui dicitur: Audi, filia, et uide, et inclina aurem tuam, et obliuiscere populum tuum, et domum patris tui, et inuocantes nunc Dominum, potest  fieri ut pristino adhuc nomine appellemur: sicut propheta ait, ubi de Deo loquitur: Qui dat iumentis escam ipsorum, et pullis coruorum inuocantibus eum. Et reor quod ideo pristino nomine censeamur, ut nouerimus quid fuimus, et quid nunc per Christi gratiam simus. Et inde hoc ipsum magnum bonum intelligentes, magis Deo gratias referamus, dicentes cum Apostolo: Gratias Deo Patri, qui eruit nos de potestate tenebrarum, et transtulit in regnum Filii claritatis sue. Mos autem sancte Scripture huiusmodi est, ut pristina culparum nomina in sanctis frequenter recenseat, sicut beatus Isaias propheta ait de Deo: Benedicent me bestie agri; et apostolus Mattheus dicitur publicanus. uideamus hunc locum, si et in bonam partem exponere possimus, ut istum  coruum, et Christum interpretemur. Sicut enim secundum Scripturarum consuetudinem, montem dicimus Dominum nostrum, et diabolum similiter appellamus: petram quoque ac lapidem, arborem etiam, et gladium dicimus: ita et coruum fortassis dicere possumus. Nam et sponsa Ecclesia, inter cetera preconia laudis de Christo, ita ait in Cantico canticorum: Crines eius ut abietis, nigri sicut coruus: sed quando diabolo corui nomen aptamus, dicimus eum nigrum criminibus atque tetrum, et qui in tenebris nequitiarum commoretur. Quando uero eo nomine Saluatorem significari dicimus, mysteriorum arcanis eum in Scripturis suis obscurissimum esse sentimus. Et cum sciamus diabolum in Scripturis  serpentem nominari, quis auderet de Domino ita credere, nisi ipse in se serpentis similitudinem uerbis propriis expressisset, dicens: Sicut Moyses exaltauit serpentem in deserto, ita exaltari oportet filium hominis: et discipulos tales admonuit esse dicens: Estote astuti ut serpentes. Et serpens, id est, diabolus maledictus a Deo est, eo quod Euam seduxit astutia: et Christus maledictus dicitur: quia maledictus omnis qui pendet in ligno. Maledictum quippe hominis in se suscipiendo, id est, eam que ex sententia Dei uenerat mortem, ut maledictum suspendit in ligno, et inde est quod pro nobis Christus factus est maledictum. Hec exempla protulimus, ut firmetur sensus supra prolatus: sequentia uideamus. Nunc igitur Christo coruo figuraliter  dicto, pater preparat escam, cum ei ex gentibus conuocat credituros, sicut de eodem patre propheta ait dicens: Qui suscitauit ab Oriente iustum, uocauit eum, ut sequeretur. Dabit in conspectu eius gentes, et reges obtinebit. His igitur ad fidem uocatis, Dominus Christus uelut esca gaudio exsultationis reficitur. Huius populi, id est, discipuli, et omnes credentes clamant ad Deum in oratione, panem substantialem quotidie postulantes, et hoc ipsum uagantes faciunt, quia peregrini et hospites sunt super terram, ubi sedem sibi firmam et stabilem non constituerunt, sed dicunt cum Apostolo, Instabiles sumus. Hi igitur habent quidem cibos Scripturarum: quarum consolatione pascuntur, sed spei et fidei cibus est, non alimonia rei proprie permanentis. Et idcirco  in hoc mundo uagari dicuntur: donec ad immobilitatem quamdam seculi futuri perueniant. Nam et ad hunc intellectum spiritualem pertinet, quod corui isti rore pasci dicuntur, sicut philologi se referunt indagasse.



CAPUT XXXIX.

Numquid nosti tempus partus ibicum in petris, uel parturientes ceruas obseruasti? Ibices ipsi sunt, quos Greci tragelaphos uocant, admixto nomine birci et cerui, eo quod necesse est, ut simile sibi aliquid hec animalia habeant, et unum horum puto in Canticis canticorum damulam uocari, que aliquando, et caprea, secundum legem mactabantur. Et in Cantico canticorum crebro simul ponuntur, et munda apellantur, quoniam cornuta essent, et ruminarent, ungulamque diuiderent. Istius ibicis sunt et alia animalia  quasi eiusdem generis, ut est, coruorum, sicut in Lege dicitur: Et omnes coruini generis aues non manducabitis. Hec ergo animalia, uel maxime in saxis nutriuntur, et in cauernis petrarum. Ibicum tempus quando pariunt nosti, ait Dominus ad Iob: uel quando cerue parturiunt obseruasti? Quanta alia sunt in Scripturis magis obscura atque ab hominum notitia longe remota, de quibus aliqua in hoc libro ipse Dominus uidetur dixisse, quam sunt que ad Iob nunc loquitur: quod enim laboris est nosse tempus ceruarum, et ibicum parturientium? aut unde tam latebrosum est humane notitie, ut possit tempus horum animalium parientium penitus ignorare, presertim cum hec ipsa animalia pene in  medio hominum commorentur. Proinde, ne sit apud quosdam hic sermo Domini uilis, et forte ab eis superfluus existimetur, altius quod dixit intuendum est, ut dicamus in mysteriis sub nomine horum animalium, prefiguratos apostolos et apostolicos uiros, et omnes predicatores ueritatis: qui in fortitudine fidei et patientia, uelut in petris per spiritum imbuentem eos, uerbum Euangelii perfecte in se formatum parturiant, uel cum doloribus persecutionum parturiant. In petra parturiebat et ille qui dixit: Nam in Christo per Euangelium ego uos genui. Hoc igitur tempus futurum constitui, et animas predictorum, uelut ceruas, que de timore meo concipiunt, ut spiritum salutis pariant super terram, tu forsitan, quasi obstetricantis officio, diligentissima sollicitudine obseruasti,  dans eis os, et sapientiam de utero mentis sue, minus fortasse solidum, uel integrum uerbum predicationis, uelut fetum in hanc effunderent lucem.

Dinumerasti menses conceptus eorum, et scisti tempus partus earum? uiuum uerbum Dei, et ualidum, penetrans usque in diuisionem anime ac spiritus, compagum quoque ac medullarum, in hoc spirituali conceptu profectus quosdam incrementorum, uelut per menses temporum in cordium sinibus operatur, ut ipsis apostolis primum apparuit, qui in initio predicationis, quasi parui, et modici uisi sunt, sed paulatim corroborante eos spiritu, uerbum in eis demonstratum est, usque ad mensuram plene gratie peruenisse. Quod uelut partu edentes, totum atque perfectum ac plenum diuinis promissionibus  scribentes, diuersis Ecclesiis ediderunt. Huiusmodi igitur conceptus, et partus tempora, qui hoc modo spirituali utero cordis fiunt, unde et tu, Iob, ait Dominus, cognoscere potuisti? quorumque tempora sunt in Euangelio prefinitionis mee consilio constituta. Ubi ergo dictum est, et scisti tempus partus eorum: alii dixerunt, et dolores eorum soluisti. Dolores sunt insectationes et tribulationes, que predicatoribus inferuntur, a quibus doloribus isti tunc absoluuntur, quando inuitati ad requiem absoluuntur a corpore. Siue tunc absoluuntur a doloribus persecutionum, quando in spe positi, pro malis presentibus ad promissionem eterne remunerationis aspiciunt.

Incuruantur ad fetum, et pariunt: et rugitus emittunt. Doctrinam lacteam propinando incredulis et  infirmis, sicut ait Apostolus: Lac uobis potum dedi, non escam: ab illa celsitudine sapientie ad humiliora predicatores quodammodo humiliantur atque descendunt, ut uir fiat paruulus: et his qui sine lege sunt, tamquam et ipse sit sine lege. Et dum eos conantur in Christo formare et parere, rugitus emittunt, dum ab inimicis Christi supra modum ac supra uirtutem suam grauantur, ita ut tedeat eos etiam uiuere. De qualibus etiam dicit Apostolus: Et nunc flens dico inimicos crucis Christi. Siue ex affectu caritatis huiusmodi rugitus emittunt, sicut ait idem Apostolus: Tristitia mihi est magna et continuus dolor cordi meo. Item ait: Ex multa tribulatione et angustia cordis scripsi uobis per multas lacrymas.  Qualibus dolens ex caritatis uisceribus dicit: Filioli mei, quos iterum parturio, donec formetur Christus in uobis. Item ait in Actibus apostolorum, ubi omnem fraternitatem collectam alloquitur: uigilate, memorie retinentes, quoniam per triennium nocte et die non cessaui cum lacrymis monere unumquemque uestrum. Et iterum ait: Ipsi scitis qualiter uobiscum per omne tempus fuerim, seruiens Domino cum omni humilitate et lacrymis. Hec igitur idcirco dicta sunt, ut sciamus quoniam ad gemitus et rugitus pertineant tribulatio, angustia, lacryme et dolor continuus cordis sanctorum. Aliter incuruantur ad fetum, et pariunt, et rugitus emittunt: ubi predicatores ueritatis uerbum fidei ceperint editione eloquii predicare, illico ab aduersariis incuruantur,  id est, custodiis carcerum humiliantur atque uerberibus; sed quia nec in uinculis uerbum Dei est alligatum: illic nichilominus id populis pariunt, quo et ipsi in Christo nascuntur: Sicut ait, ut diximus, in regeneratos, sanctus Apostolus: In Christo Iesu per Euangelium ego uos genui: Deinceps ad Deum in orationibus rugitus deprecationum emittunt, uel pro persecutoribus suis Deum rogantes, uel perseuerantiam fidelium, adiutorium diuine gratie suppliciter implorantes. Aliter, rugitus emittunt, quia qui adiicit scientiam, adiicit dolorem: gemunt sancti cogitantes quanta sunt pericula huius uite, uel quam longe sunt a uirtutibus quas requirunt.

Separantur filii earum, et pergunt ad pastum: egrediuntur, et non reuertuntur ad eas. Parturitione  apostolica, filii quos sancti in Christo genuerint, siue a pristinis erroribus suis, siue etiam a carnalibus operibus separantur: in quibus nunc erubescunt, ut iam non sibi uiuant, sed Christo, qui pro eis mortuus est, et resurrexit. Pergunt ad pastum: id est, per scientiam profundioris intelligentie quotidie excitati conuersatione proficiunt, dicentes, animalia sancta ueri pastoris: Dominus regit me, et nichil mihi deerit: et cetera, que sequuntur in psalmo eodem; sic, inquam, pergunt sancti filii euangelizantium pacem, sicut iam dixi, id est, crescunt atque proficiunt. Ad istum pastum Domini, et ad hanc alimoniam sanctarum animarum, et ad tales delicias spirituales, egrediuntur utique ab infantia morum quotidie proficientes, proficiscentes  uirtutum merito in uirum perfectum. Et non reuertuntur ad eas. Non reuertuntur, ut iterum necesse sit eos doceri, que sint elementa exordii sermonum Dei. Non reuertuntur ad ea que retro sunt, sed ad ea que in ante sunt se extendunt. Non reuertuntur, ut quidam, quibus ait Apostolus: Filioli mei, quos iterum parturio donec Christus formetur in uobis: sed potius subeunt gradus ascensionum, inambulant de uirtutibus in uirtutem. Huiusmodi ergo filii non possunt audire, ut Galate, uocem increpantis Apostoli: uellem esse apud uos, et mutare uocem meam. Hic ergo sermo Dei sub figura caprearum, et ibicum, describit apostolos, sicut iam dixi, et apostolicos uiros, atque omnes doctores Ecclesie,  per quorum doctrinam Ecclesia spirituales sibi filios generat. Et unaqueque anima de uerbo Dei concipiens, parit filios bonorum operum, que tamen cerue sit similis, et ibici, ut in montibus habitet, et in petris nutriat, ueloxque sit, et alacris ad currendam uiam Domini. Serpentes quoque de terra sua educat, et uiuat multo tempore, audiens prophetam: Adiicientur tibi anni uite tue. Talibus ceruis sunt montes excelsi, quos Domini uox perficit, et quorum pedes in consummatione perducet.

Quis dimisit onagrum liberum, et uincula eius quis soluit? In cerua et ibice superius figuram Ecclesie esse monstrauimus. Nunc uero onagri nomine, arbitramur populum Iudeorum posse intelligi, quem Deus ob incredulitatem eius dimiserit, sicut ait:  Et dimisit eos secundum desideria cordis eorum. Quod in multis aliis locis Scripturarum Deus hoc futurum esse testatur. Cuiusque uincula precepta esse legalia non absurde sentimus. Nam eumdem contumacem populum et rebellem, propheta ita obiurgat, et increpat, dicens: uacca lasciuiens Isrel, confregisti iugum, rupisti uincula. Hunc igitur quasi onagrum, immundum uidelicet animal ac effrene reliquit Dominus, ut ab eo iugo imperii sui, quia semper restitit obedire, a uinculis preceptorum diaboli solueretur, et secundum Apostolum seruus peccati, liber esset iustitie; sic enim ipse Dominus de Iudeis ait in psalmo: Disrumpamus uincula eorum, et proiiciamus a nobis iugum ipsorum: ubi ipsa Trinitas Dei hoc dixisse uidetur. Nam quemadmodum in Genesi  in factura hominis pluraliter dixit Deus: Faciamus hominem ad imaginem et similitudinem nostram: ita et hic locutus est: Disrumpamus uincula eorum, et proiiciamus a nobis iugum ipsorum. Quem locum Actus apostolorum ita se habere manifeste declarant: ubi apostoli ad Deum eleuauerunt uocem suam atque dixerunt: Domine, tu qui fecisti celum et terram, mare, et omnia que in eis sunt, qui Spiritu sancto per os patris nostri Dauid pueri tui dixisti: Quare fremuerunt gentes, et populi meditati sunt inania? Astiterunt reges terre et principes conuenerunt in unum, aduersus Dominum, et aduersus Christum eius. Ob hoc igitur scelus quod in Christo Filio Dei commissum est, ait Pater, qui in spiritu suo hoc futurum predixerat, dicens: Disrumpamus uincula eorum,  et proiiciamus a nobis iugum ipsorum. Processit grande peccatum ac nefandum, quo Saluatorem crucifixerunt, ut merito ab eis uincula preceptorum Dei disrumperentur, et ita legis iugum proiiceretur. Quod autem iugum, et uincula eorum dicta sunt, cum Dei fuerint potius quam Iudeorum, quibus legem ac precepta dederat mandatorum: hoc maxime requirendum, quod ita dictum, quia Iudei legem carnaliter intelligentes, quam ex operibus se implere arbitrabantur, quasi suam effecerant, sicut dicit Apostolus: Isrel uero sectans legem iustitie, in legem iustitie non peruenit. Quare? Quia non ex fide, sed ex operibus. Et ideo de eisdem sequitur, dicens: Ignorantes enim Dei iustitiam, et suam querentes  statuere, iustitie Dei non sunt subiecti. Quod autem ait, suam uolentes statuere iustitiam, non quia lex ab ipsis sit constituta, hoc ait, sed in lege que ex Deo est suam constituerant, quando eamdem legem suis uiribus se implere posse credebant, et idcirco secundum hunc sensum Iudeorum uincula disrumpenda a Deo dicuntur, et proiiciendum iugum ipsorum.

Cui dedit in solitudine domum. Iustos destitutos in solitudine, uidelicet protectione defensionis mee habitare feci, sicut etiam postmodum ore prophetico locutus sum dicens: Fiat habitatio eorum deserta; et in tabernaculis eorum non sit qui inhabitet. Solitudo itaque factus est populus ille, et eremus, quia ablata lege, prophetia, sacerdotio, sacrificio  quoque ac beneficiis diuinis, gratie etiam protectione priuati ac destituti sunt.

Et tabernacula eius in terra salsuginis. Ut sine ulla spe promissionis Dei sterilis uiueret, et infructuosus terram salsuginis dicitur accepisse: ubi preter amaritudinem qua Deum prouocaret ad iracundiam, nichil haberet. Sic namque alibi de Deo dicit propheta: Posuisti flumina in desertum, et exitus aquarum in sitim. Terram fructiferam in salsuginem a malitia inhabitantium in ea.

Contemnit multitudinem ciuitatis, clamorem exactoris non audit. Ecclesia est hec ciuitatis, que constat ex multitudine innumerabilium populorum, de qua Dominus ait: Non potest ciuitas abscondi in monte posita. Hanc igitur quisque Iudeus despiciens, respuendo  contemnit, clamorem etiam cuiuslibet euangelizantis uerbum Dei, et exigentis obedientiam fidei, non audit, id est, obedire detrectat. Ob hoc igitur, incrassatum est cor eorum, et oculos suos clauserunt, ut non uideant oculis, et auribus non audiant, et corde intelligant.

Circumspicit montes pascue sue, et uirentia queque perquirit. Montes, superbos quosque doctores, scribas uidelicet, et phariseos legis sue, quasi suspiciens, eisque honorem deferens, adulationis ambitu circumit: ab eis procul dubio, in quibus est doctrina hominum, non recedens, in quibus etiam montibus ubi se pascua carnalis legis habere gloriantur, uirentia queque perquirit, que ad delicias utique carnis, et sabbata delicata pertinent, et que uelut  uirescentis superficie legis historiis, nullum fructum habeant figurarum.

Numquid uolet rhinoceros seruire tibi, aut morabitur ad presepe tuum? Siue, ut alii dixerunt: Numquid uolet monoceros seruire tibi? Ex diuersa editione transferentium aduertimus, quod ipsum sit rhinoceros quod et monoceros, et Latine intelligatur unicornis, siue super nares cornu habens. Sunt ergo huiuscemodi fere in solitudine Orientis, et ab hominibus nonnumquam uidentur, siue capiuntur. Hic igitur monoceros, populi gentilis imaginem prefigurat; cuius etiam superbia significatur in cornu: sicut quibusdam peccatoribus, et superbis a Deo dicitur per prophetam: Dixi iniquis, Nolite inique agere;  et delinquentibus, nolite exaltare cornu. Nolite extollere in altum cornu uestrum: quia ueternosa atque antiqua in his, quos Deus increpat, superbia est. Secundam aliam editionem, in hoc eodem loco psalmi legimus: Nolite exaltare in excelsum cornu uestrum, loquentes in ceruice ueteri. In multis quoque aliis Scripturarum, cornu nuncupato, legimus superbiam nominari: licet et in bonam partem cornu soleat dici, ut est illud: Exaltabit cornu Christi sui. Nam et ipse Dominus Christus, propter singulare imperium suum, aliquando et unicornis dicitur. Legimus quoque cornua et regna dici, ut in Daniele et Apocalypsi continetur. Hic monoceros, qui per sapientiam mundialem tumore superbie erat in sublime porrectus, numquid tibi subiicietur, ait Dominus ad Iob, ut per  fidem in sanctitate et iustitia seruiens, obedientie colla submittat, et mansuetus effectus atque humilis, ad Dominicum presepe recurrat, ac uerbis Dei hominisque assumpti, sacris cibariis saturetur. Siue, numquid subiicietur, ut in Ecclesie mee claustro habitet, quod erit uiantibus stabulum, atque huic seculo renuntiantibus salutare perfugium: ubi spiritualium ciborum alimoniis, institutionibus, et celestibus pinguescat eloquiis, et impleatur in illo, quod erit per prophetam postea predicendum: Agnouit bos possessorem suum, et asinus presepe domini sui. In monocerote quippe hic nominato, sicut in propheta per asinum, immundus et incircumcisus significatus est populus omnium nationum.

Numquid alligabis rhinocerota ad arandum loro tuo,  aut confringet glebas uallium post te. Lorum hoc loco dictam ipsam caritatem Christi, que est inter omnes uirtutes precipua, intelligere debemus, de qua ad diligentes atque amantes Deum, ait Apostolus, Copulati in caritate: cuius uinculis colligandos, propheta olim predixerat, dicens ad Deum: Labor Aegypti, et negotiatio Aethiopie, et Sabaim uiri sublimes ad te transibunt, et tui erunt, et post te ambulabunt: uincti manicis pergent. Et Dauid quemadmodum caritatis Dei uinculis per ministros uerbi Dei uinciendi essent credentes, ita loquitur, dicens: Ad alligandos reges eorum in uinculis ferreis. Quorum uinculorum nominibus, caritatis Christi fortitudinem uoluit demonstrare, que etiam fortis et potens in manicis ferreis, ad amorem Domini constringit. Hic  ergo rhinoceros, id est, populus quondam incircumcisus, preputio scilicet carnalium uoluptatum, et infidelitate immundus, hoc loro caritatis Christi fortissimo alligatus, ita ut nulla eum creatura separare possit a Christo: conficit in corpore glebas conuallium, duritiam scilicet peccatorum, et colit in corpore suo terram Dominicam, secundum Apostolum, qui ait: Non estis uestri. Et ideo hic specialiter Domini est terra, in qua primitus fit omnium peccatorum quasi ueprium spinarumque purgatio. Deinde aratro crucis, et ferro Dominice passionis, duritia cordis atteritur, et confringuntur uallium glebe. uallium nomine, humiliatos peccatis homines, atque in ima depressos significari existimo, sicut habemus  in psalmo: Ascensus in corde suo disposuit in ualle fletus. Unde et Isaias cum increpatione prophetaturus, contra Ierusalem peccatricem prophetie sue huiuscemodi titulum preposuit, dicens: Onus uallis uisionis. Talium igitur uallium glebas monoceros comminuit, quando humiliati corporis terram edomat, et suscipiendis celestium preceptorum seminibus ac reddendis fructibus preparat: quando cum Apostolo castigat corpus suum, et in seruitutem redigit: quando omnem hebetudinem obstinati cordis, duramque stoliditatem a se auferre contendit, quod tamen efficere nequaquam poterit, ait Dominus, nisi rectorem et gubernatorem suum obedienter me fuerit secutus. Unde ait Dominus ad Iob: aut confringet glebas uallium post te, sicut habemus in psalmo:  Adhesit anima mea post te. Et propheta de huiusmodi: Post te ambulabunt, inquit, uincti compedibus: ubi admiratione dignos uideo tales pedes, qui quanto magis compediti fuerint, tanto uelocius sine offensione egrediuntur.

Numquid fiduciam habebis in magna fortitudine eius, et derelinques ei labores tuos? Numquid credes illi, quoniam sementem reddat tibi, et aream tuam congreget? Ego Dominus noui fortitudinem caritatis eius, et patientie ac longanimitatis, et idcirco dereliqui ei ad imitandum me omnes labores dispensationis mee, quos in me credendo intelliget, quia pro illo sustinui alapas, uerbera ac sputa suscipiens, eidem laboraui: eique ad celos reuolans exempla laborum ac uirtutum reliqui, cui que credidi atque  commisi, opitulante sibi gratia mea, reddat multiplex semen, et in area Ecclesie mee germen tricesimum, sexagesimum, centesimumque fructificet, et aream tuam congreget: sicut apostoli, et post apostolos multi fecere doctorum.

Penna struthionis, similis est pennis herodii et accipitris. Herodiorum genera tria esse dicuntur, unum horum album esse colore quidam ferunt, aliud uero quasi gruis quibusdam diuersis coloribus uarium, tertium quoque genus nigrum affirmant, quod sit non solum uelox, et seuum ad predam: uerum etiam in coitu impatientissimum, intantum ut in tempore coitus ex oculis eius sanguis ebulliat. Herodius in psalmo centesimo tertio ita nominatur: Herodii domus dux est eorum, cum de lignis Domini  propheta tropicos loquitur. In Deuteronomio quoque et in Leuitico, ubi ne aues immunde in cibum sumantur Moyses prohibet, et hec similiter ponitur. Accipitrum etiam aliquot sunt forme, uel genera. His ergo rapacissimis auibus, uenatu et preda uiuentibus, in pennis struthio comparatur, sicut et alii dixerunt: Struthio mixta, et alis herodionis et accipitris. Igitur struthionem secundum spiritualem intelligentiam sensusque diuinos, Ecclesiam non absurde sentimus, que per lauacrum regenerationis, et uerbum munda in Christo effecta est, qui similem quidem pennam habet pennis auium, que carnibus uescuntur et sanguine. Sed ille remigio alarum in hoc ere uelut in pelago id agunt, ut de ceteris auibus  predam capiant. Unde sub hac figura inimici nostri spirituales intelliguntur. Struthio uero longe dissimili modo pennis suis utitur: eo quod eas uelut per fidem, et speciem duorum testamentorum gubernaculis uiuens habitantem extendat. Hec auis, ait Dominus ad Iob:

Quando dereliquit oua sua in terra, tu forsitan in puluere calefacies ea? Oua siue filios, ut in subsequentibus dicitur, nouam creaturam atque in Christo generatam, et candidam progeniem sancte Ecclesie intelligere debemus. Sed in ouis illos esse nouerimus, qui doctrina quotidiana, quasi fetus quidam Ecclesie matris nutriuntur, ut quandoque de initiorum frugalitate, et imperfectione procedentes, ad ultimum testa uirtutum, ueluti distinctis atque  formatis membrorum compagibus, existant, cum ex tenebris uitiorum hoc modo facti fuerint lux in Domino, proficientes quotidie ad etatum morumque soliditatem. Audiant prophetam de ipsis dicentem: Dies formabuntur, et nemo in eis, id est, nullum in eis uitium dominabitur, quo impugnante uincantur. Filios uero intelligamus iam solito robustiores, fide ac uirtutibus compositos, atque formatos per incrementa uirtutum, tamquam per annorum seriem iam de omni infirmitate uite incomposite nichil habentes. Hi igitur, sicut ait Dominus, in terra ab Ecclesia relinquuntur, quando persecutionem ab impiis, et terrena sapientibus patiuntur. Relinquere enim eos Ecclesia dicitur, dum aduersantibus non resistit: quos Dominus feruore fidei et patientia duros, atque  in illo igne quem misit in terram, et in puluerem fragilis carnis eorum fortissimos facit.

Obliuiscitur quod pes conculcet ea, aut bestia agri conterat. Obliuiscitur Ecclesia natos suos, dum eis pressurarum molestias, aduersarios inferre non prohibet. Hoc loco differentiam puto esse tribulationum propter illud quod dixit, pes conculcet, et illud quod ait, et bestie agri conterant. Et hoc sit contritio bestiarum, quando aperte truces, seui et immanitate morum crudelitate similes bestiarum. Christum confitentes usque ad atrocitatem mortis affligunt. Pes uero conculcationis sit huiuscemodi tribulatio, quando opprobriis, et nimio contemptu iniquorum sancti usquequaque humiliantur, uelut quadam conculcatione protriti.

 Duratur ad filios suos, quasi non sint sui: frustra laborauit, nullo timore cogente. Presentibus filiorum suorum tribulationibus, Ecclesia dura et impia uidetur, quoniam non ingemiscit, et plangit angustias interitumque natorum. In cuius figuram, sancta mater Machabeorum super filiorum suorum cruciatibus exsultabat: uidebat quippe in spiritu, sicut et hic sancta mater Ecclesia per fidem quotidie contemplatur, quantam gloriam in eternum pariant pene presentes, professione ueritatis accepte. Et ideo quod sequitur, frustra laborauit, nullo timore cogente, Ecclesiam signat, que filios suos ad tentationem, et seculi huius molestias preparat, sperans utique a Deo pro his malis temporariis, filiorum  suorum gloriam, et incorruptionis beatitudinem sempiternam. Aliter, sed et si doluisset pro filiis consecratis, frustra doluisset, quia non habebat timendi causas, quando eos non perdidit, sed acquisiuit.

Priuauit enim eam Deus sapientia, nec dedit illi intelligentiam. Sapientia atque intelligentia mundi huius priuata est a Deo Ecclesia; nam et Apostolus hoc fieri precipit, dicens: Qui uult sapiens esse, stultus fiat, ut sit sapiens: quia sapientia huius mundi stultitia est apud Deum.

Cum tempus fuerit, in altum alas erigit, deridet equum et ascensorem eius. Cum ingruerit, ait, molestior et nimium acerba afflictio persequentis, ibi maior ad Deum de afflictione obsecrantis affectus,  dum quodammodo excitatur, et humiliatus erigitur intentione uigilantissima deprecandi in excelsum alacri nisu, fidem suam et spem, uelut pennas in adiutorio gratie Dei fultas suffert, et cum talium alarum sustentata fuerit auxilio, gressus profecto eius uelociores efficiuntur et conciti: ita ut insequentes se derideat inimicos, id est, equum et equitem, quod est diabolum et hominem ministrum inimici, qui in perpetrandas contra Ecclesiam persecutiones, sedet in quolibet equo suo, in corde uidelicet hominis persequentis.

Numquid prebebis equo fortitudinem, aut circumdabis collo eius hinnitum? Hunc equum aduersariam potestatem arbitror posse intelligi, qui sit pallidus, ut in Apocalypsi scribitur, quem sequitur mors et  inferus. Et qui in Zacaria propheta dicitur rubeus, mortibus uidelicet hominum, et cruore respersus. Proinde dum permittitur preberi ei a Deo, dicitur fortitudo, et circumdari collo eius hinnitus, ut per patientiam, et bonitatem Dei, thesaurizet sibi iram in die ire, et reuelationis iusti iudicis Dei. Et idcirco in collo eius significatur hinnitus superbie, quo tumeat contra Deum, et blasphemiam loquatur.

Numquid suscitabis eum quasi locustas? More locustarum, aduersarius noster dicitur suscitari, quando de locis suis ad partiendas regiones, atque uastandas preire dicitur, sicut ait de Deo psalmista: Dixit, et uenit locusta. Sed hanc suscitationem, instantiam efficiendi operis esse arbitror. Unde dicitur ad Pharaonem: In hoc ipsum te excitaui, ut ostendam in te  uirtutem meam, et annuntietur nomen meum in uniuersa terra.

Gloria narium eius terror. Siue ut alii dixerunt: Gloria pectora eius audacia. Ut inimicus in fugam uertat aduersarium suum, militem scilicet Christi, ipso etiam anhelitu terret: hic est odor mortis, hic est spiritus furibundus anhelans in hominis necem, retrorsum respicit, qui iterum ad peccata conuertitur, siue tribulationibus cedit, ut in Euangelio Dominus per parabolam edisserit.

Terram ungula fodit. Siue, ut alii dixerunt: fodiens in campo luxuriat, id est, carnales homines, et terrena sapientes conculcat, et proterit, et cum eos humiliauerit, sibique subdiderit, facit eos ea contritione  contritos, qualis est contritio, et infelicitas in uiis hominum impiorum. In huiuscemodi igitur latitudine uitiorum, uelut in campo luxurians, fodit ad subtrahenda hominibus fundamenta uirtutum, ut in ruinam subducta soliditate procumbant.

Exsultat audacter. Gaudet superbus presumptionis audacia, quoadusque perniciose contra homines pugnat.

In occursum pergit armatis. Que sint arma sanctorum contra spiritualia nequitie, Apostolus diligenter enarrat. Contra hos igitur huiusmodi armis indutus, in occursum pergere dicitur, quando arcem mentis expugnare moliens, aduersum murum uirtutum, arietes abiicit uitiorum, et ad tentandum Dominum, ausus fuit in occursum eius uenire in eremo,  et per singulas ciuitates apostolis Christum predicantibus occurrebat, quando eis commotiones seditionum populi suscitabat, sicut etiam in Actibus apostolorum legimus. Unde et ad quosdam Paulus ait: Ostium mihi apertum est magnum, et euidens, sed aduersarii multi. Et multis aliis locis de hac aduersantium impugnatione non tacet, quas diabolus immittebat.

Contemnit pauorem, nec cedit gladio. Quod ad imperium, et inuocationem Dei, diabolus effugetur, manifestum est; sed si ad contumaciam, et uoluntatem illius iniquissimam, ac procaciter impudentissimam attendamus, intrepidus non terretur, non erubescit etiamsi gladio ferri Dei territus fuerit et fugatus, et reuertitur iterum, nec confutatus abscedit.

 Super ipsum sonabit pharetra, uibrabit hasta, et clypeus. Cur habet pharetram inimicus? ut uidelicet sedentes in ea Iudei, gentiles, heretici, in quibus sunt sagitte mortis, errorum scilicet lethalia dogmata, sagittent in obscuro rectos corde. Habet hastam unde criminibus ceterisque uitiis confodiat peccatores, sagittas, subtiliores dolos, hastam, delicta trabalia atque mortifera. Habet clypeum, quo malitie plenitudine, totum militum suorum occupat pectus, quo ne telis uerborum Dei compungantur, excutit ea, frustratur, expalmat: ex quo equo transfigurato in angelum lucis, splendore quodam terribili, uibrant hasta et clypeus, et mendacii eloquio abrupte hereticorum resonant prauitates, et hic propter indesinentem intensionem usumque blandiendi  uibrare dicuntur.

Feruens et fremens sorbet terram. Feruens est uitiis diabolus, inimicus sanctorum, et omnium criminum igne conflagrans, atque in hominem furore inuidie fremens, ut iam sorbeat illecebris peccatorem, et deuoratum in corpus perdite congregationis sue transferat, quo corpore propheta dixit se forte absorbendum, nisi Dominus esset in eo: ita inquiens: Nisi Dominus esset in nobis, forte uiuos absorbuissent nos. Hic ergo contrarius noster ipse est, cui Deus locutus est, dicens: Terram manducabis omnibus diebus uite tue. Et idcirco ipse et socii eius, ut inimici Domini, terram lingent.

Nec reputat tube sonare clangorem. Id est, prophetarum,  et apostolorum increpationem audire detrectat, quibus dicitur: Sicut tuba exalta uocem tuam: sed magis seuiens, unde uerus Pharao dicit: Persequens comprehendam, departibor spolia, et cetera. In his locis de quibus diximus, alii transtulerunt: Super ipsum enim gaudet arcus et gladius, lancea, hasta, et tremore et iracundia euertit terram: nec credit, donec clanguerit buccina: ubi eumdem sensum existimo contineri, secundum quem nos exposuimus. In arcu, et gladio, et ceteris armis inimici, omnes adinuentiones eius intelligende sunt, que in eo gaudeant cum his modis, quasi armis interficiunt hominem.

Ubi audierit buccinam, dicit, uah! Procul odoratur bellum, exhortationem ducum, et ululatum exercitus.  Quando audierit, inquit, aduersarius noster Dei buccinam, id est, unumquemque doctorem Ecclesie adhortantem commilitones suos, secundum preceptum imperiale, atque diuinum, ut contra aduersarium suum stent fortes in prelio: stupenti animo et scrutabili, auribusque attonitis, ait: uah! tamquam si diceret: Quid audio? hac quisquam presumit audacia, ut contra me saltem cogitet bella constituere? Ubi ergo dictum est, uah! alii dixerunt Euge, quod secundum, ut consequentia loci fuerit, siue in bonum, siue in malum capitur, et in Psalterio: Confundantur et reuereantur, qui dicunt mihi, Euge, euge. Proinde in hoc loco irridentis animo, et subsannantis uultu, euge dicitur. Subtilis enim et uigilantissimus inimicus, et nimium callidus, qui sollicitudinem perdendi  omnem terram habet, cum senserit aliqua initia, siue signa quedam in homine, quomodo ei, eiusque uitiis resistendum sit, uelut sagina, aduersantes sibi preuenire contendit: ne sumpta contra diabolum sanctitatis arma defendant: ne ueneratione digni fiant, cum Rex eternus aduenerit. Ululatus uero, siue sonitus, ut alii dixerunt, exercitus ueri imperatoris ille est, quando se inuicem uno spiritu, unaque caritate, et fide cohortantes, conspiratis in unum timoris Domini uiribus, alloquuntur, ut donec transeat iniquitas, sint perseuerantes in prelio: quia caritate regis sui infusa in se per Spiritum sanctum, qui datus est eis, pro alterutro sunt membra sollicita.

Numquid suscitabis eum quasi locustas? Quem de  loco ad locum transilire feci, et de presenti, scilicet mundi delectatione ad desiderium futuri seculi inflammaui, sic utique suscitatus est de corpore infidelitatis, uelut sol, cum calor aduenit. Has autem mutationes non locorum esse corporalium nouerimus, nam affectus sunt animorum.

Gloria narium eius terror. Ut terreat peccatores, odio habens quod sunt, et dicens eis de Deo: Nisi conuersi fueritis, gladium suum uibrabit, et cetera: de gloria narium eius est, spiritus enim Dei est in naribus eius, quod et sanctus Iob dixit: Spiritus Dei est in naribus meis. Hoc unguento, spiritu utique Dei, perfusa est Ecclesia, sicut scribit Ioannes apostolus: Et uos unctionem habetis a sancto.  Proinde hic de quo loquimur, hoc loco de bono flagrabat in interiore sensu hominis sui: in quo sensu secundum uoluntatis arbitrium, aliis odor mortis in mortem, aliis odor uite in uitam, quoniam refuso super Christum, id est, [a 1Kb] myro fidei a sancta Ecclesia repletus est mundus: omnes fidelium populi, eodem sacro chrismate uncti sunt. Propter quod et ipsum unguentum, quod ante Saluatoris notitiam intra alabastri uasi angustias tenebatur, pistici nomen inditum erat, ut nouerimus credentium populos, sicut dixit, chrismate consecratos. Hac igitur gloria odoris huius, quasi terrore generationis perfunditur sensus interior.

Terram ungula fodit. Exsultat audacter, et in occursum pergit armatis. Quidquid in se potissimum  habet ad substantie perseuerantiam, eo utique bono uirtutis terram scindit et commouet. Non enim patitur ut solum gradiatur incultum, sed studet, ut ager fiat frugifer et opimus. Unde et ante Deum audacter exsultat, ut audiat de se, sicut de ceteris dici: uenientes autem uenient in exsultatione, tollentes manipulos suos. Itemque audiat, Serue bone, quia super pauca fuisti fidelis, supra multa te constituam. In occursum pergit armatis, antequam telis uitiorum, siue persecutionum a spiritualibus hostibus obruatur, in acie uirtutum consistens, irruentes in se preuenit inimicos, ne aliquo ictu concupiscentie, uel etiam diffidentie uulneretur. Sic namque in occursum pergit contra hostes armis uitiorum, insectationemque munitos. Secundum hunc sensum sanctus  Dauid ait: Persequar inimicos meos, et comprehendam eos, et cetera.

Contemnit pauorem, nec cedit gladio. Quantaslibet ait minas cum grandi terrore, ita ut cum pauorem incutere cupiunt inimici, loquatur: Dominus illuminatio mea, et salus mea, quem timebo? Dominus defensor uite mee: a nemine formidabo aduersantium, dum appropiant super me nocentes, ut edant carnes meas. Proinde quoniam in hac salute luminis Dei spero: Si consistant aduersus me castra, non timebit cor meum. Et si consurgat in me prelium, non cedam gladio, quo mortem libenter pro Christo subire exopto.

Super ipsum sonabit pharetra, uibrabit hasta et clypeus. Super exteriorem et corporeum hominem, de  quo ait propheta: Et subtus me conturbata est hebetudo mea: quasi arcem animam credimus, ubi unusquisque sanctorum, utpote in interiore homine suo tamquam intra pharetram habet sagittas eloquiorum Dei, quas dum ad cauendum profert, siue dum eas frequenti correptione, ueluti tela pungentia educit in medium, percussurus utique earum ictibus eos, qui merito ad salutem debeant uulnerari. Super ipsum, inquam, eloquiorum Dei resonat pharetra, quod tamen in commotione sit ambulantis. Ubi intelligitur, quod is recte psallat et corripiat delinquentes,  cuius in anteriora quotidie profectus est sanctitatis, sic enim apostolus magnus, et potens equus Domini ait: Unum autem quidem que retro sunt obliuiscens, ad ea uero que in ante sunt extendens. Siue ut breuius et manifestius dicam: Pharetra hec, locus est cordis, in quo sermonum Dei sagitte condite sunt, et reposite. Et signanter ait Dominus super ipsum, id est, equum sonare hanc pharetram, quod est super exteriorem hominem eius, pharetra cordis illius referta diuinis eloquiis, regnat, dum ut bellator Domini, et fortis in prelio, euangelizat uerbum uirtute multa. Super hunc equum nichilominus uibratur hasta, et clypeus. Hasta est uigilans animi uirtus, siue constantia, que increpat peccatores, siue uitia in se confodienda mortificat.  Clypeus uero scutum fidei est, in quo omnia tela nequissimi ignea possit exstinguere. Et hec propter indesinentem usum bellandi, uibrare dicuntur, que sint utique in exercitatione preparata. Nam de talibus armis fulgentibus ita dicitur: In lucem iacula tua ibunt, in splendorem coruscationis annorum tuorum.

Feruens et fremens sorbet terram. Feruens fide in spiritu, et fremens ut Saluator, qui quando in uitiis mortuum spiritualiter suscitat, fremit in spiritu. Ita hic, inquam, fremet contra inimicos suos, siue uitia, siue etiam apertos persecutores: et ita sorbet terram suam, dum eam de carnali conuersatione in spiritualem conuertit. Sic itaque fremens, sibique plurimum cum indignatione irascens, sorbet eam,  sicut dixi, ut illam in spiritus sui affectationem transmittat, ubi est ille absconditus cordis homo in incorruptibilitate, quieti et modesti spiritus, qui est in conspectu Dei locuples.

Nec reputat tube sonare clangorem. Tanta animi uirtute induitur, ut nullum terrorem aduersariorum formidet, quando ad omnem sonitum inimicorum prouocantium sit paratus.

Ubi audierit buccinam, dicit, Euge. Procul odoratur bellum, exhortationem ducum, et ululatum exercitus. Qui cum audierit alta uoce Euangelium predicari, gaudet et exsultat, quod Euge significat. Omnium prepositorum de Scripturis Dominicis fortissimorum uirorum exempla profitentium, totius quoque Ecclesie congregationem, que exercitus Dei dicitur,  unanimem atque unius fidei sonum cum audierit, dicit, euge, et letum cum exhortatione ducum, etiam ululatum audit exercitus. Ululatus autem hoc loco ille significatus est, quando bellatores in acie stantes pugnaturi, se inuicem cohortantur. Sed dicit aliquis: Quemadmodum fieri potest, ut una eademque res per figuram nunc in bonam partem, nunc in malam intelligatur, sicut hic nos fecimus, ut hunc equum per allegoriam diximus, et in malum et bonum posse sentire. Ad hoc respondeo, ubi sine epitasi aliquod nomen ponitur in Scripturis, ut puta,  mons tantum, et non additur ei ut dicatur mons Sion, aut mons corruptus, non ab re existimo, quin expositio de eadem re in utramque partem sit libera. Ubi uero cum epitasi, ut leo de tribu Iuda, aut certe, sedet in insidiis sicut leo: ibi aut Christus, sine ulla cunctatione intelligitur, aut diabolus aduersarius noster. Et si placet, demus aliquod exemplum, ubi de arbore in Euangelio Dominus ait ad discipulos suos: Si habueritis quidem fidem sicut granum sinapis, dicetis huic arbori, Eradicare et transplantare in mari, et obediet uobis. Ubi quidam intellexerunt, quia fides credentium eradicet inimicum, atque euellat de terra Ecclesie, terra scilicet Iudee atque confessionis, et in mare populorum, hominum uidelicet impiorum transferat: et illi mali  spiritus in Euangelio hoc ipsum significare possunt, qui cum hominibus immundis, et peccatoribus porcorum nomine indicatis, in mare precipitati sunt. Ubi uero eamdem arborem Dominum significari uoluerunt, ita interpretati sunt, quod predicatione apostolorum, qui gratiam Christi, et uirtutem fidei susceperunt, arbor Christus Dominus eradicetur quodammodo de illa gente Iudeorum, in qua uelut stirpe generis tenebatur, et transplantatur in mare gentium, sicut ipse Dominus eisdem Iudeis locutus est, dicens: Auferetur a uobis regnum Dei, et dabitur genti facienti fructum eius.

Numquid per sapientiam tuam plumescit accipiter, expandens alas suas ad austrum? Consequens est ut hunc accipitrem in bonam partem intelligamus,  sanctum scilicet, qui sapientiam per conuersionem acceperit, ut predari et rapere iam cesset, carnibus etiam secularium sensuum uiuere desistat, et qui ueteris hominis exuuias in baptismo deposuerit, plumescens, quodammodo renouata sit sicut aquile iuuentus eius: maxime cum promissionem habens presentis uite et future, que in alis significata est, ad austrum, unde calor fidei est, se uerterit, unde Christum uenisse cognouit: quod et propheta ita faciendum predixerat dicens: Deus ab austro ueniet, et sanctus de monte umbroso et caligoso. Bethleem namque ciuitatem Domini respicientibus, Ierusalem in meridie, quod est in Austro, positam scimus. Et secundum tropicos intellectus hunc calidum uentum, ut aromata gratiarum ferueant,  sponsus inuitat, dicens: Exsurge, aquilo, et ueni, auster, perfla hortum meum, et perfla aromata mea. Ubi ergo dictum est, expandens alas suas ad Austrum, alii dixerunt, expansis pennis immobilis, et respiciens Austrum. Intentionem ergo perseuerantie dicit eius, qui per calorem fidei duorum Testamentorum gubernaculis uiuens, splendorem eterne beatitudinis contemplatur.

Numquid ad preceptum tuum eleuabitur aquila? Aliquando in bonam partem aquila dicitur, et pro ipso Deo, dicente Moyse: Sicut aquila protegit nidum suum, et super pullos suos confidit, ut superius diximus. Hic uero a Deo potestas aduersaria aquila dicitur, que ex permissu Dei elata in superbiam,  multum possit, sicut propheta ait: Et erit quasi aquila super domum Dei. Prophete quoque multis in locis Scripturarum suarum eum superbissimum notant, id est, diabolum: et inde est quod eis et magnus dicitur, eo quod leuetur tumens super montes aquilonis, et super astra celi ponat sedem suam, cupiens se exequare Altissimo.

Et in arduis ponet nidum suum. In magnis quibusque, et eminentibus seculi huius, ac malis hominibus sedem sibi constituit, ut in eis uelut durus dominus, et rex trux ac potentissimus commoretur.

In petris manet. In excelsis uidelicet duris, et in malitia fortibus manet et habitat.

Et in preruptis silicibus commoratur. Prerupte silices  intelliguntur blasphemi, qui sunt nimium duris et indomitis cordibus, atque in ruinam suam inclinato peccatorum pondere dependentes.

Atque inaccessis rupibus. Inaccesse uero rupes sunt homines porrecti in altum, nimia elatione cordis sui, ad quorum superbiam, que eis supra ceteros quasi singulare ad proprium malum sit, nullus accedat.

Inde contemplatur escam. Per illos utique quos superbia nimium elatos diximus, quos heresiarchas, aut Iudeos, siue sapientes seculi, id est, philosophos, intelligimus; perditos quosque dum eos erroribus suis in laqueos in escam suam capit, secundum prophetam, qui eodem de diabolo ita ait: Esce eius electe.

Et de longe oculi eius prospiciunt. Sagacis ualde  atque peruigilis aduersarii nostri animum, ad inquirendas uires sanctorum dimicantium, nomine oculorum appellauit Deus. Quod autem ait, de longe, mentis eius intuitus subtili intentione prospicit, eo quod etiam in posterum exercitate malitie sagaci suspicione preuideat: non locorum spatia intelligenda sunt, sed initia dispositionis humane ad recte uiuendum. Hoc, inquam, de longe prospicit, quod est ab ipsis utique exordiis subtilis spiritus, et ad omne malum nimium mobilis intuitus, ut illic antequam conatus hominis saltem in aliquo roborentur, pullulantia bona reprimat et exstinguat, et interemptum hominem faciat fetere peccato.

Pulli eius lambunt sanguinem, et ubicumque cadauer fuerit, statim adest. Pulli eius sunt filii eius, uel  socii eius, qui in conspiratione tyrannidis cum eo aduersum Deum moliti sunt iniquitatem. Hi igitur liuore inuidie, sitientes sanguinem hominum lambunt. Et quod ait, ubi fuerit cadauer, statim adest, alii dixerunt, et ubi fuerit cadauer, statim reperiuntur: quod siue de auctore mali, siue de satellitibus eius dicatur, ubi affuerit, illic peccatum illico gignitur, quod in anima ita feteat, sicut uulnus in corpore.

Et adiecit Dominus, et locutus est ad Iob: Numquid qui contendit cum Deo, tam facile conquiescit? Utique qui arguit Deum, debet respondere ei. Tota altercatio que in superioribus libri huius contexitur, in hoc loco a Domino declaratur, cum ipse dicit: Numquid qui contendit cum Deo. Unde appare  quia contra Deum, quadam presumptionis audacia ex fiducia bone conscientie sit locutus, non tamen blasphemauit Deum, sicut quibusdam uidetur. Ubi et si asperius aliqua dixit, ad idem respiciens, ad quod Deus, iustus est: tenorem iustitie Dei respiciens, locutus est, non ad blasphemandum Deum, unde illum secundum iustum iudicium eius requirendo, quasi constringit et dicit, ut parcat, uel eum iniustum declaret. Quare eum circa se iuxta iniustitiam iudicare sentiat, cum eum optime nouerit iustum. Accepta igitur Iob ratione a Deo, in his sermonibus quos locutus est, quia omnia utique que creasset, ipse gubernaret et regeret, a quo etiam omnino nichil iniustum fieret, conuictus sicut hic aperte demonstratur, silebat: sed admonetur a Domino atque compellitur, ut quia aduersus  eum contendit, eumque arguere conatur, ipse ad interrogata respondeat. Et ait scriptor libri huius:

Respondens autem Iob Domino dixit: Qui leuiter locutus sum, respondere quid possum? Beatus autem Iob agnoscens se leuiter, et non consummate locutum, dicit omnino se Deo respondere non posse. Propter quod cupiat se silentio cohibere, sicut ait:

Manum meam ponam super os meum. Unum locutus sum, quod utinam non dixissem, et alterum, quibus ultra non addam. Eo quod unum et aliud uerbum dixerit, pro quibus potuerit ledere. Illa esse existimo, sicut superius comprehendi, que ita dixit: Elegit suspendium anima mea, et mortem ossa mea: et si flagellat, occidat semel, et non de penis innocentum rideat.



CAPUT XL.


Respondens autem Dominus Iob, de turbine dixit. Id est, uel de increpationis impetu, uel de perturbati eris ac nubium obscuro.

Accinge sicut uir lumbos tuos, interrogabo to, et indica mihi. Siue ut alii dixerunt: nequaquam, sed accinge sicut uir lumbos tuos, et cetera; quod est: Nolo ut taceas, ait Deus, sicut ipse disponis, sed potius loquere, et quod interrogo te, responde mihi. Quemadmodum autem Deus hominibus loquatur, cum sit ipse spiritus, multis significationis diuine nobis indicant littere, ut Pater de nube ad Filium loquitur, et Moysi in flamma ignis, et Ezechiel sedenti cum senioribus Isrel, fit sermo Domini, et solus audiebat que dicebantur a Domino.

 Numquid irritum facies iudicium meum, et condemnabis me, ut iustificeris? Quo sensu sanctus Iob dixerit ea que supra conscripta sunt, in hoc loco Dominus manifestat. Nam cum increpatione, propter hoc ipsum ab eo arguitur, quia in eius iniuriam et suggillationem se iustificare uoluerit, dum eum ex ipsis cruciatibus suis, quos sibi inique inflictos asserit, iustitiam iniustitiam uocat.

Et si habes brachium sicut Deus, et uoce simili tonas, circumda tibi decorem, et in sublime erigere, et esto gloriosus, et speciosis induere uestibus. Disperge superbos in furore tuo, et confunde eos, et respiciens omnem arrogantem humilia. Respice cunctos superbos, et confunde eos, et contere impios in loco suo. Absconde  eos in puluere simul, et facies eorum demerge in foueam: et ego confitebor quod saluare te possit dextera tua. Ecce Behemoth, quem feci tecum, fenum quasi bos comedet. Hoc est dicere: Numquid potes hos ipsos demones, quorum tribulationibus expugnaris, et contereris, expugnare et dispergere? Nec si contra Deum contendere deberes, si tibi esset fortitudo ut Deo est, et uox imperii tui hoc mundo terribilis insonaret: circumdares etiam tibi decorem eternitatis, honoris quoque et sublimitatis esses gloria exaltatus, et omnibus sanctitatis uirtutibus tamquam speciosis uestibus te munires, omnes nichilominus superbos iusto iudicio tuo, uelut indignationis iracundia dissipares, et eos in locum suum, id est, in carcerem inferorum detrudens, contereres, quin etiam a  sanctorum lumine separatos, in puluerem simul absconderes, siue, ut alii dixerunt, retruderes eos sub terra: simul et facies eorum, id est, animam cum intellectibus suis tamquam oculorum luminibus in foueam inferni demergeres, id est, quam impossibile est, ut hec homo habeas, tam stultum est, ut quasi ex equali contra Deum loquaris, a quo humiliter sperare misericordiam debes, ut ex eius dextera, id est uirtute, contra eos, quos dixi superbos, arrogantes impiosque salueris. Ecce hoc ipsum noueris, fortem diabolum, et potentissimum inimicum tuum, quem ob immanissimum trucis animi furorem, Behemoth nomine feralis bestie nuncupaui, apud te uelut bouem, animal uidelicet mansuetum, fenum comedere faciam, non carnes ut leonem. Quia carnes  quando comeduntur, non fit sine uiuentis interitu. Circa te uero non ita est sicut iam dixi, cui iussione imperii mei, hoc modo precepi, dicens: Ecce in manu tua est uiuere, animam eius serua. Behemoth namque doctores Ecclesie, qui Hebreas litteras contigerunt, in Latinum quasi plures interpretati sunt. Proinde inimicus diabolus cum toto corpore satellitum suorum hoc loco a Deo describitur. Quem propter pluralitatem nominis ipsius, antiqui ita interpretati sunt: Sed ecce bestie quas feci apud te, fenum sicut bos edunt, id est, et hoc potentia dextere mee factum est, ut substantiam tuam et facultates, que ob pretiose mentis tue diuitias feno comparantur, in potestatem acciperent deuorandas. Et ideo uilia queque et temporalia tibi abstulit, que feni nomine  significata sunt: non que magna et grandia, id est, anime ornamenta, quibus te spoliatum blasphemie ruina comprimeret, quali peccato totus homo a diabolo deuoratur. Ita ergo de eo dicit Deus.

Fortitudo eius in lumbis eius, et uirtus illius in umbilico uentris eius. In lumbis et umbilicis, uentris uoluptas, uel carnis luxuria intelligitur, que membris genitalibus post primi hominis lapsum inserta est, ut supra modum legis naturalis illa membra, et quando non uult homo, incentiuis libidinis titillentur: et ita uoluptatum sectatores, diabolo fortitudinem propriis uitiis ministrantes, de parte illius et consortes efficiuntur, ut sint membra eius, quorum tamquam corporis sui ipse est caput.

 Constringit caudam suam quasi cedrus. Hoc mihi dicere uidetur, quod nec in nouissimis suis, que in cauda significantur, sit ad Deum reuersurus, quod est, numquam pro tyrannide sua superbus et impius penitebit; sed exaltatus ut cedrus, uoce Domini iuste iudicantis est confringendus, et comminuendus. Constringitur enim ligno durissimo comparatus: duritia scilicet cordis: ne intelligat, stultus efficitur; et excecatus, ne uideat usque in finem. Siue constringit caudam suam ita sentitur: Propheta fallaciter loquitur: mendacium cauda est secundum sanctorum prophetarum auctoritatem. Hos igitur Behemot tamquam inimicos, tamquam socios et ministros suos in copulam unitate sibi conspirationis astringit, de quibus antiqui dixerunt interpretes,  erexit caudam suam ut cypressum, ubi elationem mentis eorum in excelsum significauerunt, hanc arborem nominando, que sub uno stipite, procero fastigio in altum porrigitur.

Nerui testiculorum eius perplexi sunt. In neruis, uincula quedam fortissima ac illecebrosa uoluptatum quibus homines carnales implicat, dicere uidetur mihi, de quibus uitiis et propheta culpans homines inter cetera ait, ita dicens: Declinantes autem ad obligationes: ubi simpliciter pene inexstinguibilem uoluptatem in membris humanis a propheta significari puto, cui uoluptati caro nostra captiua succumberet, nisi iuxta Apostolum Dei gratia subueniret.

Ossa eius uelut fistule eris, cartilago illius quasi lamine ferree. His membrorum nominibus indicatur,  quod diabolus cum suis durus sit, rigidus, pertinax et inflexibilis. In ossibus namque et cartilagine, intus et foris, in cogitatione uidelicet et opere, perfecta eius demonstratur malitia. Quod autem dictum est, cartilago eius quasi lamine ferree, alii dixerunt, Spine eius ferrum est fusile: ut intelligatur, quia numquam se diabolus per penitentiam Deo humiliauerit.

Ipse est principium uiarum Dei. Qui fecit eum, applicabit gladium eius. Hoc in loco hic esse mihi uidetur sensus, quod ad uias Dei ambulandas, et per obedientiam precepta Dominica obseruanda, hic inter ceteras creaturas primus a Deo sit conditus, et inde dictum sit, ipse principium est uiarum Domini. Nam in Ezechiele propheta in capite lapidum  ignitorum refertur, quod primus fuerit omnium angelorum, et corona in manu Domini. Siue ita dici potest, ut in illa eternitate sua Deus semper manens, quasi egressus in facturam creaturarum uidetur, et he sint uie eius, ut inuisibilia ex uisibilibus apparerent. Siue unaqueque creatura uia Dei est, per quam ad Dei itur cognitionem, dum cognita ab eo cognoscitur. Siue uie Dei ille sunt, quando cuilibet creature rationabili, Deus quasi ad eam ueniens innotescit. Proinde hic Behemoth principium uiarum Dei dicitur, eo quod primus factus, Dei sui cognitionem a quo conditus est accepit. Dominus autem Christus in principio uiarum Dei creatus refertur, ut a reconciliando mundum per sanguinem suum,  uiam mandatorum patris quasi opera eius graderetur, quod in principio predicationis Euangelii demonstrauit. Quod autem Dominus ait: Qui fecit eum, applicabit gladium eius, id est, qui fecit Behemoth, applicabit ei gladium ipsius, id est, malo quo alios interemit ipse punietur, sicut et de eius similibus Spiritus sanctus in psalmo locutus est: Gladium euaginauerunt peccatores, et; Gladius eorum intret in cor eorum. Notanda tamen est in hoc loco commutatio personarum. Nam et superius Dominus ait, quod Behemoth bestiam ipse fecerit, et nunc dicit quod alius eum creauerit, ita dicendo: Ipse est principium uiarum Dei, qui fecit omnia: quod ita exponi potest, quia Pater in Filio omnia fecit, sicut Propheta ait ad Deum: Omnia in sapientia fecisti. Alii dixerunt:  Ipse est initium figmenti Domini: quod illudatur ab angelis eius, id est, sanctis. Ab his ergo illuditur, quando per gratiam sancti Spiritus, et meritum sanctitatis eis subditur, et inuocatione nominis Christi ab obsessis corporibus effugatur. Ab eis utique qui deponentes omnem malitiam et omnem dolum, et simulationem, secundum Isaiam, geniti infantes in Christo sunt, de quibus prophetauit cum uirtute gratie Christi contra aduersarium eorum diabolum in spiritu prouidentie, dicens: Et delectabitur infans ab ubere, super foramina aspidis, et in cauernam reguli, qui ablactatus fuerit, manum suam mittet. Et Dominus, cum de eius toto corpore loqueretur, ait ad eos, quos innocentes et paruulos fecerat, dicens: Ecce dedit uobis potestatem calcandi super  serpentes et scorpiones, et nichil uobis nocebunt.

Huic montes herbas ferunt. Omnes bestie agri ludent ibi. Hi montes in climate aquilonis constituti sunt, ubi superbus diabolus sedere se dicit, inquiens: Ascendam super altitudinem nubium, ero similis Altissimo. Quos montes, superbos quosque et nimium elatos homines, ac tumorem cordis illius imitantes, non absurde sentimus. In his igitur habitans, temporariam iucunditatem, que herbarum uocabulo appellata est, in eis depascitur, et in malo uirentis ac uigentis in eis uoluptatis noxie delectatur, in quibus etiam montibus omnes bestie agri ludunt. Bestie iste socii sunt et ministri diaboli: de quibus ait propheta, orans ad Deum: Ne tradas bestiis animam confitentem tibi. Ager uero hic mundus est, secundum  auctoritatem Domini, qua dicit in Euangelio: Ager autem est hic mundus. In talibus igitur montibus, qui herbas luxurie, non arbores fructiferas ferunt, he bestie, aduersarie uidelicet potestates, non habentes rigorem uirtutum, ludunt fluxu lasciuiaque uitiorum, et in omnibus eorum montibus, in sceleribus ac nefandis criminibus uidelicet gloriantur. Alii de hoc loco dixerunt: Ascenderunt in montem preruptum: fecit gaudium quadrupedibus in tartaro. Montem preruptum ipsius superbie diabolice uerticem significatum puto, in quem nimium se extulerit, ita ut de eo usque in ima caderent inferorum. Fecit ergo gaudium, id est, dedit consolationem, uel his qui superbie eius consentientes, de celis  eiecti sunt tartaris deputandi, uel his peccatoribus, qui per eum in profunda inferi corruerunt, sub quorum persona ad ipsum demonum principem ita sermo propheticus loquitur: Et tu uulneratus es sicut et nos, nostrisque similis factus es. Detracta est ad inferos superbia tua, concidit cadauer tuum: fecit gaudium quadrupedibus, ut dictum est, id est, peccatoribus, qui in terram proni seu uergentes in tartara, celum suspicere non possunt.

Sub umbra dormit in secreto calami, in locis humentibus. Quod umbre corporum sint, nemo dubitat: sed umbra in Scripturis diuinis aliquando requies, et refrigerium intelligitur, aliquando pene. Unde dicitur, umbra mortis. Aliquando umbre, peccata esse referuntur, que tamquam umbra corpori, ita  morti uicina sint. In peccatis ergo diabolus habitat, et requiescit in secreto cogitationum, siue etiam lumborum: unde et loca humentia appellantur. Siue in secretis, id est, in absconditis Dei, que Deus utique non requirit, et uelut se indigna non uisitat: de quibus absconditis propheta ait ad Deum: De absconditis tuis adimpletus est uenter eorum. Peccata ergo tamquam tenebre absconduntur a lumine ueritatis. Siue, ut iam diximus, loco remoto cordis diabolus habitat, quod cor uacuum timore Dei patet uanitati et luxui, atque omnium illecebris uitiorum. Hec enim umbra solem nesciens, et calami secreta significant. Alii dixerunt: Sub omnimodis arboribus dormit secus iuncum, et calamum, et caricem. Omnimodas arbores dicit, que tamen omnes infructuose sunt,  non habentes medullam caritatis Dei, nec bonorum operum fructus.

Protegunt umbre umbram eius. Peccata eius super omnium impiorum peccata, et impietates eminent, quas protectione quadam malitie sue defendit, et contegit. Alii ita dixerunt: inumbrantur in eo arbores magne: ubi hoc mihi uidetur dixisse, quod quamuis maligni spiritus, uel homines ministri diaboli, superbia sint excelsi, tamen superet eos magnitudine delictorum diabolus, quia scelestioris criminis inuentor est, quam imitator peccati.

Circumdabunt eum salices torrentis. Siue stirpes et uirgultum, ut alii dixerunt. Mundus iste mortalis propter uelocem uolubilitatem suam, torrentis nomine appellatur: sicut et propheta ait, cum de passione  Domini prophetaret: De torrente in uia bibet. Dispensatione namque illa qua ad nos uenire dignatus est, in cruce mortis calicem bibit, de quo dixit ad Patrem: Si fieri potest, transeat a me calix iste. Huius ergo mundi hominibus, qui sunt sensibus peccatorum et perfidia infidelitatis amarissimi tamquam folia, fructus bonorum operum mentientes, diabolus circumdatur, qui etiam in collegas consortiumque iunguntur.

Ecce absorbebit fluuium, et non mirabitur, et habet fiduciam quod influat Iordanis in os eius. Multis in locis Scripturarum, fluminis nomine genus humanum significari nouerimus, de quo et ipsa potestas aduersaria ait: Meus est fluuius, et ego feci memetipsum.  Huic ergo fluuio, humano uidelicet generi in ima atque inferiora, more fluminis defluentis, desideria cupiditatum, delectationis, presentisque amorem mundi, ita insinuat, ut eum absorbere possit, et uelut inferus deglutire; sic namque humanum genus preceps in supradicta uitia defluet, ut possit ab inimico facile deuorari. Quod autem ait: Habet fiduciam quod influat Iordanis in os eius: Iordanis fluuius, baptismi continet sacramentum; dum in ipso Christus Dominus baptizatur, nostrum baptisma consecratum est. Cuius secundum mysticos intellectus, montes et colles, arietes, et agni ouium exsultant a facie Dei Iacob, qui iunior frater credendo, seniorem fratrem incredulum supplantauit. De cuius Iordanis terra, id est Ecclesia, propheta ex  persona credentis se dicit Dominum recordari. A Christo utique monte modico incipiens, qui propter passionem modicus factus est, minoratus est ab angelis, obediendo patri usque ad mortem. Hic ergo Behemoth nimia elatus temeritate, fiduciam gerit, ut predictum Iordanem, sacramenta uidelicet Ecclesie figurantem, ore suo hauriat, et uorandi cupidus, suo eum uentre concludat. Id est, etiam eos quos sanguis Christi per aquam regenerationis, quam Iordanis typice portendit, et ablutione Spiritus sancti redemit, de illius potestate ac durissimo dominatu querit, ut rursus suos faciat, seu occulta suasione, seu oppugnatione manifesta.

In oculis eius quasi hamo capiet eum. uerba hec Patris de Filio sunt secundum illam allocutionem,  de qua superius diximus, ubi ait Pater de eo, cum ei de diabolo sermo esset: Ipse est principium uiarum Dei. Hunc igitur Behemoth, homo diuini numinis carne hominis assumpti uestitus, in oculis eius capiet eum, inquit Pater de Filio, quod diabolum esset capturus. In oculis, ait, id est in ipso intelligentie lumine, ubi est uisus sapientie, nature rationabilis. Ibi, inquam, diuina sapientia captus, dum per calliditatem suam atque uersutiam non uidet cuius carnem mors deuorandam apprehendit. Secundum igitur hunc modum captus est diabolus.

Et in sudibus perforabit nares eius. Id est, furentem seuitiam atque in sanctorum interitum anhelantem Christus Dominus noster conteret et proturbabit:  sanctos uero propter lignum crucis non absurde hic intelligendos puto; sic itaque humiliat et confringit Dominus inimicum, omnemque impetum inuidie seuientis, dum eum per eosdem sanctos ligno sue crucis retundit.

An extrahere poteris Leuiathan hamo? Commutauit figuram enigmatis, ut diabolum quem superius Behemoth translato nomine dixerat, eumdem nunc Leuiathan appellet; sed illic eum quasi bestiam dicit, que terras inhabitet; hic uero ita illum nominat, qui uelut in aquis maris consistat. Unde et alii pro Leuiathan draconem dixerunt. Unde uideri potest, quod horrendum nescio quid genus draconum sit quod Leuiathan dicatur, cuius malitie atque potentie  congrue diabolus coaptetur. Behemoth autem eo quod multi cum eo sint appellatur. Nam Behemoth Latine, quasi plures sonare dicitur. Unde ipse intelligi potest cum sociis et ministris, et recte, quasi dicatur, qui a Deo non sunt. Leuiathan uero additamentum quidam aiunt interpretari. Quia ergo in ueritate non stetit, et excedens presumptionis modum addit sibi superbiam, quasi supra nature bonum in tumorem et morbum elationis excedit. Proinde additamentum dictus est: uocabulum enim factum de crimine, operuit conditionem nature bone, quam Deus bonus creauerat. Et Isaias propheta de eo uaticinatur dicens: In die illo, siue passionis Christi tempore, siue in aduentu iudicii eius: In die ergo illo uisilabit Dominus in gladio suo duro et grandi, et  forti, super Leuiathan serpentem uectem, et super Leuiathan serpentem tortuosum, et occidet cetum, qui in mari est: secundum hoc ipsum est, quod alius propheta similiter ait ad Deum: Tu confregisti in uirtute tua mare. Tu confregisti caput draconum super aquas. Hic ipse diabolus tamquam caput cum suis membris describitur, et corpus eius, et squame indissolubili copula coniuncte narrantur. Hunc ergo Leuiathan draconem typicum, ait Dominus ad Iob, ne in aquis gentium dominetur, tu forsitan de mari populorum extrahere potes, quem hamo uirtutis mee, ut supra dictum est, per fidem credentium extrahere, et exsiccare disposui. Secundum hunc sensum est illud quod et Dominus ait in Euangelio: Cum fortis armatus custodit atrium suum,  in pace sunt ea que possidet, et cetera. In primo autem aduentu Christi factum est per gratiam redemptionis eius, ut de societate diaboli et dominatione populi eruerentur. In secundo uero aduentu eius, omnis diaboli potestas est auferenda, quandoquidem mare, hoc est seculum, non erit, genusque sociorum illius de terra peribunt. Quando etiam queretur delictum illius, et non inuenietur, Domino regnante in eternum, et in seculum seculi, absorpta morte mortisque inuentoribus in resurrectionis uictoria. Quod autem in hoc libro ait Deus, quia hamo extrahet Leuiathan, per alium prophetam illud loquitur, dicens: Expandam super te rete meum in multitudine populorum, et extraham te in sagena mea. Hami uero et sagene differentiam hanc esse existimo  ut hamum ipsum Saluatorem Filium Dei, carne uestitum intelligamus: sagena autem dici potest missa predicatio Euangelii, que a solis ortu usque ad occasum latissimo spatio sit expansa, sicut et propheta ait: Magnus Dominus, et cetera. Et deinceps ait, dilatans exsultationem uniuerse terre. Que sagena predicationis Christi, ueteris Testamenti figuris, et significationum imaginibus multisque eiusmodi Scripture testimoniis, ueluti nodis illigatis est solide roborata, quam ceti multi, et dracones seuissimi mundi istius impii et potentes scindere et rumpere tentauerunt, idque non potuerunt efficere, quia firmum fundamentum Dei fecit, et conuelli nequaquam potest. Quia si Deus pro nobis, quis contra nos?  Proinde secundum hanc expositionem idem sensus in hamo et sagena dignoscitur. Cum ergo dixisset Dominus ad Iob, extrahere poteris Leuiathan hamo? ait ei:

Et fune ligabis linguam eius? Quemadmodum ex pluribus particulis subtegminis funis intexitur, ut fiat uinculum quo possint aliqua colligari; ita et diabolus de multitudine peccatorum suorum, quasi de resticulorum particulis, uincula sibi sacrilegorum uelut fune blasphemiis, et lingua illius colligat, ut sit os obstructum atque oppilatum loquentis iniquitatem. Et in Prouerbiis Salomonis, de similibus eius scriptum est: uinculis peccatorum suorum unusquisque constringitur. Et inde est quod et Dominus in Euangelio pigrum et inutilem seruum, ligatis manibus et pedibus, mittendum dicit in tenebras  exteriores, id est, uinculis peccatorum suorum, que operatus est, secundum diuinum iudicium ligatus mittitur in penas; quod et ipse Dominus in quodam loco manifestissime demonstrauit, quando flagellum de Iudeorum resticulis fecit, eosque inde flagellans de templo eiecit.

Numquid pones circulum in naribus eius, aut armilla perforabis maxillam eius? Siue captapulum, ut alii dixerunt. Et armilla perforabis: siue, ut alii dixerunt, forcipe pertundes labrum eius. Circuli captapuli, forcipis et armille nominibus, intelliguntur sermones diuine potentie, quibus superbus atque blasphemus humiliatus est a Deo et attritus.

Numquid multiplicabit ad te preces, aut loquetur tibi mollia? Siue ut alii dixerunt: Aut loquetur tibi  blande? Soli Deo, cuius creaturam se esse cognoscit, est subditus, atque ei tantum quem ipsa conscientia pauet, animus eius superbus addicitur.

Numquid feriet tecum pactum, et accipies eum seruum sempiternum? Licet sit rebellis et nimium tumidus, cogitur tamen atque compellitur ipsius nature bono, quod ei in testimonium iuste damnationis eius ex parte non perit, ut Dominum creatorem suum, saltem ut seruus malus esse fateatur. Hoc est pactum siue testamentum, quod ei cum Deo inire preceptum est. Unde et ipse Dominus ait: Et accipies eum seruum sempiternum. Hoc enim nulla uoluntate animi facit, sed diuine potestatis imperio, et ideo a Deo seruus dicitur sempiternus, quia adoptionem filiorum Dei, siue primatum illum angelice dignitatis,  numquam sit recepturus.

Numquid illudes ei quasi aui, aut ligabis eum ancillis tuis? In tantum, ait Dominus, humiliabitur draconis istius fortitudo, et omnino pro nichilo erit; ut illudendus habeatur, et illudendus sanctis angelis deputetur, sicut et supra iam dictum est. Quod autem quasi auis illudi perhibetur, quasi res parua et minima ad potentiam Dei habeatur, auis nomine uoluit demonstrare; quodque alligandus ancillis dicitur, illud est quod ipse Dominus in Euangelio ait ad discipulos suos: Ecce dedi uobis potestatem calcandi super serpentes et scorpiones, et super omnem uirtutem inimici, et nichil uobis nocebit. Sic itaque alligatur atque illuditur a sanctis animabus Dei, que  sunt ancille Christi; dum ab eis ipsi et eius sociis imperatur, et de corporibus ab eo obsessis abire compellitur: cuique per uniuersum mundum quotidie captiua aufertur captiuitas, quomodo et secundum Apocalypsim per mille annos alligatus dicitur, quod a parte ad totum intelligitur, secundum apostolum qui ait: Filioli, nouissima hora est; ex tempore aduentus Domini in carne nostra. Itaque alligatus est: ne seducat Christi gratia et redemptione saluandos. Alii dixerunt: Alligabis eum sicut passerem infantulo, quod est, ab infantulo teneatur precepto imperii mei, et uelut ligatus in potestatem tradetur. Hic est ille infans, de quo Isaias ait: Infans ab ubere in foramine aspidum manum mittet: qui infans propheta, quamuis sit centum annorum puer,  per Christi gratiam morietur, id est, sanctus et innocens ad Deum de hoc seculo emigrabit. Hunc ergo infantem accipere debemus unumquemque sanctorum, qui de fonte, id est de utero matris Ecclesie, tamquam infans Deo renatus est, et precepta Domini, uelut lacteos cibos de eius uberibus sugit.

Concident eum amici, diuident illum negotiatores. Amici et negotiatores isti, sancti intelligendi sunt, omnes etiam ueritatis predicatores: quibus Christus Filius Dei ait: uos amici mei estis. Itemque de iisdem per parabolam dicit: Simile est regnum celorum homini negotiaori, querenti bonam margaritam, et cetera. Qui regnum Dei, et eterne uite premium uelut pretiosissimam margaritam in uenalibus  proposuerunt mundo, ut unusquisque creditorum uendat quecumque habuerit, delectationem scilicet uite presentis, his mercimoniis commutet et emat eam. Igitur a supradictis amicis, et negotiatoribus corpus huius draconis conciditur atque diuiditur, dum per eosdem ad fidem Christi, perditorum eius multitudo quam plurima separatur. Nam multi de potentibus eius, et in malitia fortibus ab eius consortio, ueluti membra illius secernuntur, sicut et Abacuc propheta ait ad Dominum; Precidisti in stupore mentis capita potentium: et de quibus rursum ait ad Dominum: Misisti in capita inimicorum mortem: mortem utique uitiorum, ut iam non sibi uiuant, sed ei qui pro ipsis mortuus est, et resurrexit. Hec capita inimicorum Dei, id est, populorum impiorum  principes, ipsi sunt huius spiritualis draconis reges et nobiles, qui secundum translationem nominum, et figuram tropi alterius, alligandi a predictis amicis et negotiatoribus esse dicuntur: sicut Dauid propheta ait: Ut alligent reges eorum in manicis, et nobiles eorum in uinculis ferreis. Hi ergo reges et nobiles, ipsi sunt et dracones, et membra illius draconis, de quibus draconibus ait propheta ad Deum: Tu confregisti capita draconum super aquas.

Numquid implebis sagenas pelle eius, et gurgustium piscium capite illius? Omnes qui consensione malitie et imitatione adherent diabolo, recte pelles eius esse dicuntur. Quos ideo pellis nomine arbitror dictos, eo quod indissociabili connexione ei coniuncti  sunt, et separari ab eo numquam, aut certe uix possunt. De his ergo dicit Dominus sagenas implendas esse.

Pones super eum manum tuam. Memento belli; nec ultra addas loqui. Sic mihi uidetur dixisse: uicto per me aduersario tuo, pones super eum manum tuam, ut possis ei et tu illudere. uel pones super eum manum tuam, quasi dixerit, si eius potentie et uirtutis te esse arbitraris, pones super eum manum tuam, quod est, si potes effice uirtute potentie tue, ut te contremiscat et paueat sicut et me cui soli hoc debet: sed quia id nequaquam facere potes, ut tibi draco hic magnus, et in malitia potens subiectus sit; memento in hac tribulatione penarum tuarum contra quam ferum et trucem hostem bellum habueris:  sufficiat tibi aduersum me uerba aspera locutum, ubi nosse te uolui, quoniam hunc fortissimum inimicum tuum superare ac uincere nequiuisses, nisi ex precepto imperii mei accepta in tua potestate iussus fuisset, et tuam nichilominus animam custodiri a me. Igitur in ditionem illius ita datus es, ut non amplius te affligeret, quam uires tue paterentur.

Ecce spes eius frustrabitur eum, et uidentibus cunctis precipitabitur. Cum in conspectu angelorum sanctorum, et innumerabilis multitudinis beatorum hominum precipitatus fuerit in gehennam, ignemque eternum, spem eius, qua se fortem putat euadere, horrendum et iustum iudicium eum frustrabitur, et cassa atque inania cogitans in irritum deducetur.



CAPUT XLI.


Non quasi crudelis suscitato eum. Quis enim resistere potest uultui meo, et quis ante dedit mihi ut reddam ei? Omnia que sub celo sunt, mea sunt. Hunc igitur inimicum non ut crudelis suscitat Deus, qui eum quasi punire desiderat: uel quoscumque sanctorum collocatione eius elidere: cuius nature luculente potius eterna bonitas competit: sed suscitare Deus nunc Leuiathan hoc modo dicitur, ut eum ceteris qualis sit manifestet, quem uelut Pharaonem longa impunitate, diutius insultare permittit. Hoc enim iustissimo iudicio suo Deus fieri sinit: aut ad exercitationem probationemque sanctorum, aut ad iniquorum penam. Quis enim resistere potest uultui meo? Ubi hoc uidetur dixisse, quod solo aspectui maiestatis  Dei, omnis creatura cedat et tremat. Quis ante dedit mihi ut reddam ei? omnia que sub celo sunt, mea sunt. Non enim, ait, a quoquam potestatem accepi, quam aliquando forsitan non habuerim: ut ei quasi pro hoc beneficio gratias agam, aut aliquid ei retributionis impendam. Secundum hunc sensum et Apostolus loquitur: Aut quis, inquit, dedit illi, et retribuetur ei? Ubi in his uerbis Deus affuisse semper monstratur.

Non parcam ei uerbis potentibus et ad deprecandum compositis. Hoc fortassis de diabolo, de cuius uerbis hic loquitur, intelligere possumus: etsi sit rebellis in Deum, et contumax, suum tamen tremens sentiat creatorem, et quamuis immemor  conditionis sue, tamen tamquam seruus nequam, saltem coactus Dominum suum obsecrare simulat.

Quis reuelabit faciem indumenti eius. Hic indumento uelatam faciem diaboli Iob dicit, quia se transfigurat in angelum lucis. Reuelatur autem facies a Domino, cum artes nequitiarum illius deteguntur.

Et in medium oris eius quis intrabit? Hic os diaboli, indesinens blasphemia eius potest intelligi, quod obstruendum a Deo est atque oppilandum, cum uerbo Domini fuerit penetratum. Siue in medium oris eius quis intrabit? potest ita sentiri ut os diaboli, infernus intelligatur: ad quem Saluator descendit, ut deuoratos a diabolo homines liberaret. Et ideo quod futurum erat temporis, dixit: In medium oris  eius quis intrabit?

Portas uultus eius quis aperiet? Abditam et multo secreto absconditam fortitudinem hypocriseos diaboli, dicit Dominus se patefacturum: quam in passione et cruce sua aperte manifestauit, quando cum principibus suis et potestatibus traductus a Filio Dei parum fiducialiter triumphat.

Per gyrum dentium eius formido. uoratorem et insatiabilem hunc inimicum dicit, qui uelut rapacissima bestia, dentibus omnia consumat, et idcirco formido et timor in gyro dentium eius, quia ad deuorandum parati sunt.

Corpus illius quasi scuta fusilia, et compactum squamis se prementibus. Una uni coniungitur, et ne spiraculum quidem incedit per eas. Unde alteri adherebit,  et tenentes se nequaquam separabuntur. Tres hi uersus continui, sub diuersorum sermonum repetitione, unum idemque loquuntur. Corpus ergo diaboli, omnes consortes eius, et spiritus immundi intelligendi sunt, quos tanta consensione atque conspiratione Deus dicit illi adiunctos, ut indissociabili connexione sint eidem copulati, quos etiam sub allegorica dictione, squamarum nomine appellauit, que ita densate sint, et stricte sibi inuicem coherentes, ut nullum illis sit spiraculum respirandi ad Deum, eo quod ad illa sui connexione, nequaquam ad sanitatem penitentie relaxentur. Quod autem demones impii ministri diaboli, scutis fusilibus comparantur, hoc nomine eorum significat Dominus, quod nimium pertinax et obstinate rebellans, et fortiter solida ac perennis sit  eorum repugnatio contra Deum. Diabolum uetus editio smaragdi lapidi assimilauit, qui natura asper est, alia attritu leuificans, sed ipse asper esse non desinens, cuncta comminuit, diminutionem autem sui non sentiens.

Sternutatio eius ut splendor ignis, et oculi eius ut palpebre diluculi. Siue ut alii dixerunt: In sternutamento eius illucescit sol, et oculi eius ut species Luciferi. Sternutatio sordes cerebri egerit, et uitia ex interno concepta depurgat. Diabolus ergo, qui totus sordidus et fetidus est, in hoc lumine se uidetur ostendere, cum transfigurans se in angelum lucis malitie sue sordes in perniciem hominum cum delectatione operatur et effundit, et de inuidia, id est,  de malorum omnium capite, uenena sua commouet ac producit. Oculi autem diaboli falsi prophete intelligendi sunt, de qualibus sanctus Isaias ait, cum ad peccatorem populum loqueretur, dicens de Deo: Claudet oculos uestros: qui instigatione ab eo inspirati loquuntur, que uicina uidentur lumini ueritatis. Sicut palpebre sunt diluculi, cum tamen nichil luminis Dei possideant. Nam etiamsi uideantur initium lucis in se ostendere, que eis hypocriseos fermento exoritur, mendaciorum tamen tenebras specie ueritatis obducunt.

De ore eius lampades procedunt sicut tede ignis accense. Quemadmodum os Domini locutum est, ita et omnes impii et sacrilegi, et blasphemi, os diaboli recte dicuntur, ex quo tede ignis accense, siue, ut  alii dixerunt, facule ardentes procedunt, id est, ignis et pene causa suggeritur: et in Apocalypsi, ubi sub equorum similitudine hi ministri diaboli describuntur, ita de eis dicitur: De ore eorum exiit ignis et fumus, et sulphur: non perspicue quidem ita exeunt de ore eorum, sed uerba blasphemi sunt ignis et fumus, et sulphur, sicut ad eum Dominus per prophetam ait: Producam ignem de medio tui qui comedat te.

De naribus eius procedit fumus. Id est, superbia.

Sicut olle succense atque feruentis. Quia uapor aut ipse se aut obtemperantes generet causas ignis eterni. Superbie spiritus in anhelitu narium demonstratur, quibus animi sui tumorem exanhelare se gaudet, sed humiliari ac reprimi a Domino superius ita dicitur: Numquid pones circulum in naribus,  et armilla perforabis maxillam eius?

Halitus eius prunas ardere facit. Hic est fumus eius e paribus et ex anhelitu eius, ut carbonibus suis ignem sibi eternum, et fumandum subministret. Ita enim et similibus eius Dominus ait: Ambulate in lumine ignis uestri, et in flammis quas succendistis uobis.

Et flamma de ore eius egredietur. Siue ut alii dixerunt: Flamma uero de ore eius globatur: ibi idem sensus, quod est, pene blasphemiarum de ore diaboli globate egrediuntur.

In collo eius morabitur fortitudo, et faciem eius precedit egestas. Colli nomine, id est ceruicis, tumorem arrogantie diaboli dicit. Cuique dicitur per prophetam: Neruus ferreus ceruix tua: in qua principalis peccati malum habitat. Hac igitur superbie  fortitudine, et propheta uerbis illius loquitur, dicens, fortitudinem faciam, quem ob hoc Dominus increpat et dicit ei: In sapientia tua fecisti tibi fortitudinem. Et iterum ait ei: In negotiationibus tuis multiplicasti tibi fortitudinem. Itemque: Eleuatum est cor tuum in fortitudine tua. Quod uero ait: Faciem illius precedet egestas, hoc est quod ubi appropinquauerit diabolus, illico omnes sibi uite atque anime uires exhauriatur, ac substantia consumatur.

Membra carnium eius coherentia sibi. Membra diaboli sunt, quos supra in squama et scutis fusilibus nominauit. Carnium autem eius membra idcirco sunt dicti, quoniam carnalibus ac flagitiosis actibus dedita, ei uelut auctori malorum cohereant.

 Mittet contra eum fulmina, et ad locum alium non ferentur. Ordo dicentis Dei hoc loco obscuratus uidetur, ubi cum de diabolo dicat, subito personam commutet dicens: Mittet contra eum fulmina, et ad locum alium non ferentur. Credendum est, quod hec fulmina a Deo mittantur contra diabolum, secundum illum sensum, ubi dicitur: Pluit Dominus a Domino. Quod ita hic dictum arbitramur: fecit Deus, quod locutus est Deus. Fulminatur autem a Deo draco diabolus, quando igneis Dei eloquiis de sanctis nubibus increpatur, que utique fulmina, in locum missa atque directa, non frustra iacientur, et ad locum non ferentur, nec se ab eis diabolus gloriabitur impunitum.

Cor eius indurabitur tamquam lapis, et stringetur  quasi malleatoris incus. Siue, ut alii dixerunt, et stat sicut incus infatigabilis. Cor diaboli durum et inflexibile est, hebetudine quoque lapidis et rigore. Constringitur autem, siue stat sicut incus, que non producitur. Incus namque ceditur, sed non producitur, superiecta edomat, immobilis autem ipsa consistit: talis diabolus est. Fidelium enim increpationibus tunditur, prophetarum dictis ceditur, martyrum uictoria eliditur, sed manens rigidus, durus, indomitus, eternis addictus est penis.

Cum sublatus fuerit, timebunt angeli, et territi purgabuntur. Hoc de primi seculi temporibus dictum accipi potest. Quantum sit malum superbie, iam tunc angeli sancti scire potuerunt, quando presumptor tyrannidis celi arce deiectus est: quando etiam  pro eo merito quo in ueritate, in qua ille non steterat, steterunt: et in hoc beati facti esse credendi sunt, ut certissimi fierent nullius umquam peccati lapsum sibi esse metuendum. Igitur quod dictum est quia sublato diabolo, timebunt angeli, et territi purgabuntur, non sic intelligendum est, quod ad cauendum peccatum superbie, emendatiores futuri sint, territi tante damnationis exemplo, cum utique perspicuum sit minime eos beatos fore, si studendum eis sit cura impensiore ne peccent. Peccatum enim cauere, uel peccato resistere, ad penales huius mundi miserias pertinet, non ad futuri seculi gloriam. Hos autem arbitror intelligendum homines, qui ad consortium peruenerint angelorum, utpote quasi noui angeli, damnato diabolo, territi purgabuntur:  uidentes qualem quantumque hostem, et huiuscemodi penas horrende damnationis euaserunt. Purgabuntur autem, id est, puriores Deo reddentur, tanta diuini beneficii circa se consolatione perspecta. Id etiam quod dictum est, territi, uel quod scriptum est, timebunt, non abhorret a sensu, ut rationabilis uidelicet creatura omne beneficium atque omne iudicium Creatoris sui, non cum penali, sed cum honorifico terrore miretur. Et reuera que maior purificatio, siue purgatio, poterit esse ante Deum, sicut angelici hominis, quam ut semper cum exsultatione  et cum tremore  omne bonum certissime  securitatis sue glorieque perpetue ad laudem sui referat conditoris.

Cum apprehenderit eum gladius, subsistere non poterit, neque hasta, neque thorax. Alii uero manifestius transtulerunt dicentes: Si occurrerint ei lancee, nichil facient ei: id est, nullis metallis terrorum ac increpationibus poterit emendari. In hasta autem et thorace possunt intelligi, qui iustitie lorica induti, dextera operibus sanctis armati conantur resistere. Ipsum uero punire siue expugnare non ualebunt, quia tam fortis et malus est, ut aduersantia contemnat, et conuerti minime uelit. Proinde quidquid est fortitudinis animorum in sanctis, ferri uocabulo appellatur. Quidquid etiam uirtutum est, eris splendore, uel perennitate censetur.

 Reputabit enim quasi paleas ferrum, et quasi lignum putridum, es. Tanta enim se uirtute superbie induit, ut hec omnia arma aduersum se suscepta pro nichil pendat, et ipse potius operetur opera, palearum aceruis similia et lignis infructuosis, et uetustis carieque fatiscentibus, que igne inexstinguibili sunt urenda.

Non fugabit eum uir sagittarius. Cuilibet sanctorum quamuis pharetram cordis sui, increpationum sermonibus tamquam telis compungentibus plenam habeat, ab eis tamen hic durus, et nimium ferreus penetrari non poterit. Et ideo non sentiens uulnera compunctionum, ab hoc tali sagittario non fugatur. Alii uero ita dixerunt: Non uulnerat eum sagitta erea. uerbum Dei incorruptibile, et permanens sagitte  enee comparatur, quo numquam potuit diabolus ad penitentiam uulnerari: secundum duritiam cordis sui thesaurizat sibi iram in die ire, et reuelationis iusti iudicii Dei.

In stipulam uersi sunt ei lapides funde. Funda potest intelligi quicumque sanctorum, qui manu Domini continentur. Per hos ergo sanctos suos, duros sermones, fortes et asperos uelut lapides, hunc impium ualide iaculatur, ut eisdem percussus det honorem Deo; sed ille cum singularis malitie sit, eosdem sermones sibi conuertit in stipulam, ut dum eos pro nichil ducit, fiant ei uelut stipula que et fumandos globos tartarei ignis accendat. Quod alii eodem sensu dixerunt: Aestima lapides funda iactatos ut fenum.

 Quasi stipulam estimabit malleum. uerbum nichilominus diuinum, grauo scilicet, et forte contundens eum, et atterens uastam duritiam impietatis eius, ut a sanctorum insectatione tenuetur, pro stipula estimabit: malitia namque obrutus non sentiet pondus tundentis desuper, quoniam cor eius factum est sicut lapis, et sicut incus indomabilis: que numquam, licet supra modum tusa, producitur.

Et deridebit uibrantem hastam. Siue, ut alii dixerunt, trementem sermonem. ualidum cuiuslibet sancti ad se uigore animi ac uirtute emissum, non solum non uerebitur, uerum etiam deridebit, uel eumdem sermonem, uel etiam iaculantem. Hoc totum de diabolo Deus diuersis modis ac similitudinibus ideo dicit,  ut demonstret hominibus, quantum mali sit, et quam potens, et quam sit omnino irreuocabilis.

Sub ipso erunt radii solis, et sternet sibi aurum quasi lutum. Sol iustitie Christus Deus est, in cuius pennis est sanitas. Hi igitur radii, id est, sancti qui sunt filii lucis eius, ab hoc principe tenebrarum, in preuaricatione Adam, peccato illius detinentur obnoxii, dum iam redemptos per Christum capitalibus criminibus, suos facit sibique uelut captiuos et seruos subdit, et subiugat. Possunt et illi angeli, quos secum diabolus traxit: de quibus in Apocalypsi dicitur: Et traxit secum tertiam partem stellarum in terram: hi radii solis intelligi, qui recedentes a Deo, uero lumine, facte sunt tenebre, et principes tenebrarum. Hi ergo sub ipso sunt, quibus diabolus est rex et dominus.  Aurum uero secundum hunc sensum quem diximus, ipsi sunt radii solis, quia sub nomine auri, pretiosi quique et mali intelliguntur: hos sibi sternit quasi lutum, cum eos sibi subditos peccatis, sordidos et uiles efficit. Dicuntur autem dracones in eis locis secretis, et terrarum abditis sinibus, uel maxime commorari, ubi metallum auri sit. Et ob hoc sub spirituali intelligentia, puto hanc metaphoram conseruatam, eo quod hic draco rufus, de auro bonorum quos deiecerat, sibi cubile sternat, quod est omnes spirituales mundi huius diuitias, id est, bonorum hominum sanctitatem, iustitiam ceterasque uirtutes, uelut aurum sub se habebit, cum eos obdormientes in fide in lutum immensum redegerit peccatorum.

 Feruescere faciet quasi olla profundum maris, et ponet quasi cum unguenta bulliunt. Mare hoc seculum, secundum allegoricos intellectus, esse didicimus, quod est obscuritate sua, et nimia stultitie cecitate tenebrosum, quod ita diabolus carnali accendit concupiscentia, ut ferueat ad amanda terrena. Si autem in bonam partem unguenta intellexerimus, ut gratias sanctorum feruentes hoc loco interpretemur, a contrario diabolus maris istius habitator id agit, ut quomodo spiritualium gratiarum amore in Spiritu sancto feruescunt, ita ad amorem mundi istius homines presentis uite desiderio, quasi quibusdam succensionibus flammeis ardescant. Alii dixerunt, feruescere facit abyssum, ut uas eneum estimat sicut delictum, et tartarum abyssi sicut captiuum. Hoc in loco arbitror  quod ita de diabolo Deus dixerit: quia de hoc mundo quasi abyssi nomine dictus est ita diabolus: apud se definiens arbitratus sit, quod in recordationem omnino non ueniat, quod de memoria diuina deletus sit. Cuius impiissimum sensum in nono propheta recolit dicens: Dixit enim in corde suo, Non requiret. Itemque: Dixit enim in corde suo, Oblitus est Deus, auertit faciem suam, ne uideat in finem. Tartarum quoque abyssi, id est, infernum, in quo mundi istius peccatores tenebuntur inclusi: ille uelut captiuum sub durissima uidelicet dominatione detrusum uinculis infernalibus detinebat. Exsultans igitur, et letabundus diabolus estimabat, quod creaturam Dei sui omnem utique mundum, uelut rex et Dominus esset perpetuo  possessurus, nesciens a Domino Deo regi in eternum, et in seculum seculi: perditis impiis gentibus de terra eius, iudicatos pupillos et humiles defensos ut non apponat ultra homo, id est, ipse diabolus, ut se magnificet super terram.

Post eum lucebit semita. Iam tunc resipiscens queret reuerti ad Deum, quando ei tempus penitentie non erit. Et hanc puto conuersionis eius semitam dixerit, que obdurato corde et ceco sera penitentia illucescat: quando post acceptam ei minime proderit.

Aestimabit abyssum quasi senescentem. Siue, ut alii dixerunt, quasi deambulacrum. Abyssum diximus superius istum mundum, quem senescentem et inueteratum, in peccatis utique permanentem diabolus  arbitratur, nesciens aduentu Domini a peccatis ueteribus liberandum.

Non est super terram potestas que comparetur ei. Nulla creatura est tante potentie, siue peccatrix creatura tante malitie, et ideo in utraque re nullus ei poterit comparari.

Qui factus est, ut nullum timeret. Propria uoluntate liberi arbitrii sui, in superbiam elatus factus est, id est, ita sui malitia deprauatus est, ut nullum timeret, nec ipsum Dominum Deum creatorem suum. Timet quidem ut malus seruus, et preuaricator; sed non habet in se dilectionis Dei timorem.

Omne sublime uidet. In sublime, inquit, atque in excelsum erigitur, id est, usque ad ipsius inestimabilis superbie sue apicem eleuatur, ut blasphemus  ponat in celo os suum, dicens: Ponam in celo thronum meum, et ero similis Altissimo.

Ipse est rex super uniuersos filios superbie. Id est, caput et princeps omnium superborum, quem imitantes angeli, homines impii, et preuaricatores, facti sunt filii superbie eius.



CAPUT XLII.

Respondens autem Iob Domino, dixit: Scio quia omnia potes. Id est, qui diabolum humilias, quomodo uis, et quando uis.

Et nulla te latet cogitatio. Scrutatorem cordis et renium latere quis poterit? Unde apparet sanctum Iob ex his sermonibus, quos Deo penitens confitetur, accusare cogitationes suas, quibus se meminit de  iustitie sue meritis sibi plurimum tribuisse, et Deo quasi rustico, notam iniquitatis obiicere tentasse.

Quis est iste qui celat consilium absque scientia? Id est, nemo potest abscondere consilium a conscientia tua. Iam in consequentibus manifestissime errorem suum demonstrat, et insipientiam confitetur, per quam ignorans ad Deum loquendi modum excesserit, ita dicens:

Ideo insipienter locutus sum et que ultra modum excedunt scientiam meam. Audi, et ego loquar: interrogabo te, et responde mihi. Iam nunc deposita insipientia, atque abiecta stultitie presumptione, per notitiam increpationis diuine ad emendationem correctus, et presentis castigationis purgatus examine,  Deum nichilominus audet interrogare dicendo: Audi. Clementiam diuine indignationis ostendit: et hoc loqui uidetur, quod illam plagam longe alio modo circa eum Deus operatus fuerit, quam ipse antea iudicaret, et hinc est, quod se a Deo doceri cupit: sibique hoc ipsum deposcit ostendi. Accepto ergo Iob, sicut ex sermonibus eius credendum est, diuine uisitationis oraculo, ait ad Deum:

Auditu auris audiui te, nunc autem oculus meus uidet te. Post tentationis probationem, proximior factus diuine cognitioni, dicit se iam Deum uidere, quem ante, dum examinaretur, audisse se dixit. Audire autem Deum, uel uidere, qui est inuisibilis, et incomprehensibilis, non istorum est oculorum, uel istarum aurium, sed potius mentis et cordis. Propter  quod beati sunt mundo corde homines, quo Deus uidetur.

Idcirco ipse me reprehendo, et ago penitentiam in fauilla et cinere. Postquam autem locutus est Dominus uerba hec ad Iob, dixit ad Eliphaz Themanitem: Iratus est furor meus in te, et in duos amicos tuos: quoniam non estis locuti coram me rectum, sicut seruus meus Iob. Sumite ergo uobis septem tauros et arietes, et ite ad seruum meum Iob, et offerte holocaustum pro uobis. Iob autem seruus meus orabit pro uobis. Faciem eius suscipiam: ut non uobis imputetur stultitia. Neque enim locuti estis coram me rectum: sicut seruus meus Iob. Abierunt ergo Eliphaz Themanites, et Baldad Suites, et Sophar Naamathites, et fecerunt sicut locutus fuerat Dominus ad eos. Quem locum alii dixerunt; Ideo  despexi memetipsum, et distabui, et estimaui me terram et cinerem. Quod autem in iniuriam sancti Iob, amici eius non recte locuti fuerint, hic aperte. Domino eis imputante, monstratur: unde ipse ait ad eos, quod peccatum illud exprobrationis eis remitti non possit, nisi beatus Iob pro illis orauerit, et holocaustum propitiationis obtulerit. Ubi aduertimus quod sacerdotis officio beatus Iob functus fuerit. Intelligatur hoc loco quod nulli expediat cum exsultatione, et conuicio coarguere in Dei castigatione, ac tribulationum laboribus constitutum. Ait namque, quod Iob ante pro eis sacrificium offerentem, faciem eius ad exaudiendum libenter susceperit. Et addit Dominus duplicia. In sequentibus queritur sensus eius, qui quemadmodum fuerit duplicatus, libri huius  Scriptor diligenter enarrat. Fratres uero et sorores, qui ad beatum Iob post plagam castigationis eius conuenerant, omnes cogitationes, et familie generis eius intelligende sunt. Uniuersi etiam noti et amici eius, qui regalem potentiam eius singularemque sapientiam prius nouerant, uenientes ad eum comederunt cum eo in conuiuio honoris eius: in quo significatus est ab eo omnium sordium squalor abstersus. In motu uero capitis, indicatam conuenientium ad eum letitiam nouerimus: quique muneris gratia, uelut inopi, et penitus nichil habenti dederunt oues singulas, et inaures aureas singulas. In hac consolatione, etsi parua et priorum bonorum duplicatione, animaduerti potest, quod grandis multitudo  ad illum conuenerit: qui cum a singulis parum acceperit, subito tantarum diuitiarum factus sit dominus. Potuit hoc scriptor libri huius, et per anticipationem dixisse, ut post tentationem illam per centum quadraginta annos uite sue, benedicente Domino, cumulatas in duplum diuitias possideret: filiorum uero eius duplicatum numerum non legimus. Unde arbitror quod cum ea que omnino perierant, illa ei in duplum fuerint restituta, etiam filii ei uiginti pro decem redditi sint. Hi enim ipsi decem primi quos ruina domus labentis oppresserat, apud Deum non putantur exstincti. Propter edificationem itaque fidei nostre, tantos ei filios a Deo redditos, quantos amiserat, sentiendum est, ut omni bonorum suorum substantia in duplum sibi a Domino reddita,  etiam filios in duplum habere se crederet: qui, utpote fidelissimus Dei seruus, minime dubitare deberet eos, quos ad Deum premiserat, non perisse. Sic ubi per totum hunc librum sanctum Iob, figuram habuisse Saluatoris perspeximus, donante gratia eius, ut nobis largiri dignatus est, exposuimus, et in quibusdam locis, amicos eius significari hereticos intelleximus, sicut etiam et illum Heliu gentilitatis habuisse imaginem, disseruimus. Sed quia per Christum impiorum atque errantium reconciliatio est: Non est enim aliud nomen sub celo, in quo oportet saluos fieri: ideo exstincta nunc gentilitate atque abolita, heretici ad Christum a Deo Patre mittuntur, ut per quem prius saluati fuerant, rursum lapsi per eumdem mediatorem Deo reconcilientur. In holocausto  uero septem taurorum et arietum, orationum atque eleemosynarum satisfactio, superbie et ire emundatio plenaria, atque perfecta per laborem atque innocentiam penitentia demonstratur. Quod autem ait:

Et suscepit Dominus faciem Iob, Dominus quoque conuersus est ad penitentiam Iob, cum oraret ille pro amicis suis; illud est quod ait Apostolus: Christus iehsu qui est in dextera Dei: qui etiam interpellat pro nobis, secundum Ioannem apostolum, aduocatus noster est, et propitiatio apud Patrem. Sic itaque facies Saluatoris a Patre suscipitur, dum et ipse exaudit, et exauditur.

Et addidit Dominus omnia quecumque fuerant Iob, duplicia. Illa igitur addita sunt Christo Domino et  Deo nostro, cum populo Isrel per fidem addita est gentium multitudo, et addetur in regno.

uenerunt autem ad eum omnes fratres sui, et uniuerse sorores sue, et cuncti qui nouerant eum prius, et comederunt cum eo panem in domo eius. Et mouerunt super eum caput. Quod ait, uenerunt, hoc est per fidem ei incorporati sunt, ut intra Ecclesiam in uno spiritu congregati essent membra eius omnes credentes in eum. Fratres autem et sorores dicuntur, omnis illa cognatio Iudeorum populi: de quorum familia natus est Christus. Siue fratres et sorores generaliter omnium nationum multitudines intelligere possumus: eo quod de massa humani generis carnem assumpsit, per quam sibi ceteros fratres dignatus  est facere: de quibus ait ad Patrem: Narrabo nomen tuum fratribus meis, et in medio Ecclesie laudabo te. Et in Euangelio ait: Qui enim fecerit uoluntatem Dei, hic mihi et frater, et soror, et mater est. Et cuncti qui eum prius nouerunt, uenerant ad eum: ita et de eis sentiendum est, quia nouerunt eum prius omnes sancti et prophete, qui eum utique uidebant in spiritu: quem etiam in carne uenturum annuntiabant, sicut ipse Dominus dicit: Multi prophete et iusti cupierunt uidere que uos uidistis, et non uiderunt: et audire que uos audistis, et non audierunt. Quem uidebant autem in spiritu, presentiam aduentus eius in carne uidere desiderabant, sicut et sanctus Abraham, de quo ait Dominus: Abraham concupiuit uidere diem meum: et uidit, et gauisus est. Itaque  predicti sancti uenerunt, quoniam habentes eumdem spiritum fidei, prophetauerunt uelut iusti ex fide uiuentes, et sacramentum incarnationis Christi futurum preuidentes in spiritu, in ipsam fidem Christi per eamdem penitentiam uenerunt, id est, ex fide in fidem, ut essent sub Christo capite unum, et ipsi in corpore Ecclesie constituti: ubi, iam resurrectione glorificato Christo, et ex passionis contumelia in honorem pristinum restituto, nunc in domo eius, Ecclesia, panem sacramentorum eius comedunt omnes per fidem uenientes ad eum. Cum ipso autem panem ideo comedere dicuntur, quia ipse dixit: Ecce ego uobiscum sum omnibus diebus usque ad consummationem seculi. Siue quia ipse eorumdem mysteriorum est consecrator, in quibus et ipsum benedicentem et  consecrantem accipimus: quia ipse dixit: Ego sum panis uiuus qui de celo descendit. Et uerbum Scripturarum panis est Christi, quo in domo Saluatoris Ecclesia, pascuntur, et exhortatione eorum reficiuntur quondam fide inopes, qui in hoc seculo cum essent alieni a Deo, famem sermonis diuini patiebantur, et cuncti qui eum prius nouerant, uenerunt ad eum, id est, qui eum nouerant in terra, uenire ad eum meruerunt in celum. Et mouerunt, inquit Scriptura, super eo caput: exsultantes uidelicet, quod spiritualibus et sacris Christi conuiuiis effecti essent participes: sicut Dominus ait in psalmo: uota mea reddam coram uultu timentium eum: edent pauperes, et saturabuntur, et laudabunt Dominum, qui requirunt eum.

 Et consolati sunt eum super omni malo quod intulerat Dominus super eum. Saluatorem nostrum non mediocriter consolatur, qui passionem eius, quam pro redemptione mundi suscepit, cum gaudio credit, et fideliter oculis fidei contuetur; ipse enim tali consolatione repletus est, qui cum uidisset turbam credentium, exsultauit in spiritu, sicut sancto euangelista scribente didicimus. Intulisse autem Filio suo Deum Patrem malum passionis et mortis, ita dicimus secundum Apostolum: Qui proprio Filio suo non pepercit, sed pro nobis omnibus tradidit eum. Super quod magnam sumimus consolationem, quod dabit nobis bona sua, qui mala nostra suscepit.

Et dederunt ei unusquisque ouem unam, et innurem  auream unam. Unusquisque per fidem ad Christum uenientium, offert ei innocentiam suam, mentisque obedientiam. Quia et Apostolus ex peccatoribus sanctos effectos, ita uiuere docet, dicens: Obsecro uos, fratres, ut exhibeatis corpora uestra hostiam uiuam, sanctam, Deo placentem. Sic itaque uenientes ad Christum, efficiuntur oues dominice, oues sancte, oues ille rationabiles, ascendentes de lauacro, geminos fetus habentes, cum per obedientiam mandatorum Dei, renate in Christo, innocentes et simplices operarii fuerint et fideles.

Dominus autem benedixit nouissimis Iob magis quam principio eius. Et facta sunt ei quatuordecim millia ouium, et sex millia camelorum, et mille iuga boum, et mille asine. Principia Christi Dei, et Domini nostri,  Legis Moysi exordia esse significantur. Nouissima uero eius Euangelium esse monstratur. Unde Ecclesiastes ait: Meliora sunt nouissima sermonis, quam initium eius. Proinde meliora sunt mysteria Euangelii reuelata in Christo, Legis significationibus et figuris: meliora sacrificia cordium contritorum, quam holocaustomata pecudum. Melior manifestatio ueritatis in Euangelio, quam allegoriarum umbra in ueteri Testamento. Sic itaque benedixit Dominus nouissimis Iob magis quam principio eius, ut in utroque populo, Iudeorum et gentium, gratia abundaret: quos populos secundum morum qualitates, quasi sub diuersorum animalium nominibus hec Scriptura uoluit appellare. Quam uero significationem eadem animalium in se uocabula  contineant, in principio operis istius dixisse me memini. Duplicatum uero horum animalium numerum, propter utrumque populum puto, siue propter abundantiorem gratiam Euangelii, ut iam diximus, de qua Apostolus ait: Sufficientia nostra ex Deo est: qui et idoneos nos fecit, et ministros noui Testamenti, non littera, sed spiritu: littera enim occidit: spiritus autem uiuificat.

Et fuerunt ei septem filii et tres filie. Quod septem filios et tres filias refertur habuisse, gratiarum septenarius numerus indicatur, Legis, et Prophetie, et Gratie, ut in principio huius dixi. Quas pater earum moriens fecit coheredes fratrum suorum, id est, animas quas per spiritum gratiarum in testamento diuinarum Scripturarum incorporat, eas utique promissionum suarum  facit esse participes. Earum quoque filiarum significanter nomina posita magnum in se continent sacramentum.

Et uocauit nomen unius Diem, et nomen secunde Casia, et nomen tertie Cornu stibii. Non sunt autem inuente mulieres speciose, sicut filie Iob in uniuersa terra. Deditque eis pater suus hereditatem inter fratres earum. uixit autem Iob post flagella hec centum quadraginta annis, et uidit filios suos, et filios filiorum suorum, usque ad quartam generationem: et mortuus est senex, et plenus dierum. Dies ergo lex Dei est, que ad cognitionem ueritatis, humane ignorantie noctem illuminat. Casia sancte unctionis est donum. Cornu stibii, competentissime Euangelicis copiis  Ecclesieque diuitiis coaptatur, que spiritualium rerum thesaurus est. Cornu uero ad insigne regium, et dignitatem Ecclesie pertinet: sicut ait propheta: Exaltauit cornu Christi sui. Figuram ergo sanctus Iob manifeste habuit Saluatoris; et in hoc quod ex ditissimo egens et pauper factus est, ut nos locupletaremur: circa corpus eius omnem potestatem suam diabolus exercuit: sed nichil profecit, sicut ipse Dominus ait: ueniet enim princeps mundi et in me nichil inueniet. Quemadmodum etiam beatus Iob post damnum filiorum infidelium ditatus in filiis est: ita et Saluator post amissionem filiorum infidelium ditatus est in gentibus. Per multa ergo sanctus Iob Domini nostri passionem quoque et patientiam figurauit, numero filiorum, et filiarum nominibus, septiformem  gratiam Spiritus sancti Legis, et Prophetarum atque Euangeli in Saluatorem nostrum plenitudinem portendebat  futuram. In quo requieuit spiritus sapientie et intellectus: spiritus consilii et uirtutis: spiritus scientie et pietatis: repleuit eum spiritus timoris Dei, quod intelligendum est, plenus dierum.

Tandem releuatus longe explanationis onere, uelut deposito graui fasce respirans, ad te, beatissime pater uecteri, clausulam sermonis mei dirigo, petens, ut si quid in hoc opere dignum probabili ueritate perspexeris, etiam circa meam exiguitatem largissima Domini nostri dona mireris: obsecro, ne aut amico fauore permulceas, aut beneuola excusatione defendas. Quia nolo eminentiam iudicii tui a sue dignitatis sublimitate deiicias: sed potius sic Opusculum meum laudabile facias, dum incondita eius corrigendo retractas, et perfecta emendatione  castigas.



[BREuIARIUM IN PSALMOS.]





[ADMONITIO IN SUBSEQUENS BREuIARIUM IN PSALMOS, ET COMMENTARIA IN PSALMOS I, III ET Iu.]





[ADMONITIO.]

 Recognitis demum omnibus in uniuersam Scripturam genuinis magni Hieronymi commentariis, hunc de industria reliquum fecimus locum Breuiario in Psalmos: quippe qui liber, tametsi perperam S. Patri ascribatur, est tamen e supposititiorum numero fetuum ceteris prestantior omnibus, neque in ultimum amandari tomum, pro sui dignitate patitur, aut in uulgatis hactenus editionibus in eum reiectus est locum. Quod quidem non editorum modo ante nos omnium consilium fuit, sed et summi pontificis, eiusdemque sanctissimi Pii u fecit auctoritas, uictorio teste, ut statim post genuina Hieronymi scripta, et antequam ad aliena uentum esset, istud super Psalmos uolumen ueluti dubium locaretur. Nos etiam tametsi ea rationum momenta, que illud ab Hieronymo abiudicant, pluris multo facimus: sic tamen illi aliquam subinde inesse Hieronymiani laboris partem huc illucque dispersam, que sua se propemodum luce prodat, sentimus. uulgo autem hec obtinet, propiorque ad fidem sententia est, huiusce auctorem Breuiarii uetustiorum se Patrum compilatorem esse, qui ut multa ab Origene, Hilario, Eusebio, multumque his recentiore Lugdunensi Eucherio, quem laudat in psalmum decimum sextum, delibarit, ex Hieronymi tamen commentariis, uel qui perierunt, in Psalmos a decimo usque ad decimum sextum, uel qui in alias sunt partes Scripture, ubi peregrinis in locis multa subinde exponuntur Psalmorum commata, maximam partem descripserit, suoque Operi, atque ingenio coaptarit. Quod ut minime diffitearis, potiora saltem proponenda sunt argumenta, que pridem Erasmus, tum Syxtus Senensis, lib. Iu Bibliothece Sancte, uictorius item, et Martianeus Dupinius, ac Tillemontius, ut alios pretermittam, excuderunt, queque ad hec fere capita reducuntur.

Primo, dictionis genus, et stylus, qui internoscendis auctoribus quasi Lydius est lapis, doctrine item gustus et saliua, tantum ab Hieronymiano distat, ut abunde satis sit Breuiarium istud lustrasse oculis, aut tantisper illud cum ueri Hieronymi commentariis contendisse, ut statim intelligas multum illud infra S. Patris ingenium esse. Et plane sit quidem in Hieronymiana lectione hospes, qui non illud statim animaduertat, contra S. Doctoris perpetuo retentam consuetudinem hic sensum historie, ipsiusque littere expositionem posthaberi, totumque esse auctorem in allegoriis tropologisque de Christo et Ecclesia: Hebraicam uero eruditionem et Grecam leuiter adeo tractare, ut sicubi eam interponit, mutuo potius ac uerbotenus ab aliis accepisse, quam a semetipso, uel a fonte repetere uideatur. Quin etiam obseruatum Martianeo, siquando ad Hebreum textum auctor hic prouocat, nichil eum aliud eo nomine quam aut Grecam Aquile uersionem, aut Latinam Hieronymi ex Hebreo denotare. Hinc ait psalm. u in Hebreo esse , pro [Figure: [Hebrew Text] 1Kb] et Psalm. CXIX , siue , pro [Figure: [Hebrew Text] 1Kb] , que utraque interpretatio est Aquile: quemadmodum et cum ait, sela haberi pro semper, quod ex Hieronymi uersione, non ex archetypo accepit. Denique ita modis omnibus ab Hieronymi gustu auctor hic dissidet, ut et interdum a semetipso diuersus, non unum, sed plures eius consarcinatores fuisse operis indicio sit. Nempe aliquot psalmos bonis aliorum Patrum sententiis non inerudite sublectis, ad commentatoris modum exponit: alios ad concionatoris instar, homiletico dicendi genere ad populum, siue in fratrum conuentu tractat; et quod maxime a S. Doctoris ingenio, uiteque instituto abhorret, excurrit sepe in allocutionum formulas, siue auditores suos interpellans, siue enarrationem  suam prece aliqua ad Deum fusa concludens. Longiorem paulo psalmum centesimum octauum decimum tribus edisserit homiliis: centesimum uero undecimum, quod latius exponendo persequi non possit, horam causatur. His similia, que nichil minus quam Hieronymi in explicandis Scripturis morem redoleant, toto propemodum libro, ne singula nunc otiose replicemus, inuenias.

Secundo, nedum aliena multa, sed et contraria penitus Hieronymianis placita auctor propugnat. Id genus est illud cumprimis, quod cynomyiam psalmi CIu interpretatur, caninam muscam: Hieronymus e contrario, epistola 104, ad Sunniam et Fretelam legi uult, redditque, omne muscarum genus, siue ad Aquile sensum, qui , interpretatus est, omnimodam muscam. Psalmo insequenti Cu Chami terram, quam Hieronymus Aegyptum esse perquam erudite asseruerat in Quest. Hebraic. in Genesim, hic pro ipsa accipit Palestina, cui scilicet terre, gentibus deletis, Hebrei successerint: et quod in iisdem Quest. ad Gen. Iu tradit S. Doctor Naid, siue Nod, minime iuxta Grecorum Latinorumque opinionem putandam esse terram quam Cain incoluerit, hic pro ipso habet proprii nominis loco. uerus Hieronymus, epistola 140, ad Cyprianum psalmum octogesimum nonum Moysi utpote auctori tribuit, quin et subsequentes, undecim qui non habent titulos, eiusdem esse Mosis contendit lib. I contra Rufinum, eamque sententiam, quam ipse ab Origene, hic ab Huillo acceperat, rursum cum aliis in locis, tum precipue proemio in Malachiam probat. Ex aduerso Breuiarii auctor in tot expositione titulorum prolixa, eos quoque mauult Dauidi tribuere, satisque manifesto indicat tota illa incerti sensus laciniosa disputatione, eam se penitus ignorasse doctrinam. Alia his gemina tute ipse, lector, inuenias, si modo laudatas ad Sunniam ac Fretelam, tum ad Cyprianum epistolas, duasque alias, alteram ad Marcellam 34, alteram ad Principiam 65 quibus psalmos aliquot S. Pater exposuit, cum hoc conferas Tractatore. Quedam et nos interdum in notis animaduertimus, ne te hic ubi cum numero pugnandum esset, longius traheremus. Ut uero que pseudonymus auctor peccat, non dissimulamus: ita egre ferimus, iniquis eum accusationibus aliquando premi. Martianeus, exempli gratia, eum notat imperitie ea de causa, quod de Iscariotis nomine dixerit, dubium, an patrem significet, an uillam eius: quasi uoces ipsas, patrem eius, aut, uillam eius, etymon putarit esse. At non hic sensus et mens eius fuit; sed cum uulgo receptam sententiam probaret duabus uocibus [Figure: [Hebrew Text] 1Kb] et [Figure: [Hebrew Text] 1Kb] nomen componi, ut sonet hominem ex carioth: incertum hoc dixit, num altera patris esset, an uille, siue eius, in qua natus est, terre appellatio. Nec altera equior est accusatio ad psalmi CXu locum illum, Omnis homo mendax, ubi in Hebraico haberi notat auctor, Omnis homo, mendacium, quod dicitur chazab. Martianeus pro chazab in iis quibus usus est mss. inuenit zecam: idque ab ipso scriptum tractatore contendit, ut tante eum imperitie arguat, quod postremam litteram uocis [Figure: [Hebrew Text] 1Kb] , chazab, confuderit cum prima subsequentis in Hebraico exemplari [Figure: [Hebrew Text] 2Kb] , ma, et falsus preterea fuerit in [Figure: [Hebrew Text] 2Kb] caph, pro [Figure: [Hebrew Text] 1Kb] beth accipienda: conflarit denique nullius significationis uocabulum. Enimuero propius ad fidem est, falli mss. eos libros, culpamque omnem non in tractatorem conferendam, qui primitus recte scripserit, sed in amanuenses, qui ignotam sibi lectionem postmodum fede deprauarint. Atque idipsum puto, constabit ex eadem illa Martianei argumentatione: nam si Hebreas litteras in tantum auctor hic nouerat, ut archetypum adire posset, ex eoque accipiens, utcumque falli: iam tot una in uocula errores errare omnino non potuit. Demus, illum caph properanti oculo accepisse pro beth: sed et primam [Figure: [Hebrew Text] 1Kb] caph, uocis eius litteram formatricem pretermisit: denique et tertiam mem [Figure: [Hebrew Text] 1Kb] temere suffecit ex dictione alia. Hominem uero, quem ut huiusce lapsus accuses, pro certo ponas Hebrei codicis uersandi, perlegendique fuisse non nescium, tribus in litteris totidem hallucinationibus aberrasse, par minime est credere. Igitur quando uulgati antea libri optime habent chazab, hec est omnino retinenda lectio, sicque ipse putandus auctor scripsisse, non ex scribarum oscitantia in eam trahendus calumniam. Sciunt enim qui se mss. codicum studio dedidere, quam sepe, quibusque uerborum monstris exoticas uoces Latini amanuenses deforment, ut si eorum standum sit fidei, ne ipse quidem Hieronymus Hebraice aut Grece sciuisse uideri possit.

Tertio, ad euincendam scriptionis fraudem ex ipsiusmet auctoris, uerique Hieronymi de se testimoniis argumenta deriuantur: quamquam, ut aperte quod sentio dicam, que uulgo proferuntur, infirmiora mihi sint uisa. uictorium illud pre ceteris mouit, quod sub initium centesimi trigesimi secundi psalmi tradit de se auctor, fratrem sibi esse secularem, contra quam proditum de Hieronymo, cuius unicum fratrem Paulinianum satis adhuc iuuenem, presbyterum S. Epiphanius iussit. Amouere autem difficultatem sic nititur, ut dicat uel nondum fuisse presbyterum Paulinianum, cum hec Hieronymus scriberet, uel alium in seculo habuisse fratrem, quem ignoramus. Nihil uero ei debuit negotii facessere locus ille plane allegoricus, ubi ipsum seculum, cui ualedixerat, auctor uocat secularem fratrem. Ex ipsis hoc uerbis liquet: Unum, inquit, fratrem dimisimus: et ecce quantos inuenimus! Frater meus secularis  non tantum me amat, sed substantiam meam. Martianeus alia se prolaturum receperat testimonia, quibus tractatorem hunc degisse in Aegypto, ibique in monachorum conuentu Psalmos lectos, uel decantatos exposuisse, eiusmet uerbis euinceret. uerum ubi ad eum uentum est locum, satis habui lectorem amandare ad psalmum CXLIII, in cuius sunt quidem enarratione nonnulla, que recentiorem Hieronymi etate hominem, que uero Aegypti incolam aut Palestine denotent nulla. Hinc illa nobis coniectura fere fit ceteris uerosimilior, que capitur ex psalmo CXXXu, ubi se auctor monachum egisse in Britannia, tantum non manifesto  prodit. Quippe hanc statim nominat, ut exemplum e regione aliqua sumat, probatum stellas pari ubique fulgore radiorum apparere: idque est indicio, ab ea, uti par erat, quam incolebat ipse suique auditores terra, ad reliquas illum mundi plagas argumentari. Stella, inquit, que uidetur in Britannia, ubique et ipsa apparet. Ne tamen, qui statim occurrerit menti, Bedam hunc putes esse; sed alium potius per ea tempora, septimo uidelicet atque octauo seculo, Scotorum abbatem, qui sane ingenti tunc numero eruditionis laude floruerunt. Per ea, inquam, tempora, nam et commentarii eius ingenium, et mentio Lugdunensis Eucherii, qui medio seculo quinto claruit, sequiorem istam etatem clamant. Possim et laudare ex iis quempiam de nomine, et cum primis S. Columbanum abbatem Luxouiensem, in Hibernia Scotorum insula natum, cuius in uniuersum Psalterium commentarios, cum adhuc iunior esset, atque adeo priusquam e Britannia proficisceretur, elucubratos, Sigebertus, Anonymus Melicensis, Trithemius, atque alii celebrant. uerum de illo erit dicendi locus paulo post, ubi et inediti commentarii, quem ex eius Bobiensi monasterio accepimus, speciem exhibemus. Nunc que ipsiusmet Hieronymi de se testimonia, istud ab eo opus abiudicant, preferenda sunt. Atque illud luculentissimum quod habet in caput Isaie LXIII, quem librum circa an. 410, sub uite sue propemodum finem composuit, ubi cum de Psalmis octauo atque octogesimo tertio sermo incidisset, se illos fatetur apertissime nondum exposuisse. In bonam, inquit, partem scribuntur psalmi pro torcularibus, octauus, et octogesimus tertius: de quibus in suis locis, si uita comes fuerit, Domino prebente, dicetur. Reliquum uite eius tempus decennio plus minus concluditur: sicque uix potuit operi prophetali supremam manum imponere, ut in Ieremiam, qui reliquus erat, commentarios, morte intercedente, reliquerit imperfectos Hoc uero palmarium, quod cum ipsum Ieremiam exponeret, ad caput secundum simile quid pollicetur, fore uidelicet, ut plenius de Portis, que in uicesimo tertio psalmo memorantur, suo loco disserat. Hinc enim compertum est quam quod maxime, non fuisse ab Hieronymo illud operis conditum, cuius partes aliquas, easque non postremas, nec certis de causis antea pretermissas, nec aliquo inter se iunctas ordine, sub ipsum uite exitum tradit ipse, non nisi propositum habuisse animo elucubrare.

Nihilosecius alia non imbecilliora argumenta persuadent, quod initio proposuimus, ex ueri sepe Hieronymi pannis uniuersum hocce Opus componi. Id scire per se quis poterit, si que sparsim loca Psalmorum S. Pater est interpretatus, que maximam partem in uniuscuiusque tomi indice colliguntur, conferat cum Breuiarii locis, notetque longas parodias, ac sepe nedum sententias, sed et uerba eadem deprehendat. Par quoque fit opinari, tractatus illos septem in Psalmos a decimo usque ad decimum sextum, quos in suarum elucubrationum censum recipit ipse in catalogo, iamdiu uero intercidisse, quod seorsum certaque germanitatis nota distincti non habeantur, existimatum est, hic interiectos: idque ipsum exornandis et in ceteros psalmos commentariis ansam studioso compilatori prebuisse. Que preterea ueteres ex Hieronymo in psalmum hunc uel illum laudant, describuntque loca, suntque illa totidem in Breuiario hoc uerbis concepta, haud quidem facile alia excipias ratione, quam si quibusdam assumentis, que reuera e S. Doctoris calamo profecta sunt, pseudepigraphum librum interpolari pro certo habeas. Laciniam ex nonagesimi tertii psalmi enarratione recitat testis omnium locupletissimus, etatique Hieronymi suppar S. Augustinus in Commonitorio ad Fortunatianum, siue epist. 148, certus adeo de Hieronymiane scriptionis germanitate, ut hanc precipue tanti nominis auctoritatem contra aduersarios urgeat. Ne multa, inquit, commemorando, maiores moras faciam, hoc unum S. Hieronymi interpono. Et mox, Cum ergo ille uir in Scripturis doctissimus psalmum exponeret, ubi dictum est: Intelligite ergo qui insipientes estis in populo, et stulti aliquando sapite, qui plantauit aurem, non audiet, aut qui finxit oculum, non considerat: inter cetera. Iste locus, inquit, aduersus eos maxime facit, qui Anthropomorphite sunt: qui dicunt Deum habere membra, que etiam nos habemus. uerbi gratia, dicitur Deus habere oculos: Oculi Domini respiciunt omnia: manus quia fecit omnia. Et audiuit, inquit, Adam sonum pedum Domini deambulantis in paradiso. Hec simpliciter audiunt, et humanas imbecillitates ad Dei magnificentiam referunt. Ego autem dico quod Deus totus oculus est: totus manus est: totus pes est. Totus oculus est, quia omnia uidet. Totus manus est, quia omnia operatur. Totus pes est, quia ubique est. Qui plantauit aurem, non audiet, et qui finxit oculos, non considerat. Non dixit qui plantauit aurem, ergo ipse aurem non habet. Non dixit, ergo ipse oculos non habet. Sed dixit: Qui plantauit aurem, non audiet, et qui finxit oculos, non considerat. Membra tulit, efficientias dedit. Hec enimuero non alibi apud Hieronymum, quam in hoc ipso perperam illi ascripto Breuiario inuenias: ubi ad eum psalmi nonagesimi tertii locum sic totidem descripta sunt uerbis, ut ab illo propemodum archetypo accepta uideantur. Que tametsi nobis in generali prefatione uisa sunt non ex commentario quopiam in psalmos, sed ex una aliqua S. Doctoris epistola ex iis que interciderunt, desumpta: Hieronymiana tamen esse non dubitauimus, Augustino pro eorum germanitate fideiubente. Porro alia sunt, que Seruatus Lupus in Collectaneo de tribus Questionibus ex hoc utpote Hieronymi Breuiario laudat, ut est illud in explanatione primi psalmi, quod suo loco expendemus: alia que S. Gregorius uII  e psalmi quinquagesimi uersiculo 17 expositione describit, acceptaque refert Hieronymo: que quidem sin minus ad uniuersi Operis, certe ad earum, quas recitant sententiarum astruendam, plurimum momenti habent, notantque insuper quam longo ab hinc seculorum interuallo, pro Hieronymianis sint habita.

 Denique ut alia multa Hieronymi uel dogmata, uel etiam uerba huic inesse Breuiario sentiam, illud precipue facit, quod de se trahit S. Pater, in fratrum conuentu quotidianis se commentariolis Psalterium edisseruisse. Apertissima eius hec uerba sunt lib. I contra Rufinum, num. 19: Illud carpere dicitur  quod secundum psalmum interpretans, pro eo quod legimus in Latino, apprehendite disciplinam, et in Hebraico uolumine scriptum est nescubar, dixerim in commentariolis meis Adorate filium. Et rursum omne Psalterium in Romanum uertens sonum, quasi immemor expositionis antique posuerim, Adorate pure: quod utique sibi esse contrarium, omnibus patet. Quam obiectionem, cum in sequentibus perquam erudite, diluisset, hec subdit: Quid igitur peccaui, si uerbum ambiguüm diuersa interpretatione conuerti: et qui in commentariolis, ubi libertas est disserendi dixeram, Adorate filium: in ipso corpore, ne uiolentus uiderer interpres, et Iudaice calumnie locum darem, dixerim, Adorate pure, siue electe, etc. Quin igitur breuiores quosdam commentarios in Psalmos profuderit S. Pater, nichil est dubium: quod enim eos in suorum catalogo Operum non recenseat, causas in generali prefatione aperuimus, eamque in primis quod oretenus fusi, non scripto fuerint ab eo consignati, nec iure adeo in scriptionum censum uenirent. Iam tum uero de loquentis ore fuisse ab aliquo auditorum utcumque chartis exceptos, et in uulgus prolatos, probat illa Rufini cauillatio, atque ipse Hieronymiane responsionis contextus. Apparet autem multis in locis notarios properantes de sententiis magis, quas priuata in cella recoquerent, quam de uerbis fuisse sollicitos. uenit propterea rudis adhuc labor ille in aliorum manus, Hieronymi quidem nomine insignis, sed adeo hiulcus, imperitus, informis, ut licia magis condendo operi, quam opus ipsum uiderentur: et licere sibi studiosus quisque putauerit, assumentis aliis conflare atque aliis, et pro suo quisque captu centonem illum farcire. Ita persuasum est mihi, hacque una sententia existimo, uarias posse doctorum hominum opiniones conciliari, uarieque expositionis, que in nonnullis doceat, in aliis dedeceat Hieronymum, causam internosci. Hec enim uero una, eaque in primis digna, que ab huius libri editoribus expenderetur, est ratio, cur tot exstent, tamque diuersa sub Hieronymi nomine eius Breuiarii exemplaria. Scilicet primum illud sancti Patris ab ore edisserentis temere exceptum, uarie pro suo quisque ingenio et commodo interpolatores refuderunt, uariisque temporibus in uulgus, et quasi sub diuersis obstetricibus prodiit.

Ut rem probe teneas, opere pretium nunc sit, nonnulla ex his que in bibliothecis latent, nosque oculis usurpauimus, uel cum tanti uiderentur, aliqua etiam ex parte descripsimus, proferre in medium; certissimo enim indicio cum dissident inter se inuicem, simul et accusant. Duo non ita pridem typis innotuere aliqua saltem ex parte ad faciendum de auctore periculum. Primum Expositio Psalmorum inscribitur, ex qua Martianeus ea que pretermissa sibi uisa sunt a Breuiarii consarcinatore, in eiusdem calce subtexuit. Excepit autem ex duobus mss. codicibus, quorum unum contulit descripsitque diligenter sodalis eius D. Franciscus Leuacher e ms. monasterii S. Petri de Pratellis, alterum ipse tractauit codicem Corbeiensem. Nos elegantissimum in Ambrosiana bibliotheca, que Mediolani est, alium offendimus, folio minori compactum, ac numero distinctum uigesimo supra centesimum, qui eamdem illam expositionem totidem uerbis, quantum assequi conferendo licuit eam partem, quam Martianeus uulgauit, nostro Hieronymo ascriptam exhibet. Ante nos eum codicem uir impense doctus excussit, illudque opus Floro Lugdunensi diacono tribuendum censuit. Causam id asserendi precipuam hanc habuit, quod in codicis fine post enarrationes omnes, uersus quadraginta duo de Dauide ascripti sint, quibus librum Psalmorum dedicat Florado abbati Florus supplex. Incipiunt:

Hos citharista puer lyricis concentibus hymnos
   Edidit in laudes, o bone Christe, tuas.
finiunt que his:

Iamque uale, Florique tui sine fine memento,
   Ut ualeat culpis ipse carere suis.

Et Flori quidem Lugdunensis uersus eos esse, non imus inficias, qui et eum nouimus pangendis eiusmodi in S. Scripture libros carminibus, mirifice delectatum: et nominis inscriptionem antiquam certissimum argumentum tenemus. uerum ipsam expositionem siue commentarios, neque ea de causa, neque ullo alio modo eidem ascribi posse contendimus: quando ipsorum contextus uersuum manifesto se prodit, in ipsiusmet Psalmorum libri commendationem, recensionemque, minime uero in eius expositionem elaboratum. Haud pigeat rem totam ex his discere, quos cum in regii uatis laudes excurisset, auctor subnectit.

Iugibus idcirco precibus, cantuque perenni
   Hec, Pater, ex uestro personet ore lyra.
Qua prisci cecinere senes, quos mixima Nili
   Ostia, et alticrepi horruit unda sali.
Quamque sacer longi corruptam erroribus eui
   Reddidit antiquo Hieronymus decori.
Ingenio cuius pulchris instructa sagittis,
   Stellarum rutilo [Sc. obelis et asteriscis] tota nitore micat.
Quas studiosa manus multi sudore laboris
   Restituit priscis, te rogitante, locis.
 Namque per incultas errat dum lubrica palmas,
   Dulcis et ambrosio tincta liquore lyra:
Perdiderat fului radiantia signa metalli,
   Texerat et furuo fila canora situ.
Sed tamen Hebraica rursus [Ms. uersus] ratione polita,
   Ac simul Argolica denuo picta manu.
Mellifluas celi spargens trans sidera uoces,
   Concrepat angelico carmina sacra sono.
Hunc cape correctum gratanti corde uolumen,
   Utque ita permaneat, da, Pater, oro, operam:
Nullus enim fructus conamina nostra sequetur,
   Erasis uitiis, qui bona subdidimus:
Ni uigil atque sagax studio, Pater optime, uestro
   Conseruet scriptor que modo recta manent.

Nullam hic uides Florum a se adornate expositionis mentionem facere, totum uero in eo esse, ut recens emendati codicis industriam probet. At nemo, opinor, sibi persuadeat fieri potuisse, si Psalmos quoque illo commentario illustrasset, hac ut de re saltem uerbo monere Flordaum abbatem suum pretermitteret. Quin immo tanti operis rationem ac studium multis commendasset, qui in noue recensionis, eiusque fortasse ab alia studiosa manu concinnate laudes exaggerat. Quamquam et aliis argumentis perspicuum est plane, atque euidens, Florum condendis in Psalmos commentariis nunquam manum admouisse: neque adeo eiusmodi laboris meminisse usquam seu recentiores, qui uiuorum doctrina illustrium, ipsiusque operum Flori catalogos instruxerunt. Denique, ut et multa alia ob argumenti propinquitatem, ita et eius diaconi uersus compertum nobis est adscitos aliunde, iunctosque illi commentario ab eo qui codicem compegit; nam et meliore consilio eos alibi uidimus in uno alteroque uaticano ms. Psalterio ipsi, Gallicane ut uocant uersionis, prefigi. Non est ergo eius auctor commentarii Florus, sed sequior alius, quicumque tandem ille fuerit, interpolator Breuiarii in Psalmos, qui non eas modo enarrationes, quas et Martianeus cudit, sed plerasque omnes exinde acceptas in aliam atque aliam formam migrare iussit: utque securius fidei lectorum imponeret, Hieronymi personam induit. Nedum uero falsa sunt, sed et Hieronymiani nominis prorsus indigna, que prefationum loco premisit schedia. Prima est celebris illa ad Damasum epistola, Legi litteras apostolatus uestri, poscentes ut secundum simplicitatem LXX interpretum canendum Psalmographum  interpretari festinem, etc., a Martio pridem uulgata, tantisque sententiarum ac uerborum monstris scatentia, ut mirari non desinam potuisse Henschenium, hominem cetera doctum, pro germanis habere. Eiusdem fere sunt furfuris reliqua: Modus Psalterii. Psalterium in modum delte littere formati ligni sonora concauitas, etc. Et que subduntur: Quia prophetis spiritus non semper eorum mentibus presto est: quatenus cum hunc non habeant, se tunc cognoscant ex Domino habere, cum haberent. Succedit his genuina S. Doctoris prefatio in Psalmos a se iterum ad Grecum exemplar emendatos, que incipit, Psalterium Rome dudum positus emendaram, etc. Subsequitur ipsa, in cuius hec diximus gratiam, Psalmorum prolixa expositio: I. Psalmus Dauid de Christo. Quidam putant istius psalmi clauem super Christi Domini nostri personam esse referendam, ut beatus iste uir, secundum hominem Christus sit, etc., quemadmodum et in suo codice reperit Martianeus, nosque post eum in Breuiarii calce excudemus. Post Psalmos enarrantur et Cantica, tum Oratio Dominica exponitur, ubi et panem supersubstantialem pro quotidiano tractator legit. Symbolum quoque apostolorum, et Fides catholica S. Athanasii paucis explicantur: atque in illo quidem de Remissione peccatorum articulus reticetur, quod Symboli longe antiquissimam etatem notare uideretur  nisi uerius putandum sit, scribarum oscitantia in hac illum expositione pretermissum. Post hec. Explicit Hieronymus super Psalterium: duoque hi uersus adscripti:

Francisci memores sint hec sua scripta legentes,
   Omne cui subest fundere sepe preces.
Cetera persequi, cum iam de Flori pematio dixerimus, nichil interest.

Reuertamur ad Martianeum. His que diximus adiunxit ille et longam prefationem de libro Psalmorum, quam in tribus mss. exemplaribus canonis hebraice ueritatis inuenit, et pridem cl. Cotelerius in notis ad tom. III Monumentorum Ecclesie Grece uerissime pronuntiauerat, nec Hieronymi, nec Hieronymiani consarcinatoris esse. Nihil uero dubium describi totam ex argumentis Eusebii Cesariensis in Psalmos, quas ille , uocat: quamquam Latinus, quisquis ille fuerit interpres, neutram linguam probe calluisse uideatur. Huius quoque Prologi nos multo emendatius exemplar in Ambrosiana bibliotheca inuenimus, codice I, 6, olim S. Columbani de Bobio, ex quo illum castigatiorem suo loco, ut ne quid desit, exhibemus.

Alteram Psalmorum interpretationem nuperi Anecdotorum collectores domini Edmundus Martene, et Ursinus Durand proferunt ex ms. Aquicinctensi, qui tamen liber non Hieronymum, sed Hilarium Pictauiensem auctorem prefert. Ipsi etiam laudati editores quamdam eius operis partem, quatuor scilicet tractatus in psalmos Xu, XXXI, XLI, et CXLIX, quos primo edunt in lucem, Hilario adscribunt. Cetera non diffitentur Hieronymiani excerptoris esse; arrepto enim, inquiunt, uolumine Breuiarii in Psalmos, quod  Erasmus et Marianus uictorius sancto doctori attribuunt, integras enarrationes illi attributas referri, reperimus. Nihil ego dicam quod falso Erasmum pro Breuiarii assertore hic laudant: illud uero contenderim, ita quatuor hosce tractatus Hilarium auctorem non habere, ut reliquos omnes certo scimus mentiri Hieronymum. Nulli non pateant eius rei argumenta ex ipsorum lectione tractatuum repetenda, si cum Hilarii sermonibus conferantur. Satis uero sit, ut propositum teneam, atque ostendam, nichil esse aliud codicem Aquicinctensem quam Hieronymiani breuiatoris paulo diuersum exemplar, illas quas proferunt pro eorum tractatuum germanitate causas obiter expendisse. Quatuor, inquiunt, iste enarrationes, quas necdum uulgatas in codice illo reperimus, in editis Hilarii operibus desiderantur. Animaduertimus preterea in illis Hilarii in scribendo methodum obseruatam, stylum eius, Scriptureque uersionem antiquissimam: nichilque adeo incommodi uisum est, si eas Hilario attribueremus. Secus hec erat incunda ratio; colligerent enim haud probe, si quatuor ille dumtaxat ab Hilariano commentario excidissent: nam ut tantum panni adsuas, quantum sarciende uesti opus fuerit, non adeo fit illud eiusdem ac reliqua uestis texture ac lane. Nunc uero cum multo plures, siue in quindecim alios psalmos expositiones Hilarii desint, que in eo tamen omnes sunt codice fluxe nimis arguunt ex eo defectu, faciuntque sane pro arbitrio, non ad codicis fidem, cum hisce et ceteris repudiatis omnibus, illas adsciscunt. Tota illa pseudonymi auctoris collectio est: et qui genuini tractatus in Hilariana editione superant, ab his qui in hac sunt collectione, recedunt immane quantum. At, quas repudiant, manifesto constat Hieronymiani consarcinatoris esse ex Breuiario, in quo totidem descripte sunt uerbis: nonnulle etiam ex illis quedam continent, Hilarii euo atque ingenio non consentanea; econtrario quas recipiunt quatuor, et ab his que in uulgato Breuiario habentur, prorsus alie sunt ac diuerse, et a Pictauiensis episcopi stylo ingenioque non dissident. Nimirum hoc est ipsum, quod nos magis mouet, ut contrarium putemus ex ipsorummet argumentis colligendum. Nam si opus omne reliquum personatus auctor consarcinauit, cur non et quatuor ipsos tractatus, tam longi operis sane perexiguam partem? Quis sibi in animum inducat, eum cum cetera omnia ex uariis Patrum segmentis collegerit, istos, descripsisse ex Hilario, nichilque immutatis sententiis aut uerbis, centoni suo adtexuisse. Erat igitur inferendum hoc potius modo: Si nonnulle eius commentarii partes, quod ab Hilarii temporibus manifesto abludant, illi ascribi omnino non possunt, nulle sunt que iure meritoque ueniant in eius scriptionum censum. Aliter non quatuor tantum homilie, sed si que alie preterea sunt, que nichil ab Hilarii euo dissideant, pro Hilarianis erunt continuo habende, eoque pacto etiam quas dubium est, num Pictauiensis episcopus aliquando fuderit, aliene lucubrationes sufficient. Quod autem quatuor ille penitus diuerse ab iis sint, quas Hieronymiani compilatoris Breuiarium exhibet, nichil pro Hilario facit. Sunt enimuero passim diuersa, ut diximus, eius libri exemplaria, idque solemne est eiusmodi lucubrationum symbolis, ut pro suo quisque lubitu uel orationem habiturus ad populum, uel sibi conflaturus codicem commentariorum in Psalmos, nonnullos tractatus ex aliis auctoribus decerperet, aliisque testimoniis interpollaret. Fluxum adeo ac leue alterum quoque est argumentum a stylo: nam etsi daremus utcumque ab Hilariano minimum abhorrere, haud sane pauci alii tractatus sunt penes Hieronymianum consarcinatorem, quos nemo hominum Hilario tribuat: tamen ab istorum quatuor ingenio ac methodo ne latum quidem unguem recedant. Nempe ut aliorum Patrum ita et Hilarii segmenta uterque tractator expilauit: ille Origenem in sua transtulit, nichilque mirum sicubi hunc illumque redoleant.

Sed iam alios persequamur propositi Breuiarii uarios inter se codices percensere. Florentie in bibliotheca Medicea Lauretiana, pluteo XuIII; membranaceus codex num. 20, prenotatus, exorditur a psalmo centesimo decimo nono, deuenitque ad usque centesimum quadragesimum quintum satis antiqua manu, quamquam in fine quedam exesa uetustate folia recentior suppleat. At Hieronymi quidem Expositionem super Psalmos continere annotat uetus librarius; qui uero codicem primo descripsit, hoc uno donauit titulo: Commentarius in Psalmos Dauid. Eadem in urbe in bibliotheca Patrum sancti Marci, duo perantiqua exemplaria apponunt S. Doctoris nomen: tamen alterum, Commentaria D. Hieronymi in Psalmos: Alterum, Breuiarium D. Hieronymi inscribitur. Sepe audit Expositio Psalterii, hocque titulo passim occurrunt sequioris eui mss. e quibus unum laudamus R. littera et num. 42 prenotatum in Ambrosiana, que Mediolani est, bibliotheca. Inuenire quoque est aliquos hac una inscriptione, Hieronymi in Psalmos: talemque ibidem obseruamus littera C numero insignitum uno supra trecentesimum. uidimus et Rome nonnullos, quos inter uetustioris ob etatis prerogatiuam memorandus catalogus in uno Palatino-uaticano, qui numero uigesimo septimo denotatur, prioribusque duabus pagellis nescio cuius antiquioris bibliothece indicem librorum texit. In his, sancti Hieronymi super Psalterium a primo psalmo usque in LXXuI, ex Origene sumptum, in uno codice. Et, Eiusdem alii XXuI  usque in finem. Item Expositio Psalmorum penitentialium in uno codice. Descripsimus quoque multa postremi huiusce operis ex quadrato, eoque probe uetustatis ac note ms. olim S. Columbani de Bobio, nunc Ambrosiano sub R littera ac num 42. Titulus eius libri habet: Incipiunt Psalmi, quos beatus Hieronymus ordinauit pro penitentia esse canendos. At que tunc temporis uaria ab editis, ineditisque aliis libris glossemata excerpsimus, non tanti nunc uidentur esse, ut Hieronymiani nominis studioso lectori offeramus. Quia etiam in uniuersum, si uelim, que innumera sunt, codicum inter se dissidia studiose conferendo exponere, nec facturus sim opere pretium, nec satis prestare ipsam rem possim;  certum quippe est homiliis eiusmodi sibi decerpendis, conflandisque inhiasse olim tractatores Ecclesiasticos magno numero, ut si quis speret posse, quod quisque contulerit, estimare, perinde sit ac si mare exhaurire uelit.

Digna tamen uisa res est, eaque maxime ad eruditorum huius eui ingenium, unum quem ceteris multo prestantiorem omnibus, ac toto celo a uulgatis diuersum inuenimus, diligentius expendere, eiusque aliquod specimen, quando integrum opus huc referre non licuit, lectoribus dare. Est igitur in toties Iaudata Ambrosiana Mediolani bibliotheca antiquissimus calamo exaratus liber, qui plane aliam ab his, que hactenus innotuerunt, eamque sane elegantiorem, sub Hieronymi nomine Expositionem in Psalmos contineat: ut si qua alia inter S. Patris opera locum non immerito obtinere uisa est, hec supra ceteras etiam cum dignitate stare possit. Codex sub C littera uno supra trecentesimus numero prenotatur, estque oblonge, ut uocant, in filio forme. Olim ad S. Columbani de Bobio monasterium pertinuit, ex quo omnium pretiosissima eo importata sunt antiquitatis monimenta. Caractere descriptus est, ut uocare antiquariis placet, cursiuo uetustioris forme, et qui ad eam proxime accedat notarum figuram, quam in Aegyptiis papyris hodienum cernimus. Quamobrem et est sepe lectu perquam difficilis, ut notis internoscendis multa exercitatione opus sit: et litteris interdum exesis uetustate, aciem oculorum diffugit, ut satius non uno in loco duxerimus, pati lacunulas aliquot, quam ex ingenio supplere, si fieri id tuto non posset.

Prior charta, qua ad codicem pretexendum librarius est usus, Latinis illa quidem litteris tota describitur, iisque fere similibus reliquo codicis characteri, sed quam sonant linguam, cl. uir cui summa omnia tribuo, ignotam dixit, aut ueterem Illiricam. Ego, si hoc ipsum lectoris interest scire, Hebraicam esse monuerim: sunt enim eius rei indicio, que possint, plerisque aliis oblitteratis, pauca legi Hebraice terminationis, et soni uocabula: cum primis uero isthec, que ad uocem hiruzech apponitur ad libri oram interpretatio, urbs fortitudinis nostre. Ita nimirum que uocem illam componunt uerba, hir, Hebr. [Figure: [Hebrew Text] 3Kb] , urbem: uz, Hebr. [Figure: [Hebrew Text] 3Kb] , fortitudinem sonat: affixum denique ch, Hebr. [Figure: [Hebrew Text] 3Kb] , pronomen est, tuum. Rescribendum igitur, inquies, Latine erat, urbs fortitudinis tue, non nostre, ut Hebreo responderet, quod non diffiteor; uerum ita sentio, non eius uocis in Latinum explicande gratia, sed ut paulisper diuersam ab illa significaret esse Latinorum lectionem, fuisse ab studioso aliquo notam appositam. Is uero quicumque fuerit, Origenis industriam est imitatus: quem enim ille Hebreum textum Grecis litteris sibi descripsit in Hexaplis, hic Latinis reposuit: nimirum uterque uernaculis. Fortasse etiam illum Origenis apographum, non Hebreum archetypum Latine representauit: idque cause fuit, cur peculiares primigenie lingue sonos, et quibus scatet aspirationum modos, idque genus alia de Grecis non usque adeo ad rem aptis elementis, ad Latina minus fortassis commoda per uim detorta Scriptura sepe non referat, et dare sine mente sonum uideatur.

Sed hec obiter: iam ipsum describere commentarium persequamur. Diximus Hieronymo tribui, sic enim prefert codicis inscriptio, primaque eius folia, que uere Hieronymianas in Psalterium prefationes exhibent. Habet initium libri: Incipit * Prefatio Hieronymi * Psalmorunt in Christo: in fine: Explicit Prologus S. Hieronymi. Prefationes ille ipse sunt, quas S. Doctor uel ad Paulam epistolarum uice dedit, uel Psalterio ipsi a se primum emendato, tum ex Hebreo in Latinum conuerso prefixit. Nihilosecius, ut ne quid dissimulemus, utroque illo in loco Hieronymi nomen non ab illa que codicem exarauit primitus manu, sed ab alia, tametsi et illa antiqua, ac suppari, alioque, ut uidetur, atramento est additum. Subsequitur deinde commentarius, ex quo primi et tertii, et maxima ex parte quarti psalmi enarrationes descripsimus, et ad faciendum de auctore periculum, exhibemus. Secundi integram expositionem amisimus, eius puto incuria, cui schedas nostras tradidimus describendas; sed quando non nisi quoddam operis eius specimen damus, parum illa aut proposito nostro, aut lectoris studio iactura obfuerit. Hoc puto ipsum internoscendo auctori satis erit eruditis uiris, neque enim, si Hieronymo tribuendum sit, ex his que hactenus disputauimus, suspicari ullo pacto licet. Mihi, nisi audacior est coniectura, quam ut bonis usque adeo argumentis probetur, ipsi placeret adscribi S. Columbano, quem supra laudauimus, primum Luxouiensi abbati in Burgundia, deinde Bobiensi in Italia, ex cuius monasterio in Mediolanensem bibliothecam ipse importatus est liber. Que pauca in uulgus prodierunt eius ingenii monimenta, pleraque enim in bibliothecis, et precipue Floriacensi dicuntur latere, eiusdem atque hic commentarius saliue et gustus uidentur esse: eadem etiam Scripturarum expressio, quantum e locorum collatione aliquot datum est intelligere. Constat uero cum aliis auctoribus, tum precipue ex Sigeberto, cap. 60, S. Columbanum tanto sapientie thesauro ditatum, ut adhuc adolescens librum Psalmorum elimato sermone scriberet: ex quo Trithemius, cap. 223, Cum adhuc, inquit, iunior esset magnum studium litteris sanctis impendit, adeo ut eleganti stylo scripserit, in totum Psalterium commentariorum librum unum. Ad hec eius quoque temporis ratio, seculi nempe sexti, ad cuius usque finem S. abbas deuenit, testibus Fredegario in Chronico, et Aimonio, lib. III de Gestis Francorum, satis bene cum reliquis Scripture eius circumstantiis conuenit: locus denique ex quo prodit illud nempe monasterium, quod ipse S. Columbanus fundauit, diuque rexit, ad coniecturam momenti plurimum addit. Nihilo tamen minus non pro certis constituta hec uolumus, sed uerum auctorem internoscere, doctorum hominum, qui hec lecturi sunt, iudicio permittimus.





PSALMUS PRIMUS. *


Primum psalmum quidam in Ioas regem dictum esse uoluerunt, qui a Ioiada principe sacerdotum et nutritus est, et interfecta Athalia, in imperium subrogatus: eo quod per omne tempus, in quo a pontifice eruditus est in lege Dei, in ea meditatus sit noctibus ac diebus. Sed non audiendi sunt hi qui ad excludendam psalmorum ueram expositionem, falsas similitudines ab historia petitas conantur inducere. Quomodo enim beatum istum prenotare potuisset, [a 1Kb]  et ab omni errore, amore uirtutis alienum, cui  libri nullum testimonium [b 1Kb] . . . . perhibent: in quibus ita dicitur: Et fecit Ioas rectum ante Dominum omnibus diebus, quibus illuminabat eum Ioiada pontifex; uerumtamen ab excelsis non recessit:  adhuc populus sacrificabat in excelsis. Dicendo itaque, omnibus diebus, quibus illuminabat eum Ioiada princeps sacerdotum, fecit rectum ante Dominum, indicat quod reliquis diebus, cessante Ioiadis magisterio, recesserit, id est, quod primis institutionibus minime conueniret. [c 1Kb] Refertur etiam in iisdem Regum libris, quod Azelem regem Syrie ab impugnatione Ierusalem Ioas remouerit oblatione [d 1Kb] . . . . que quidem dona de templo sublata misit, que prius utique Deo tam ipse, quam reges Iuda, id est, maiores obtulerit, antequam actum indicaret: his uerbis  Et [e 1Kb] accepit Ioas rex Iuda omnia sanctificata, que sacrificauit Iosaphat et Ioram, et Ochozias patres et reges Iuda, et sanctificata sua, et omne  aurum quod inuentum est in thesauris domus Domini, et in domo regis, et misit Azahel regi Syrie. Huic ergo, qui templum Domini spoliauit, et omnia intus posita dona conrasit, ac misit ea uiro alienigene, impio atque sacrilego, [f 1Kb] qui potest Dauid beatitudinis  apicem contulisse? Talis ergo historie usurpatio inconueniens [g 1Kb] ad probationem est, quod presenti psalmo non possit aptari, in quo beatus a Dauid pronuntiatur uir, de quo sermo est, omnis uirtutis perfectione conspicuus. In fine enim psalmi dicitur: Ideo non resurgent impii in iudicio, neque peccatores, usque, peribit. Hoc dictum his conuenit, qui possunt etiam mori perfecti, et pro bono conuersationis sue apud Dominum confidentiam habere non minimam. Ioas uero rex nec talis ostenditur historie lectione, ut dignus beatitudine comprobetur. Est ergo moralis psalmus, quod ex his [h 1Kb] que sequuntur apparet, in quibus de uitiorum appetitu et de erroris abstinentia disputatur, quod in Ioas proprie non potest conuenire. Paruulus enim per illud tempus, in quo  a Ioiada pontifice nutritus est, numquam auersari mala iudicio suo poterat, numquam in meditatione Legis curam sedulam admouere, qui ad omne studium pro nutrientis ducebatur arbitrio: [i 1Kb] septimum quippe etatis agenti annum honor et insigne regie dignitatis impositum. Duo [i 1Kb] sunt itaque que faciunt hominem ad beatitudinem peruenire, dogmata recta, et sententia: id est, ut pie de Deo, et . . . . sentiat: et emendata formatio, priusquam honeste sancteque uiuat. Neutrum ad perfectionem ualet genus: alterum uero alterum supplet a comite; sed fides primum obtinet locum. Sicut in corpore honorabilius caput, et reliqua membra censentur ad perfectionem: tamen hominis necessaria etiam reliquorum accessio, et compago membrorum: similiter et ad consummationem  uite hec oportet utraque concurrere, fidem scilicet, et uitam: ut fides eidem ad perfectum comprehensionis ardua atque difficilis, [k 1Kb] custodia uero facilis. uite autem ratio ad intelligendum prona, [l 1Kb] et quam omnium intellectui tam in bonorum appetitu,  quam in malorum fuga uideatur exposita. Exhibitio uero non operis parum, ac laboris, sed nonnumquam uite merito ad [a 1Kb] fidem aditus aperit, et e diuerso ad perfectam cognitionem peccatis [b 1Kb] obstruit; nam ueluti quibusdam tenebris conuersationis certum [c 1Kb] intercludit, et purius impedit unam hanc partem maxime Scripture diuine Moysis excolere. Et ideo etiam in presenti psalmo ante documenta disciplina moralis indicitur; nam abesse [d 1Kb] a perfecta fide morum uitia, Apostolo teste, discamus, qui ait ad Corinthios: Non potui uobis loqui quasi spiritualibus, sed quasi carnalibus, quasi paruulis in Christo: et subiungit: cum enim sint inter uos, etc., nonne carnales estis, et secundum hominem ambulatis, cum econtrario Cornelius ad fidem sit . . . .

 Itaque argumentum est presentis psalmi Dominum deprecantis ad reserandum intellectum, et accedere. Et si necesse fuerit pro consideratione nostra, occurrentium aliqua latius explicare, non obliuiscemur eius, quam promisimus in prefatione, breuitatis. Hic maxime seruabimus in presenti psalmo, et in reliquis omnibus, ut omnem intellectum in summam redigentes, strictim quod dicendum est explicemus: quoniam non nobis propositum est [e 1Kb] latius cuncta prosequi, sed summatim dictorum omnium sensus attingere, ut possit lecturis expositionis [f 1Kb] prima facies relucere, illis relinquentes occasiones maioris intelligentie, si uoluerint aliquid addere, que tamen a premissa interpretatione non discrepent; ista enim ueri est intellectus perceptio, ut per historie  fidem tenorem expositionis aptemus, et [g 1Kb] concinnenter ea que dicenda sunt proferamus.

Beatus uir, qui non abiit in consilio, usque, sedit. interdum Scriptura diuina inter impium et peccatorem facit differentiam: impium uocans Dei ueri notitiam non habentem: peccatorem uero, honesti rectique tramitem non tenentem: tamen ubi communi uocabulo utrumque significet, in presenti tamen uidetur facere distinctionem: quoniam uult, qui sit sectator perfectionis exprimere, cui etiam beatitudinem credit rite competere, uel propter perfectam de Deitate notitiam, uel propter studia uite melioris. Quod uero ait, non abiit, non stetit, non sedit, anime motus corporalibus signat indiciis; quoniam cum aliquid molimur efficere, primum ad arripiendum  opus mouemur . . . . deinde subsistimus, ubi res cepit esse in manibus: ad sedendum uero conuertimur, negotio iam [h 1Kb] parato. Hoc sanctus Dauid ait, quod ille uere beatus sit, qui neque primis quidem uestigiis impietatis cogitationem adiit uel ingressus est, neque affectum praui operis . . . . reperit, neque ulla rea irretitur male dilectionis illecebra, que nomine cathedre, et sessionis ostendit, ut eorum consortio iungeretur, [i 1Kb] sed aliorum simplicitatem ueneno sue prauitatis inficiunt. Hos enim pestilentes uocat, quorum est plane morbosa coniunctio. Nam etiam pestilentie proprium est, ab uno in alterum transeundo, inficere multorum corpora atque uitiare. Non abiit ergo dicendo, assensus cogitationum notauit, quibus ad prauas suggestiones rapimur, et in  quibus libuerit implere [i 1Kb] proprium. Qui uero ait, non stetit, numquam in opere exiisse indicat, in quod cogitatio animum suggesserat, quod tamen implemus cum delectat in aliis operibus gradum figere . . . . ac sepius restitare. Per cathedre insessionem ille signatur, qui ita delectatur, et requiescit in mala consuetudine, ut reliquis eiusdem studii hominibus sine ullo uerecundie misceatur assensu. Qui uero impiorum consilia posuit, peccatorum uero opera, satis ad utrumque respexit. Impietas enim ad agitationem mentis pertinet, et motus non recte anime sentientis: Peccatum uero in rem actio iam deducta. Tertium quod addidit [k 1Kb] utrisque subiecit, quam non solum hi pestilentes uocarentur, qui male sentiendo corrumpunt reliquos, et societate  sua perimunt: uerum etiam illi qui tabe consortii bonum conuersationis sue recte infringunt. Quibus in totum non admisceri, est sibi [l 1Kb] . . . . optime consulentis. Et ideo hunc qui per omnia declinat a talibus beatum presentis psalmi lectio definiuit. Qui ita actus suos circumspicit, ut etiam [m 1Kb] ab alienis mala sollicitatione declinet: et ueretur, ne alienis maculis candor suus puritasque fuscetur. [n 1Kb] Quoniam tendendo ad beatitudinem, non sufficit recedere tantum a malis: scilicet etiam bona facere necesse est. Inferius ait: Sed in lege Domini fuit uoluntas, usque, die, ac nocte. Non solum, inquit, studet malorum consortia declinare, uerum assidua, et iugi meditatione legis, discit, qualem se formare conueniat. Et ut fructuosum huiusmodi, quod commendare  nititur prebeat studium: inducit similitudinem, per quam possit, bonum, et [a 1Kb] beatum quem dicunt, hominibus relucere. Et erit sicut lignum quod plantatum est secus decursus, usque, prosperabuntur. Sicut arbor, inquit, cui uirere . . . . natura est, etiam [b 1Kb] loci, in quo plantata fuerit, uiuificatur beneficio, ut ab ariditate aquis defendatur irriguis, atque ab his multis sit fructibus plena: que neque eris, neque loci, neque temporis iniurias sentit. Id enim indicat, quod sequitur dicens: Et omnia quecumque faciet, prosperabuntur; omnibus, tam perpetuo uirore, quam pomorum numerositate, conspicua. Ita eque ille erit clarus, qui se et a malis abstinuerit, et bonorum studiorum amore deuinxerit, quem nec ulla peccatorum opera decipiant, et meditatio continua  legis exornet. [c 1Kb] ss. eterne . . . . Non sic impii, non sic, sed tamquam, usque, a facie terre. Superioribus dictis omnes ad uirtutis studium prouocauit: presentibus deterret a uitiis, et [d 1Kb] comparatione pulueris ostendit, quia tanta sit uilitas impiorum, [e 1Kb] et quam digni aliquo estimantur assensu: et ita malis superuenientibus impellantur facile, ac stare non possint, ut puluis qui pre tenuitate sua ac leuitate, uentorum flatibus huc illucque dispergitur . . . . Ideo non [f 1Kb] resurgant impii, usque iustorum. Hec dicens, non resurrectionem impiis denegat, qui utique si non resurgerent, lucrificarent futura supplicia, que quidem non aliter [g 1Kb] non restituti in corpore sustinebunt. [h 1Kb] Nam ita erit commune anime corporisque supplicium, sicut fuit peccatorum communis  admissio [i 1Kb] . . . . tale est . . . . posuerimus in apertis criminibus moras ad inquirendum nullas adhibere, sed statim condemnationis ferre sententiam: ita et impii ad penam resurgentes non illam [i 1Kb] dilationem habebunt, que solet iudicii ui in questionibus admoueri: quos grauius manere supplicium psalmo hoc indicatur [k 1Kb] . . . . ad sceleratum sententia in locum meritis suis debitum et ultimum contrudentur exitium. Et ideo non dixit absolute, non resurgent; sed addidit, in iudicio: licet non resurgent ad examinationem, sed resurgent, ut statim sententiam  damnationis excipiant. Et ne forte ex communi resurrectionis nomine communem [l 1Kb] estimemus etiam futuram expulsionem esse cunctorum, ostendit, quod in eodem momento resurrectionis magna futura sit differentia, ut alius per illum ad honorem perducatur, alius mittatur in penam. Erit enim pretiosa aliis et remunerabilis, aliis grauis, atque terribilis. [m 1Kb] uel inter et impium, et peccatorem fecit differentiam: et impios quidem ait in iudicium non resurgere, id est, ut superius diximus, non in [n 1Kb] communicationem uenire peccatoris: hos in consilio iustorum, hoc est, ut nulla illis sit in iustorum remuneratione communio. Tradentur ergo etiam ipsi suppliciis, non quod per peccata excluduntur a primis, ea sine dubio, que sunt a primis diuersa  facientibus. In hoc enim erit differentia, ut impii quidem resurgant non discutiendi, sed statim locis [o 1Kb] suis deputandi: peccatores uero, ut nulla iustis communione iungantur. Hoc autem manifestius ex his, que sequuntur, ostenditur: Quoniam nouit Dominus uiam iustorum, id est, placitum sibi, et acceptum esse remunerationis testimonio perdocebit; et iter impiorum peribit. Ideo enim non resurgunt ad examinationem impii, quia omnium uie perfecta Dei notitia continentur: atque ab his nulla dilatione resurrectionem eorum conditio, et sors digna suscipiet.





PSALMUS TERTIUS. *

Psalmus Dauid, cum fugeret a facie Absalon filii sui. Absalon autem, qui interpretatur, patris pax, significat Iudam proditorem, a cuius facie Dauid, id  est, Christus, Dei uirtus, et Dei sapientia uelut fugit, quando illum, postquam diabolus in cor eius intrauit, occulto iudicio deseruit.

Domine, quid multiplicati sunt. uox Christi ad Patrem pro persecutoribus suis, hoc est, Iudeis: et Ecclesia pro [Ms. per] uniuersis inimicis suis Dominum alloquitur. Hic autem Dominus Christus contra se populus excitatos, qui ad eos uenerat causa saluationis. Dicendo, tribulant me, ostendit magnopere cecitatem illorum se doluisse, qui obstinatis mentibus eum respuerunt. Multi dicunt. In  tantum multi fuerunt, ut etiam de numero Iudeorum traditor Iudas illis fuerit aggregatus. Multi dicunt: nam cum repetitur [Ms. reperitur] sepius multi, ostenditur seua numerositas impiorum. Non est salus. Hoc ad illas uoces pertinet Iudeorum dicentium: Alios saluos fecit, se ipsum non potest saluum facere. Tu autem, Domine. uerbum caro factum, hominis est susceptio, et Ecclesie; quapropter caro dicit gloriam suam, et exaltationem capitis, quam suscepit omnipotens uerbum: uoce mea. Hoc euangelica uerba declarant, ubi ait Filius: Pater, clarifica Filium tuum, etc. Et exaudiuit de monte sancto suo, id est, de Diuinitatis excellentissima summitate, quando ait: Et clarificaui, et iterum clarificabo. Ego dormiui. uenit ad secundam partem, in qua dormitionem  et soporationem passionis, et resurrectionem Christi exprimit, de qua ipse dixit: Potestatem habeo ponendi animam meam, et potestatem habeo iterum sumendi eam. Et ideo surrexit, quia diuina potentia humanam eius naturam suscepit. Aliter: Dormiuit Ecclesia per infidelitatem; surrexit autem per illuminationem fidei. Dormiuit Christus in morte per passionem, resurrexit per gloriam resurrectionis. Non timebo millia. In passione enim Saluatoris magna eum populi multitudo circumdedit, quam minime timuit: quia post triduum se resurrecturum presciuit. Et caro eius salua facta est. Ecclesia de Christo Domino suo, hoc est, corpus capiti suo loquitur. Illo enim resurgente, ipsa saluata est. Quoniam tu percussisti. Non solum aduersantes, id est,  persecutores Saluatoris, uerum etiam heretici cecitate mentis percutiuntur, qui dentibus detractionis corrodunt uerba ueritatis. Ita et Iudei quando dicebant: Si rex Isrel est, descendat de cruce, et credimus ei; inimici nominis Christi confusione percussi sunt; ideoque contriti sunt, quia confestim cognouerunt eum resurrexisse in gloria. Domini est salus. Aeterna enim uita interimi non potest, nec Saluatoris  salus ullatenus amputari; et ideo credentes in eum benedictio sequitur sempiterna.





PSALMUS QUARTUS. *

In finem in carminibus psalmus Dauid. Hic enim finis perfectionem significat, non consummationem. Psalmus ad opus, canticum uero refertur ad scientiam, uel letitiam.

Cum inuocarem. Mater Ecclesia gratulatur exauditam se esse a Deo iustitie sue, a quo ei est omne quod iustum habet et recte, iustitie sue: quia sancte Trinitatis unitatem et omnipotentiam confitetur. Que se dilatatam esse dicit, quando confessores fiunt, et martyres coronantur. Aliter: Ab angustiis tristitie in latitudinem gaudiorum me adduxisti. Miserere mei. Pia mater miserendum esse dicebat sibi, si pro filiis audiretur eius oratio. Filii  hominum usquequo, etc. Merito sancta Ecclesia eos diutius graues corde fuisse fatetur, qui post ueritatis predicationem adorare magis idola elegerunt falsitatis, que sunt uanitas, et mendacium. Et merito tale nomen susceperunt, quia contra dignitatem ueritatis erecti sunt. Et scitote: hoc est, credite, quia Christum, quem Iudei crucifixerunt, Deus pater mirificauit in resurrectione, et ascensione. Et ipse Filius exaudiuit Ecclesiam suam, quocumque in tempore clamauerunt ad eum: et merito, quia ipsa populis illum ad mirificandum predicauit. Irascimini. Preteritis peccatis irasci debetis, ut presentem nequitiam effugere possitis: atque nolite iterum facere mala. Compungimini, deferentes prauas cogitationes uestras. Antequam scelera perpetretis,  que semper cordibus uestris inuoluitis. Compungimini, ad penitentiam uidelicet. Idem uero, quod supra cor, hic cubile nominauit. Sacrificate. Hic altera res inchoat; in qua clementissima mater docet, atque dicit: Sacrificate sacrificium iustitie: id est, recte uiuite, et corda uestra diuinitati munda semper offerte. Et sperate in Domino, ut uitam bonam spes felicior subsequatur. Multi idem, etc., etc.





[NOTA.]

 Hec ad specimen potius operis capiendum, satis abundeque fuerint, nisi et latius fortasse, quam par erat, descripta incuriosis hominibus uideantur. Sed ut ad propositum redeam, coronidis loco, admonitionem istam uno adhuc exemplo concludam, ex quo intelligas quam sit Breuiarii auctor subleste fidei, qui et pro Augustino se uenditarit aliquando, et ipsam Augustinianam psalmorum expositionem peruaserit. Notatum hoc pridem Benedictinis editoribus, in tribus mss. uaticano scilicet, et Regio, et Claromontano Patrum Dominicanorum, qui Augustini tractatus in Psalmos continent, enarrationem XIu psalmi ex Breuiarii auctore, uix paucis mutatis uerbis, haberi, ac poni proxime ante alteram, que uere Augustini est. Describitur uero, ut penes falsum Hieronymum ab initio: Opportune quartus decimus psalmus lectus est, et secundum ordinem ita euenit, et cetera ad finem usque, qui hac insuper subscriptione munitur: Explicit tractatus Aurelii Augustini episcopi de psalmo XIu. Si aliorum ueterum, qui in Psalmos scripserunt, codices manu exaratos in promptu haberemus, quin paria exempla apud eos occurrerent, nullus dubito, aut enim omnium ante se tractatorum scripta compilauit, aut certe personas induit pseudonymus iste Breuiarii auctor.





BREuIARIUM IN PSALMOS. 



PROLOGUS.


Proxime cum Origenis Psalterium, quod Enchiridion ille uocabat, strictis et necessariis interpretationibus  annotatum, in commune legeremus: simul uterque deprehendimus nonnulla eum, uel perstrinxisse  leuiter, uel intacta penitus reliquisse: de quibus in alio opere latissime disputauit, quod scilicet non putaret rem magnam breui sermone concludere. Igitur pro familiaritate que inter nos est, studiose et sedule postulasti, ut quecumque mihi digna memoria uidebantur, signis quibusdam potius quam interpretationibus annotarem. Et quod solent hi facere, qui in breui tabella terrarum et urbium situs pingunt, et latissimas regiones in modico spatio conantur ostendere: ita in Psalterii opere latissimo, quasi preteriens aliqua perstringerem, ut ex paucis que tetigissem, intelligantur et cetera que omissa sunt, quam uim habeant atque rationem. Non quod putem a me posse dici que ille preteriit, sed quod ea que in tomis uel homiliis ipse disseruit, uel ego  digna arbitror lectione, in hunc angustum commentariolum referam. Psalterium Grecum est, et Latine organum dicitur, quod Hebrei NEBEL uocant. Psalmus dicitur, eo quod a psalterio nomen accepit, uel pro psallendo. Quamuis Dauid omnes psalmos cantasset, tamen omnes psalmi in persona Christi pertinent, et qui pretitulati esse non uidentur apud Hebreos, pro uno psalmo habentur. Nam per titulum intelligitur uniuscuiusque psalmi intellectus. Quid est titulus, nisi [a 1Kb] clauis? Ut ita dixerim, in domum non ingreditur nisi per clauem, ita et uniuscuiusque psalmi intellectus per clauem, hoc est, per titulum intelligitur, in cuius persona cantatur, aut in persona Christi, aut in persona Ecclesie, aut in persona prophete.



PSALMI INCIPIUNT EDISSERI.



PSALMUS PRIMUS.


Beatus uir qui non abiit in consilio impiorum. Quidam dicunt hunc psalmum, quasi prefationem esse Spiritus sancti: et ideo titulum non habere. Alii in eo quod primus sit, ordinis sui habere principium, et esse uitium eum primum dicere, ante quem nullus sit. Aliter: Apud Hebreos, et primus et secundus unus est psalmus, quod in apostolorum quoque Actibus comprobatur. Denique quia a beatitudine ceperat, in beatitudine desinit, dicens: Beati omnes qui confidunt in eum. Aliter: Beatus qui non cogitauit, non fecit, non docuit mala. Aliter: Beatus qui non est Iudeus, gentilis, hereticus. Aliter: Tertullianus, in libro de Spectaculis, asserit hunc psalmum et de Ioseph posse intelligi, qui corpus  Domini sepeliuit, et de his qui ad spectacula gentium non conueniunt. Et in uia peccatorum non stetit. Non dixit, et in uia peccatorum non ambulauit: hoc quippe impossibile est: quia nullus absque peccato, nec si unius quidem hore fuerit uita eius. Nullum sine peccato dicit: sed in uia peccatorum non stetit: hoc est, qui non perseuerauit in delicto, sed per penitentiam ad meliora conuersus est. Et in cathedra pestilentie non sedit. Pro pestilentibus in Hebreo delusores habet, quod scilicet omnes discipulos peruersus doctor illudat. Unde Ieremias: Non sedi, ait, in consilio ludentium .

Sed in Lege Domini uoluntas eius. Tribus duo retulit, ut habeat uoluntatem, et uoluntati iungat et studium. Et in lege eius meditabitur die ac nocte.  Meditatio legis est, non solum in legendis Scripturis, sed etiam in his que scripta sunt faciendo. Iustus igitur, siue manducet, siue bibat, siue dormiat, in nomine Domini omnia faciens, meditatur legem eius die ac nocte.

Et erit tamquam lignum quod plantatum est, etc. Pro plantatum, transplantatum Aquila transtulit.  Lignum autem cui uir beatus comparatur, sapientiam puto, de qua et Salomon loquitur, Lignum uite est his qui sequuntur eam . Sapientia autem per Apostolum Christus Dei Filius declaratur. Christum, ait, Dei uirtutem, et Dei sapientiam , hoc est, Christo Filio Dei conformis utique factus corpori glorie eius. Quod fructum suum dabit in tempore suo. Dabit enim fructum non quocumque tempore, sed prescripto: illo scilicet cum deuictis potestatibus principatibusque tradiderit regnum Deo Patri, conformatus claritati corporis sui. Quod autem se arborem Dominus dici uoluit, ait: Aut facite arborem bonam et fructum eius bonum . Quod lignum ita dixit: Si in uiridi ligno hoc faciunt, in arido quid fiet .

 Et folium eius non decidet. uerba doctrine que ad salutem gentibus proficiunt, iuxta illud Apocalypsis: Et folia ligni huius ad sanitatem gentium. Et omnia quecumque fecerit, prosperabuntur . Iudei hunc psalmum dictum esse existimant de Iosia: quod solus inter profanos reges non abierit in consilio impiorum, sed secutus sit legem Dei. uerum hoc quod modo lectum est, et omnia quecumque faciet prosperabuntur, non solum de Iosia, sed de nullo sanctorum accipi potest, nisi forte in futuro seculo. Melius igitur de eo intelligimus homine, qui a Saluatore nostro assumptus est atque saluatus: non quo alium assumpsisse, alium assumptum esse testemur; sed quo unus atque idem Filius Dei et filius hominis, qui ante secula uerbum semper fuit, ipse  postea et carnem est dignatus assumere.

Non sic impii, non sic. Id quod secundo dicitur, non sic, in Hebreis uoluminibus non habetur: sed ne in ipsis quidem LXX interpretibus. Nam in exemplis Origenis in Cesariensi bibliotheca legens, semel tantum scriptum reperi. Inter impium et peccatorem hoc interest, qui impius est, negat Deum: qui peccator  est, confitetur et peccat. Sicut iustus uir comparatur ligno: sic impius comparatur pulueri. Qui iustus est, ligno paradisi comparatur: qui autem impius est, pulueri comparatur.

Sed tamquam puluis, quem proiicit uentus a facie terre. Puluis licet de terra sit, tamen desinit esse terra. Tam infelix erit impius, ut nec terrenus quidem sit puluis. uidetur quidem habere terre substantiam, sed habet suam substantiam: nichil habet solidum, sed quod habet, ad penam habet. Huc illucque dispergitur, numquam in uno loco est, quocumque uentus traxerit, illuc eius impetus dirigitur. Sic et impius, qui semel Deum negauerit, quocumque illum aura diaboli traxerit, illuc errore perducitur.

 Ideo non resurgunt impii in iudicio: Non quia non resurgant, sed quia in iudicio non resurgant: [a 1Kb] iam enim de his preiudicatum est. Neque peccatores in concilio iustorum. Si non resurgunt peccatores in concilio iustorum, diuersa est peccatorum iustorumque resurrectio.

Quia cognoscit Dominus uiam iustorum. Nihil aliud cognoscit Dominus, nisi quod notitia eius dignum est. Cognoscit quippe Dominus eos qui eius sunt: et si qui nescit, nescietur . Et ad peccatores dicitur: Discedite a me, operarii iniquitatis, non noui uos . uiam autem iustorum illum puto esse qui loquitur: Ego sum uia . De quo et propheta dicit: uidete que sit uia bona. Et iter impiorum peribit . Quam clementer, non impii  peribunt, sed impietas.



PSALMUS II.

Quare fremuerunt gentes, et populi meditati sunt inania. Audacis est hunc psalmum interpretari uelle post Petrum: immo de eo sentire aliud quam in Actibus apostolorum dixerit Petrus.

Astiterunt reges terre, et principes conuenerunt in unum aduersus Dominum et aduersus Christum eius. Non solum Herodes rex, sed etiam illi reges aduersus Dominum constiterunt, quorum regna ei in puncto temporis diabolus ostendit.

Dirumpamus uincula eorum, et proiiciamus, etc. Quatuor precedentes uersus uel angeli, uel prophete sunt locuti, mirantes quare humana temeritas aduersus Dei Filium consurrexerit. A quinto autem uersiculo  Dominus ipse respondit, cohortans populum gentilium, et omnes qui sibi ex Iudeis credituri sunt, ut legalia uincula dissoluant, et graue onus Legis abiiciant, quod non potuerunt portare patres eorum, sed sequantur eum cuius iugum suaue est, et onus leue.

Qui habitat in celis irridebit eos. Per humane sermocinationis exempla, affectus Dei discimus: non  quo ille quempiam derideat, sed quod nos derisu digna faciamus. Et Dominus subsannabit eos. Subsannatio proprie rugata fronte, et contracto naso exprimitur. Absit itaque hoc nos de Deo corporaliter existimare, quod etiam in grauibus uiris quidam reprehensione dignum arbitrantur.

Tunc loquetur ad eos in ira sua. De ira Dei et Lactantius librum pulcherrimum scripsit, et ipse Origenes creberrime disputat, non tam iram esse, quam necessariam correptionem, ut patris in filium, medici in egrotum, magistri in discipulum. Ira autem patientibus uideri potest, non quod Deus emendet iratus. Et in furore suo conturbabit eos. Sicut in Epistola ad Romanos: Reuelatur, inquit, ira Dei , ut qui eam uenturam intelligunt, studeant  deuitare: ita et in presenti loco benigne, non ait, puniet: sed, turbabit, ut absque penis qui turbatus est, corrigatur.

Ego autem. uox Christi. Constitutus sum rex, pro parte carnis dicitur. Ab eo, Deo patre. Super Sion, id est, super Ecclesiam. Sion, specula uite interpretatur. Montem sanctum eius, mons est Ecclesia, uel ipse Christus, ut illud: Et erit in nouissimis diebus preparatus mons domus Domini in uertice montium. Predicans preceptum Domini . Hoc est doctrinam Euangelii.

Dominus dixit ad me, filius meus es tu: ego hodie genui te. iehsu Christus est heri et hodie, et in eternum. Recte autem ei qui natus est in tempore, dicitur:

 Postula a me, et dabo tibi gentes hereditatem tuam. Ac si dicat: Dum Iudei te noluerunt recipere: omnes gentes tibi uenient in hereditatem.

Reges eos in uirga ferrea. In dura disciplina Romanorum. uel per uirgam ferream, disciplina intolerabilis: quia corda illorum tortuosa erant. Tamquam uas figuli confringes eos. uas figuli antequam in testam fuerit obduratum, si dissipetur, reformabile est. Lege Ieremiam . Si autem semel testa fracta fuerit, nequaquam in integrum compingi potest. uerum que apud homines impossibilia sunt, apud Deum sunt possibilia. Figulus, Christus: uas, homo, ut est illud: Sicut uas in manu figuli, sic uos in manu mea, dicit Dominus . Aliter: Confringitur in penitentiam hic, uel in die iudicii in  ignem.

Nunc reges intelligite. Reges seculi omnes uel reges sancti apostoli, intelligite ista supradicta. Erudimini. Hoc est, uosmetipsos, uel alios. Qui iudicatis terram, sanctam Ecclesiam.

Seruite Domino in timore. Timore dixit, ut elationem eis tolleret: quia reges eos appellarat. Et exsultate ei. Ut eos iterum confortaret, ut illud: Gaudete  et exsultate, cum tremore: ut cum tremore essent, id est, tremore corporis, et timore anime.

Apprehendite disciplinam, ne quando irascatur Dominus. Pro eo quod in Greco dicitur, : in Hebreo legitur NESCU BAR, quod interpretari potest, adorate filium. Apertissima itaque de Christo prophetia, et ordo precepti, Adorate Filium; ne forte irascatur Dominus, hoc est, Pater. Et pereatis de uia iusta. Iudeis qui noluerunt adorare Filium, iratus est Dominus, et perierunt de uia recta. uia iusta, uel recta, Christus est. In uia sumus, quando mandata Dei implemus. De uia perimus, quando ab eis declinamus.

In breui ira eius. Hoc est, in exitu uniuscuiusque hominis. uel breui ira in die iudicii, ut illud: Cum  enim dixerint homines, pax et securitas, tunc ueniet eis repentinus interitus . Beati omnes qui confidunt in eum. Non in hominibus, neque in semetipsis, sed in Deum. Iste psalmus, ut prefati sumus, in beatitudinem terminatur, unde superior incipit, et ideo apud Hebreos pro uno habentur.



PSALMUS III.

Psalmus Dauid, quando fugit a facie Absalom filii sui. Iste psalmus posterior est sequentibus plurimis, qui ad Saulis uidentur historiam pertinere. Ante siquidem Dauid a Saul est passus insidias, quam Absalom aduersus eum arma corriperet. Sed quia propositum ei erat, ut non tantum de se referret que passus est, quam ut per exemplum sui omnes homines institueret, ideo primis secunda preposuit, ut tentationum ordinem doceat. Siquidem ante propter peccata corripimur, et postea propter  uirtutem probamur. In Dauid uero tentationum ordo mutatus est. Sub Saul persecutione, innocens fuit: sub Absalom, manifestissime criminis reus tenetur, Uria interfecto. Lege quinquagesimi psalmi titulum, et intelliges eum iuxta ordinem priorem esse quem tertium.

Domine, quid multiplicati sunt, qui tribulant me, multi exsurgunt aduersum me. Potest hic psalmus et ad Dauid, et ad Christum, et per eum, ad omnes sanctos pertinere.

Exaudiuit me de monte sancto suo. Montem sanctum puto unigenitum esse Filium Dei, ad quem in nouissimis diebus populi confluituri sunt. Isaia et Michea hoc ipsum uaticinantibus. Sed et de Ecclesia intelligitur, quia non potest ciuitas abscondi super montem posita.

 Ego dormiui, et soporatus sum, et exsurrexi, quia Dominus suscepit me. Quasi somnus, inquit, et locus eius persecutio.

Non timebo millia populi circumdantis me. Et Dauid potest hoc de Absalom, et exercitu eius dicere: et Dominus de Iudeis frementibus aduersum se, et clamantibus: Tolle, tolle, crucifige eum .

Quoniam tu percussisti omnes aduersantes mihi sine causa. Percutit Dominus, et uineas alienigenarum in grandine, et Saluator, qui pro nobis factus est omnia, percussus a Patre scribitur: Percutiam pastorem, et oues dispergentur . Pro sine causa autem, maxilla legitur in Hebreo, id est, LECHI. Et quia maxillam premiserat, consequenter infertur. Dentes peccatorum  contriuisti. Respondeant ergo amici solius historie, quomodo Deus maxillam percutiat, et confringat dentes peccatorum, pugilum contra se more certantium. Dentes peccatorum contriuisti. Principes Iudeorum: dentes, uel heretici doctores, uel uerba ipsorum.

Domini est salus. Hoc est, non ab homine, sed a Deo. Ipse solus potest, et per ipsum a morte in uitam transire. Et super populum tuum. Hoc est, populum Christianum. Benedictio tua. Populo credentium benedictionem infundit: transmittens eis Spiritum sanctum, uel in futuro quando dicturus erit: uenite, benedicti Patris mei, percipite regnum quod uobis paratum est ab origine mundi .



PSALMUS Iu.

 In finem in carminibus, psalmus Dauid. In finem, id est, in Christo. Finis enim Legis Christus ad iustitiam omni credenti. In carminibus, hoc est, in laudibus. Psalmus Dauid, hoc est, laus Christi.

Cum inuocarem exaudiuit me Deus iustitie mee. Incongruum est hoc de Dauid accipere, ut qui in superiori psalmo propter occisionem Urie pene est interfectus a filio, nunc audeat dicere: Exaudiuit me Deus iustitie mee. Totus itaque psalmus ad Christum, et per Christum ad iustos referendus est. Horum simile quid etiam Iacob locutus est, dicens: Exaudiet me cras iustitia mea .

In tribulatione mea dilatasti mihi. Miserere mei, et exaudi orationem meam. Licet mihi auxilium tuleris, et in tribulatione mea dilatasti mihi: tamen ego  misericordia tua semper indigeo.

Ut quid diligitis uanitatem, et queritis mendacium. Diapsalma. uerbum SELA, LXX interpretes, Symmachus et Theodotio, diapsalma transtulerunt. Aquila uero, semper; et puto aut musici cuiusdam soni esse signaculum, aut certe perpetuitatem eorum que predicta sunt, indicari, ut ubicumque SELA, hoc est, diapsalma, siue, semper apponitur, ibi sciamus non tantum ad presens tempus, uerum ad eternum, uel que sequuntur, uel que precesserint, pertinere.

Que dicitis in cordibus uestris, et in cubilibus uestris compungimini. Quod in die cogitando peccatis, nocte expiate per lacrymas.

Sacrificate sacrificium iustitie, et sperate in Domino. Sacrificium Deo immolate iustitiam, et consequenter  sperabitis in Domino.

Signatum est super nos lumen uultus tui, Domine. In cuius facie lumen Domini signatum est, iste reuelata facie gloriam Domini contemplatur. Tale signum et in gementium frontibus in libro Ezechielis prophete notari Dominus precepit .

A fructu frumenti, et uini eorum repleti sunt. Id quod in pluribus codicibus inuenitur, et olei eorum, cum uetustum Origenis exemplum Psalterii reuoluerem, quod ipsius manu fuerat emendatum, nec in Hebreo, nec in ceteris editionibus, nec apud ipsos Septuaginta interpretes reperi.



PSALMUS u.

In finem pro ea que hereditatem consequitur, psalmus  Dauid. De Ecclesia que in fine et consummatione mundi hereditatem consecutura est uniuersis nationibus Christo credentibus, psalmus iste contexitur. Denique et ex persona eius oratio ad Dominum dirigitur.

uerba mea auribus percipe, Domine. Nullus habet hanc fiduciam nisi Ecclesia. Qui peccator est, non est ausus dicere: uerba mea auribus percipe, Domine; qui irascitur et maledicit, non est ausus dicere: uerba mea auribus percipe, Domine; sed optat ut Deus claudat aures suas. Intellige clamorem meum, etc. Clamor in Scripturis non uocis, sed cordis est. Denique ad Moysen dicitur: Quid clamas ad me ? cum Moyses ante non clamasset. Intellige clamorem meum. Et Apostolus: Clamantes in cordibus nostris, abba pater . Utique qui  clamat, non in corde clamat, sed in lingua clamat. Et quomodo dicit Apostolus, clamantes in cordibus nostris? Quando igitur gemitus noster, et conscientia deprecatur, istum clamorem intelligit Deus. Unde dicit et Ieremias: Non sileat pupilla oculi mei . uidete quid dicat: Non taceat pupilla oculi mei: et aliquando pupilla oculi clamat ad Deum. Utique si clamat, lingua clamat, non pupilla oculi. Sed quomodo clamamus in cordibus nostris, quando cum gemitu Dominum deprecamur: sic quando lacrymas ad Deum fundimus, eo tempore pupilla oculi nostri clamat ad Dominum. Rex meus, et Deus meus. Ille uere ausus est dicere, Rex meus et Deus meus, cui non regnat peccatum in mortali corpore. Rex meus et Deus meus, quia regnas in me, et non regnat peccatum:  propterea Deus meus es. Tu es Deus meus: quia non est uenter Deus meus: quia non est aurum Deus meus: quia non est libido Deus meus. Quoniam tu uirtus es, et ego cupio habere uirtutes, propterea tu es Deus meus, hoc est, uirtus mea.

Mane exaudies uocem meam. Quidam simplicius interpretantur, hoc est, exsurgo diluculo ad orandum, et deprecor te. Et que est ista interpretatio, qua dicitur, mane nos exaudit, uespere non exaudit, media nocte non exaudit. Sed uidete quid dicat: Quamdiu in tenebris erroris sum, non me exaudit. Quando uero sol iustitie uenerit in corde meo, tunc me exaudit: mane exaudies uocem meam. Non dixit, tertia hora, non dixit sexta hora, non dixit plena luce; sed uidete quid dicat: Mane, statim ut tenebre  fugere ceperint, exaudis: statim in principio boni operis me exaudis, non queris finem. Est enim meum uelle, tuum perficere. Mane astabo tibi. uidete ordinem, mane, non uespere, non in tenebris, sed mane. Mane astabo tibi: stabo constanter, et imitabor Moysen. Mane astabo tibi: tibi astabo, non aliis. Cum autem mane fuerit, et stetero, et tibi stetero, tunc merebor te uidere. Et uidebo. Subauditur, te uidebo, multi male legunt, et dicunt, : sed sciamus errorem esse; sic dicitur, hoc est, uidebo, ut sic ordo quem diximus, incipiente luce uirtutum in anima mea, quando stare tibi cepero, non sedere, non iacere, sed stare: et statues supra petram pedes meos, tunc per istos gradus  merebor te uidere. Quoniam tu es Deus non uolens iniquitatem. Propterea non me exaudies plena luce, sed mane, quoniam non uis, Deus, iniquitatem. Cum enim recedere cepero ab iniquitate, statim merebor exauditionem tuam.

Neque habitabit iuxta te malignus. Quando aliquis recedit a nobis qui malus est, gratulemur, hoc in nobis fit quod factum est et in Domino. uidete enim quid dicat Spiritus sanctus: Neque habitabit iuxta te malignus, que enim communicatio luci et tenebris? qui consensus Christo et Belial? quando ergo recedunt aliqui ex nobis, dicamus et nos: Exierunt ex nobis, sed non fuerunt ex nobis. Si enim fuissent ex nobis, mansissent utique nobiscum . Dicitur ad Deum: Non habitabit iuxta te malignus. Si  enim Deus ignis est, et ignis consumens, quicumque stipula est, quicumque lignum est, fugit ab igne, ne consumatur ab igne. Neque permanebunt iniusti ante oculos tuos. Quando dicitur, neque permanebunt, ostenditur quod aliquando manserint. Manserunt autem aliquando iniusti ante oculos Dei: manserunt Deo exspectante penitentiam ipsorum; sed quoniam permanserunt iniusti, propterea non permanserunt ante oculos Dei.

Odisti omnes qui operantur iniquitatem. Infelix est, quem odit Deus. Quis est ille quem odit Deus? qui operatur iniquitatem. Si enim omnes peccamus, et quicumque peccat, odio habetur a Deo, ergo odio habemur a Domino. Si autem odio habemur a Domino, quomodo gratia saluati sumus? Odisti omnes  qui operantur iniquitatem. Non dixit qui operati sunt iniquitatem, sed qui operantur iniquitatem. Qui perseuerant in peccato, illi odio habentur a Domino: qui autem dimiserunt, illi amantur a Domino: Perdes omnes qui loquuntur mendacium. Rem nouam uideo. Qui malum operatur, odio habetur: qui mentitur, perit. uideamus quid sit plus, odio haberi a Domino, an perire. Infelix quidem est qui odio habetur a Domino, sed adhuc uiuit. Qui autem loquitur mendacium et perit, iam esse desistit. Ergo infelicior est, qui mendacium loquitur, quam ille qui operatur iniquitatem, qui enim operatur iniquitatem, odio habetur: qui autem loquitur mendacium, perit. Os enim, quod mentitur, occidit animam . Et quomodo scriptum est:  ut sit Deus uerax, omnis autem homo mendax . Si autem quicumque loquitur mendacium, iam perit, et occidit animam suam: omnes autem mentimur, ergo omnes peribimus? Hoc autem quod dicit: Perdes omnes qui loquuntur mendacium, et ex consequentibus psalmi, et ex ipso ordine intelligere possumus, quia de hereticis dicit: Qui enim operatur iniquitatem, suam tantum animam occidit: qui autem hereticus est, et loquitur mendacium, tot occidit homines, quot induxerit.

uirum sanguinum et dolosum abominabitur Dominus. uir sanguinum, omnis hereticus est, quotidie animarum sanguinem fundit. Recte dixit dolosum: et homicida est, et dolosus.

 Ego autem in multitudine misericordie tue, introibo in domum tuam. Illi in iniquitate sua egrediuntur de domo tua, ego in tua misericordia ingrediar in domum tuam, Introibo in domum tuam, que est Ecclesia.

Adorabo ad templum, etc. Ipsa est domus que et templum.

Domine, deduc me in tua iustitia. Ego autem cupio intrare in domum tuam et uolo intrare per uiam tuam rectam; sed quoniam continuata semitis scandala ponunt inimici mei, et mihi in domum tuam ire cupienti, laqueos ponunt in itinere; propterea, queso te, ut dirigas pedes meos usque ad finem. Meum est pedes ponere in uia tua: tuum est corrigere gressus meos: Propter inimicos meos dirige in conspectu tuo uiam meam. Hoc est, uiam tuam  rectam fac propter inimicos meos, qui insidiantur mihi. Que est autem ista uia? Lectio Scripturarum, hoc est, ne in Scripturis tuis, per quas ingredi cupio in Ecclesiam tuam, corruam. Omnis enim qui male intelligit Scripturas, in uia Dei corruit.

Quoniam non est in ore eorum ueritas. Describuntur heretici, describitur uir sanguinarius et dolosus, quem abominabitur Dominus. Non est in ore eorum ueritas. Non habent Christum ueritatem in ore suo, quia nec in corde habent. Cor eorum uanum est. Melius habetur in Hebreo . uere enim insidiatur cor hereticorum omnibus quos decipit.

Sepulcrum patens est guttur eorum. Infelices sunt heretici, qui sepulcra sunt dealbata, plena ossibus mortuorum. Sepulcrum patens est guttur eorum. Arius,  Eunomius, et ceteri heretici linguas sagittas habent: fauces suas sepulcrum habent. Sepulcrum patens est guttur eorum. Et recte dixit, patens quandocumque enim uult aliquis deceptus intrare, paratus est hereticus, et suscipit. Numquam heretici claudunt os suum, sed semper aperiunt os suum. Linguis suis dolose agebant. Aliud in corde tenebant, aliud in sermone pollicebantur. Pietatem loquebantur, et impietatem celabant. Christum loquuntur, et occultant Antichristum. Sciunt enim quod nemo possit induci, si proferant Antichristum. Lucem proferunt, ut celent tenebras, ut per lucem ducant ad tenebras. Iudica illos, Deus. Sciunt te iudicem, sciunt te respicere res humanas. Qui iudicaturus in fine es, etiam in presenti iudica. Qui generaliter  iudicaturus es, nunc ex parte iudica. Qui patrem sentire nolunt, sentiant iudicem. Iudica illos, Deus. Quare? qua de causa? Sequitur:

Decidant a cogitationibus suis. Si enim in presenti reddideris illis quod merentur, incipiunt recedere a malis cogitationibus suis: quamdiu te iudicem non sentiunt, non timent. Decidant a cogitationibus suis. Egregie dixit, a cogitationibus suis. Quotidie enim heretici immutant dogmata sua. Denique si uir ecclesiasticus de Scripturis eruditus contenderit contra eos, et Scripturis sanctis coarguerit eos, statim requirunt, quomodo aliud nouum dogma reperiant. Non querunt quomodo saluentur, sed quomodo superent. Propterea nunc dixit. Decidant a cogitationibus  suis, et te habeant unam cogitationem.

Secundum multitudinem impietatum eorum expelle eos. Non dixit, unde eos expellat: de celo eos expellat, de terra eos expellat: unde eos expellat Scriptura non dicit: sed est, et . Debemus ergo legere: Secundum multitudinem impietatum eorum expelle eos. Quod dicit, hoc est: Ab impietatibus suis multis propter tuam misericordiam expelle eos, hoc est, non sint in multis impietatibus suis. Potest et aliter interpretari: Quoniam plurimum impii fuerunt et noluerunt decidere a cogitationibus suis, et impietates impietatibus augent, et quotidie congregant, et plures habent impietates, propterea expelle eos. Unde? Ab ea que hereditatem consequitur. Tu expelle eos inde, ut  quoniam fidem non habent Ecclesie, ne uersentur in ea. Quoniam irritauerunt te, Domine. Tu, Domine, per naturam dulcis es, sed quicumque peccatores sunt et heretici, naturam tue dulcedinis uitio suo uertunt in amaritudinem.

Et letentur omnes qui sperant in te. Illi pereant, et ecclesiastici letentur. In eternum exsultabunt. Hic, in eternum, non de presenti seculo debemus dicere, sed de futuro. Denique non dixit, in seculo exsultant, sed exsultabunt, de futuro dicitur. Hic enim tristitia est, ibi uero letitia. Heretici de presenti rident, sed in futuro lugebunt. Nos uero in presenti lugemus, ut in futuro rideamus. In eternum exsultabunt. Que erit exsultatio sanctorum uirorum? Et inhabitabis in eis. Felices erunt qui Christum hospitem habere merebuntur:  felices qui tabernaculum Christi erunt.

Et gloriabuntur in te omnes qui diligunt nomen tuum. Quicumque diligit Deum, gloriabitur in Domino. Qui diligunt. Non dixit, qui timent, sed, qui diligunt. Ubicumque enim timor est, ibi non est dilectio. Perfecta quippe dilectio foras mittit timorem. Quicumque enim diligunt nomen Domini, illi gloriabuntur. Gloriabuntur. Futura est beatitudo nostra: totum quod promittitur de futuro est. Alii regnent; alii possideant; alii glorientur. Nos hic sumus miseri, ut postea felices simus. Sequamur Christum Dominum nostrum. Qui dicit se in Christo credere, debet quomodo ille ambulauit, et ipse sic ambulare. Christus Dei Filius non uenit ut ministraretur, sed ut ministraret. Non uenit ut imperaret, sed ut  seruiret. Non uenit ut lauarentur illi pedes, sed ut lauaret pedes discipulorum. Non uenit ut cederet, sed ut cederetur. Non dedit alapam, sed accepit. Non crucifixit, sed crucifixus est. Non alios occidit, sed ipse passus est. Pauper fuit, ut nos diuites faceret. Ille accepit pro nobis plagam, ut nos uerberati non doleremus. Quotiescumque cedimur, prebeamus maxillam, dorsum opponamus, imitemur Christum. Qui ceditur, Christum imitatur: qui cedit, Antichristum. Hoc totum quare dico? Ut in presenti seculo quod sustinemus, pro Christo glorificemus nomen Domini. Dum loquimur, dum ambulamus, repente subtrahimur. Ego ipse qui uobis hodie loquor, die crastina qui de me futurum sit,  nescio. Si uenerit leuis febricula, ubi est ista uox? Ubi est superbia? Repente uertitur in cinerem. Quid gloriatur terra et cinis? Secundum corporis naturam, terra et cinis sumus. Terra es, et in terram ibis; et terra gloriatur contra factorem suum. Sequitur.

Quoniam tu benedices iusto. In futurum ergo differtur beatitudo.

Domine, ut scuto bone uoluntatis, etc. Apud seculum aliud est scutum, aliud corona: apud Deum uero ipse est scutum, ipse est et corona, quasi scutum protegit, quasi Deus coronat, ipse est scutum nostrum, ipse est et corona nostra: et ob hoc dicit: Domine, ut scuto bone uoluntatis tue coronasti nos. Protexisti nos scuto tuo, et protectio tua corona nostra fuit, hoc est, corona nostra scutum tuum fuit,  id est, nostra uictoria. Corona enim uictoria interpretatur. Gratias agamus Deo, et deprecemur illum, ut in bona uoluntate sua ipse sit scutum et corona nostra, ut numquam recedamus ab eo, ut sequamur illum, et dicamus cum Ieremia: Et post te subsequens non laboraui, Domine, ut scuto bone uoluntatis tue coronasti nos . Scuto protegimur, et cum perfecti fuerimus, coronamur.



PSALMUS uI.

In finem pro carminibus pro octaua psalmus Dauid. Iste et undecimus psalmus, pro octaua inscriptionem habent, resurrectionis, et penitentie, ac per hoc salutis nostre mysterium continentes. In quo humanum genus postulat, ut corrigamur quidem et iudicemur a Deo, sed non in ira et in furore eius. Longum est de sacramento huius numeri  plura exempla reuocare. Octo anime ingresse sunt in Arcam Ne, que in diluuio saluate sunt. Octauus filius Iesse Dauid fuit, qui et desperatur a patre, et a Deo solus eligitur. Octauo die circumciduntur primogenita, et immunda esse desistunt. Zacarias quoque pater Ioannis octaua die circumcisionis filii sui loquitur. Et post dies octo siue sex  Dominus transformatur in monte, ut sic octonarius in sexto numero contineatur, quomodo nunc in sexto psalmo, inscriptio ponitur ogdoadis.

Domine, ne in furore tuo arguas me, etc. Penitentie psalmus est, et non emendari refutat et corripi, sed in furore et in ira, quia infirmus sit, et turbata sint ossa eius. Et aliquando prius furor est, et postea ira; sed maxime unum est. Tamen furor in presenti, ira in futuro.

 Miserere mei, Domine. uox Ecclesie. Miserere mei, quia miser sum. Et ipse misericordiam Dei inuenit, qui se miserum confitetur. Quoniam infirmus sum, sana me, Domine. Ac si dicat: infirmus sum pro peccato: sana me, quia medicus es. Ego sum egrotus, tu es medicus. Ego habeo infirmitatem, tu habes sanitatem. Ego sum infirmus per peccatum, tu sana per misericordiam.

Quoniam conturbata sunt omnia ossa mea. Ac si dicat: omnes uirtutes, que ossa appellauit, in primo homine transgresse sunt, siue perdite. Anima mea exinde turbata est. Per penitentiam ut emendemur.

Et tu, Domine, usquequo. Subauditur, usquequo  animam meam que est conturbata uehementer, non eripis, non corrigis, non emendas?

Conuertere, Domine, et eripe animam meam. Nisi animam nostram ante conuerterit, non eam potest eruere de periculo. uel illud: Domine, qui auertisti uultum tuum a nobis, conuertere et nos uidere dignare, et erue animam nostram.

Quoniam non est in morte qui memor sit tui. Non enim mortui laudabunt te, Domine, sed nos qui uiuentes sumus, quia non est Deus mortuorum, sed uiuorum. In inferno autem quis confitebitur tibi? Non pro impossibili, sed pro raro posuit. In omnibus enim Dei iudiciis delectatur sanctus, et laudat iudicia eius.

Laboraui in gemitu meo. Miserere mei, quia hec et  hec que sequuntur, feci. Lauabo per singulas noctes lectum meum. Qui quotidie lacrymis stratum rigat, non potest in cogitatione eius libidinum pompa surrepere. In lacrymis meis stratum meum rigabo. Quanta multitudo lacrymarum, ut stratum eius lacrymis rigatum sit.

Turbatus est a furore oculus meus. Ubi sunt amici littere? Certe oculus iste corporeus ibi ab ira non conturbatur, nisi forte in tantam rabiem extollimur, ut uultus quoque nostri et ora mutentur. Ille itaque turbatur oculus: qui si scandalizatus fuerit, eruetur. Non autem ait: Ab ira mea turbatur oculus meus: sed, ab ira tua. O Deus, per quem supplicia mihi timeo preparata: turbata est mens mea, et totum cordis mei principale contremuit. Inueteraui in  omnibus inimicis meis. Non noua aduersum me inimici bella gerunt, meus hostis antiquus est. Aliter: Pubertatem eius hominis qui renouatur de die in diem, non possum consequi: quia ueterem hominem cum uitiis et concupiscentiis eius inimicis meis aduersum me porto pugnantibus.

Discedite a me omnes qui operamini iniquitatem. Postquam ipse misericordiam consecutus est, ceteros docet, uel cohortatur, ut a se abeant. Non enim uult iniquorum habere consortium. Simul autem et illud notandum est, quod iam superius diximus: quod non eos qui operati sunt iniquitatem; sed qui operantur, a se iubeat recedere.

Conuertantur et erubescant ualde uelociter. Non contra inimicos, sed pro inimicis orat: ut conuertantur  et erubescant a peccatis suis: et erubescant non leuiter, sed uehementer: nec recrastinato tempore, sed cito.



PSALMUS uII.

Psalmus Dauid, quem cantauit Domino pro uerbis Chusi filii Iemini. Plerique, et maxime hi qui Hebrei sermonis scientiam non habent, hunc psalmum arbitrantur eo tempore esse cantatum, quo Chusi filius Arachi, amicus Dauid, destruxit consilium Achitophel: et ad eum nuntios misit, ne in eremo ultra sederet, sed procul fugeret, ne opprimeretur a filio. uerum sciendum est uehementer errare. Primum, quod nomen Chusi per samech litteram scriptum est: hic uero per sin. Deinde quod numquam Dauid qui Ioab et ceteris ducibus exercitus sui preceperat, dicens: Parcite puero Abessalon , de morte filii loqueretur:  Concepit dolorem, et peperit iniquitatem: Lacum aperuit et effodit eum, et incidit in foueam quam fecit: maxime qui, morte eius audita, operuit caput suum, et eiulans clamaret: Filius meus Abessalon, filius meus Abessalon. Ad extremum quod illic Chusi, amicus Dauid, filius Arachi scriptum est: hic uero filius Iemini. Sciendum itaque Chusi interpretari, Aethiopem: et totum psalmum contra Saul esse conscriptum, qui persequebatur eum: et in foueam quam foderat, ipse indicit. Quem Aethiopem uocat, propter sanguinarios, et tetros, et crudeles mores. Iemini uero, familia, quod ad tribum pertineat Beniamin, de qua Saul ortus est, Regnorum libri testimonio sunt, in quibus Scriptura commemorat: Et erat uir de filiis Beniamin, et nomen eius Cis, filius Abihel, filii Sareth, filii Bechor, filii Aphi, filii uiri Iemini, uir potens, et huic filius, et nomen eius Saul . Semei quoque ille qui lapides et puluerem in Dauid iaciebat, de familia Saul, hoc est, Iemineus fuit:  sicut in eisdem libris scribitur; Egrediebatur uir de propinquitate domus Saul, et nomen ei Semei, filius Gera ; de quo postea Dauid loquens inducitur: Ecce filius meus qui egressus est de uentre meo, querit animam meam: et quanto magis nunc filius Iemini? Aquila hunc locum ita interpretatus est. Pro ignoratione Dauid, qui cecinit Domino pro uerbis Aethiopis: Symmachus in hunc modum: Pro ignoratione Dauid, quod cecinit Domino pro uerbis Chusi filii Iemini. Hec omnia latius exsecutus sum, quia eruditissimi uiri putauerunt hunc psalmum non contra Saul, sed contra Abessalon esse compositum, quod pro parte non esse monstraui.

Domine Deus meus, in te speraui, etc. Non speraui in gladio meo: non speraui in uirtute mea; sed speraui in auxilio tuo.

 Ne quando rapiat ut leo animam meam, etc. Hoc conuenit Sauli, Abessalon non conuenit. Quomodo enim poterat Abessalon leonem uocare, de quo dicit: Parcite puero meo Abessalon? Si ibi illum puerum uocat, et quasi infantulum et ignorantem: quomodo hic leonem uocat? Hoc interim secundum historiam, et multa sunt que dicantur, et totus psalmus in persona Saul interpretari potest. Ceterum quia nobis cure est, non solum secundum historiam, sed et secundum spiritualem intelligentiam interpretari: Chusi istum Aethiopem non alium, nisi diabolum interpretamur. Queritur, iste Chusi quomodo filius sit Iemini: quomodo diabolus Aethiops filius est dextre? Quod Aethiops, uitio suo est: quod filius dextre est, creatus a Deo: recte de isto dicitur: Ne  quando rapiat ut leo animam meam. Aduersarius noster diabolus quasi leo rugiens, circuit querens quem rapiat.

Domine Deus meus, si feci istud. Ecce uir princeps mundi istius: et in me non inuenit quidquam. Si est iniquitas in manibus meis. Quia peccatum non fecit, nec dolus inuentus est in ore eius.

Si reddidi retribuentibus mihi mala. Saul bis in manus eius traditus est, quem noluit interficere, dicens: Non tangam Christum Domini . Hoc est ergo non restituere ei pro malis mala: qui sibi pro bonis mala restituebat. Si, inquit, inimicis meis mala reddidi pro malis, non resurgam; et si pro malis mala quesiui, illi pro bonis mala restituent.  Decidam merito ab inimicis meis inanis. In Hebreo pro inani RECAM scribitur. Unde intelligimus id quod in Euangelio continetur: Qui fratri suo dixerit, raca et fatue , quam habeat interpretationem.

Persequatur inimicus animam meam, etc. Nouissima anime inimica destructa est mors. Et conculcet in terra uitam meam. Non potest conculcari, quia non fecit supra dicta. Et gloriam meam in puluerem deducat. Si, inquit, inimicis meis mala reddidi pro malis, non resurgam.

Exsurge, Domine, in ira tua. Quoniam te non senserunt per beneficia, sentiant per iracundiam. Et exaltare in finibus inimicorum meorum. Pro inimicis rogat, ut in inimicorum finibus exaltetur. Cum inimici  esse cessauerint, tunc tu, Domine, exaltaberis in eis.

Et exsurge, Domine Deus meus, in precepto quod mandasti, etc. Hoc nos dicimus: hoc credentes loquimur. Semper enim persone mutantur in Psalmis. Multum est nunc si uelimus dicere in quot, quante persone mutentur. Exsurge, Domine Deus meus, in precepto quod mandasti: hoc nos dicimus, pro nobis passus es, crucifixus es; exsurge, et salua nos. Propterea exsurge, ut credat in te plurima multitudo. Cum ergo exsurrexeris, quid aliud deprecamur, nisi reuertere ad patrem?

Et propter hanc in altum regredere. Pro qua? pro synagoga populorum. Quod mortuus es, pro nobis mortuus es: quod resurrexisti, nobis resurrexisti,  quod ascendisti ad Patrem, nobis ascendisti. Et propter hanc in altum regredere. Nemo ascendit in celum, nisi qui de celo descendit, filius hominis, qui est in celis.

Iudica me, Domine, secundum iustitiam meam, etc.

Hoc Dauid dicere non potest: hoc proprie Saluatori conuenit, qui non peccauit.

Consumetur nequitia peccatorum, et diriges iustum. Non potest mea iustitia dirigi, nisi illorum iniquitas impleta fuerit, uidelicet Iudeorum.

Nisi conuersi fueritis, gladium suum uibrabit. Iste locum duplicem recipit intelligentiam. Multi enim putant de Deo dictum, ut dicatur ad peccatores. Et quid dicit? Nisi conuersi fueritis, gladium suum uibrabit: hoc est, nisi egeritis penitentiam, Dominus  uos gladio suo percutiet. Sed uideamus si consequentia aptari possint persone Domini. Arcum suum tetendit, etc. Hoc potest dici de Deo. Et in illum parauit uasa mortis. Hoc difficile est: Dominus enim non habet uasa mortis, sed uasa uite. Sed et hoc potest intelligi super persona Saluatoris. Hoc uero quod sequitur:

Ecce parturiit iniustitiam, etc. Hoc est, ut heretici in contemptum Dei concitarentur.

Lacum aperuit, etc. Quo eos perderet. Et incidit in foueam quam fecit. In fouea enim mortis quam patefecerat, ipse prior periit: sicut de Ario scriptum est: hoc est, nisi conuersi fueritis, nisi egeritis penitentiam, semper diabolus paratum habet arcum,  emittit sagittas, quibus nos percutiat. Quorum enim corda ardent libidine, uitiis, et passionibus: isti uicti sunt a diabolo. Sagittas suas ardentibus effecit. Pulchre dixit, ardentibus: non dixit, arsuris: hoc est, qui arsuri sunt sagittis ipsius: sed quorumcumque corda ardere uiderit, illos percutit. Dicit enim Apostolus ardentes habere diabolum sagittas . Ecce parturiit iniustitiam, concepit dolorem, et peperit iniquitatem. Diabolus sic concipit, sic parturit, sic nutrit, sic exaltat. Lacum aperuit, et effodit eum, et incidit in foueam quam fecit. Diabolus ipse est lacus, ipse est fouea. Lacum aperuit. Sed quoniam non potest aquam continere secundum Ieremiam: propterea lacus illius uersus est in foueam. Omnia conciliabula hereticorum, fouee diaboli sunt.  Sed quod superius preteriuimus: Scrutans corda et renes Deus, iustum adiutorium meum a Deo: in Hebreo ita scriptum est: Scrutans corda et renes Deus iustus: ut postea consequatur: Adiutorium meum a Deo, qui saluos facit rectos corde. Numquid irascetur per singulos dies? Melius pro hoc in Hebreo habetur: Comminatur in omni die, quod Aquila quoque transtulit. Et pulchre ait: Comminans et infrindens in omni die. Qui enim propter patientiam suam ita delicta non punit: quasi iratus et comminatus, diem ultionis exspectat, ut metu corrigat delinquentem. Exsequamur ordinem.

Conuertetur dolor eius in caput eius, etc. Quomodo si aliquis mittat in altum lapidem, et non sit cautus, et lapis uenerit in caput eius, suo uulnere uulneratur:  sic et diabolus occiditur sua superbia, exaltatur, et corruit. Modo exaltare uult caput, et non potest: quoniam conuertetur dolor eius in caput eius, et deprimet illum. Diabolus secundum regulam Scripturarum lectus est in Genesi; ipse est coluber, ipse serpens, qui loquebatur ad Euam: quoniam totus terre heret. Cetera animalia licet ambulent in terra , tamen non omne corpus in terra iacens habent: licet habeant pedes in terra, tamen aliam partem corporis sursum habent. Ceterum diabolus, hoc est, serpens et coluber antiquus, secundum Isaiam totus in terra est : et caput et reliquum corpus equale habet. Reuertetur dolor eius in caput eius et in uerticem ipsius iniquitas eius descendet. uide quid dicat: et in caput eius, et in uerticem  capitis. Cum autem iniquitas caput premit, et uerticem premit, ubi est potentia diaboli? Iste finis diaboli. Reuertetur dolor eius in caput eius, et in uerticem ipsius iniquitas eius descendet.

Confitebor Domino secundum iustitiam eius. Qui non permisit timentes se disperdi. Et psallam nomini Domini altissimi. Qui nos a lamentis tristitie, in gaudia sempiterna perduxit.



PSALMUS uIII.

In finem pro torcularibus, psalmus Dauid. Tres pro torcularibus psalmi diuersorum hominum prescribuntur: Dauid, Asaph, filiorum Chore, et qui ad mysterium Ecclesie pertinent: propterea octauum et octogesimum numerum tenent. Quod autem octogesimus, tertius extremus est psalmus,  qui pro torcularibus prenotatur, hoc ostendit in Trinitate sacramentum resurrectionis Ecclesie contineri.

Domine Dominus noster. Prius nomen Domini apud Hebreos quatuor litterarum est, iod, he, uau, he: quod proprie Dei uocabulum sonat: et legi potest , et Hebrei , id est, ineffabile opinantur. Secundum uero ADONAI, omnium commune est, quod sepe et in hominibus ponitur. Quam admirabile est nomen tuum in uniuersa terra. Quod pro nobis homo factus es, quod mortuus, quod resurrexisti, in cunctis gentibus est uulgatum.

Quoniam eleuata est magnificentia tua super celos. Quod post resurrectionem celos cum triumpho glorie conscendisti.

 Ex ore infantium et lactentium perfecisti laudem. Licet per seniorum Prophetarum doctrinam, multa sint que Domini contineant laudem: tamen hunc uersiculum in Euangelio completum ipse Dominus esse declarat, clamantibus pueris: Osanna filio Dauid . Propter inimicos tuos. Ad confusionem Iudeorum. Ut destruas inimicum et ultorem, Hereticum, qui cum nequitia sua impugnat Ecclesiam, defendere eam tamen assimulat.

Quoniam uidebo celos opera digitorum tuorum. Celos Scripturas intelligimus sanctas: que per Dei digitum, hoc est, per Spiritum sanctum sunt prolate. Quoniam uidebo celos opera digitorum tuorum. Qui se uisurum esse promittit, necdum presentem uidet. uidebo, inquit. Tunc enim etiam rationem  operis eius cursumque cognoscam. Aliter uidet gubernator nauim: aliter medicus egrotantem, aliter picturam pictor, quam imperitorum rudes oculi. Lunam et stellas que tu fundasti: Ecclesiam, uel doctores eius.

Quid est homo quod memor es eius? Quale meritum stat hominis, ut memor eius factus, pro eius redemptione suscipias carnem. Aut Filius hominis, quoniam uisitas eum. Filius Dei, factus est Filius hominis: id est, Filius uirginis Marie: qui uisitatauit corpus humilitatis nostre, quod assumere est dignatus.

Minorasti eum paulo minus ab angelis. In Hebreo pro eo quod est, ab angelis, qui dicuntur MALACHIM, Deum habet, hoc est ELOHIM. Hunc locum Apostolus  in Epistola ad Hebreos super Christo interpretatur. . Gloria et honore coronasti eum. Gloria cum in eius descensu inferi claruerunt; honore cum uicit mortem; corona, cum circumdatus sanctorum choro, triumphans rediit ex inferno. Et constituisti eum super opera, etc. Ut sint ei subiecta preter eum qui illa sibi subiecit.

Omnia subiecisti pedibus eius. Cum ascenderet ad celos. Oues et boues uniuersas. Animas sanctas, fructum innocentie operantes. Insuper et pecora campi. Inferioris meriti homines.

uolucres celi. Qui per superbiam, iniquitatem in excelso loquuntur. Et pisces maris, qui perambulant semitas maris. Qui per nimiam curiositatem non contemplantes  celestia: inter huius seculi fluctus putant esse uitam eternam.

Domine Dominus noster, quam admirabile est, etc. De beatitudine incipit, uel de laude et in laudem terminatur. Hoc admiratur Ecclesia, quomodo sancti uoluntarii pro nomine Christi patiuntur, uel quomodo sumus omnes a Creatore mundi redempti.



PSALMUS IX.

In finem pro absconditis filii, psalmus Dauid. Licet Aquila pro absconditis filii, adolescentiam filii posuerit: tamen sciendum in Hebreo haberi, pro morte filii. Denique et Symmachus in hunc modum transtulit, pro uictoria de morte filii. Totus igitur psalmus per tropologiam ad Christi pertinet sacramentum. Unde et Septuaginta interpretes, Christi passionem et resurrectionem, que ignota prius mundo fuit, per uerbum absconsionis  celare uoluerunt, ne a gentibus illo tempore facile nosceretur. Hic de isto filio quod superius dixit, non de illo filio secundum historiam Dauid, id est Abessalon dicit: cuius opera non occulta, sed manifesta et mala fuerunt contra patrem: sed hoc de Unigenito Dei patris intelligitur. Scimus duos aduentus, primum et secundum. In primo aduentu, et manifestus et occultus uenit. Manifestus carne, et occultus diuinitate. Et in secundo aduentu, et occultus et manifestus ueniet. Occultus, quia nescimus diem neque horam. Manifestus, quia uidebit eum omnis oculus. Et alio modo occultus, quia nescimus occultum iudicium Dei: hoc est, quia repudiati sunt Iudei, electe sunt gentes. Aliter: uidemus sanctos tribulari, et nescimus an pro probatione, an pro emendatione, ut ad melius crescat eorum gloria. uidemus alios tribulari, quorum pena hic incipit, et in futuro cum ipsis permanet. uidemus alios nec  tribulari, nec iniuriam pati: sed sanos corpore, letitia temporali omnibus abundare. Isti tales periculosi sunt: quia credimus quod ipsos Deus non uisitat, quia non sunt digni uisitari, ut postmodum sine fine puniantur. Iste psalmus totus in persona Ecclesie per prophetam de Antichristo cantatur.

Confitebor tibi, Domine, etc. uox Ecclesie. Trina confessio hic sonat: id est, peccatorum, martyrum, confessorum: gratiarum actio, siue laus, ut in Euangelio: Confiteor tibi, Pater Domine celi et terre , et hic trina dilectio intelligitur: id est, diliges Dominum Deum tuum ex toto corde tuo: et ex tota anima tua, et ex totis uiribus tuis . Narrabo omnia mirabilia tua. Quomodo dicit, se omnia mirabilia Dei narrare: quia nullus  homo potest nec uidere, nec comprehendere Deum? Nam omnia mirabilia Dei si narrare uelimus impossibile est. Cur non possumus? quia alio loco dicit: Pronuntiabo omnia iudicia . Nec ipsum potest facere homo. Quomodo non potest? quia Dominus dicit: Omnia quecumque audiui a Patre meo, nota feci uobis . Sed quare non narrauit diem iudicii, sed dixit; Non est uestrum nosse tempora uel momenta, que Pater posuit in sua potestate ? Sed in hoc soluitur hec questio, cum subiunxit, omnia iudicia: postea dicit, oris tui: ac si dicat propheta uel unusquisque sanctus: Quantum me docuisti, tantum narrabo: quia si tantum narras quantum intelligis, omnia mirabilia Dei narras,  quamuis in semetipsa plura sint. uel narrabo omnia mirabilia tua, non illa tantum quod mortui resuscitantur, ceci illuminantur, uel cetera; sed et quod per te anime perdite, saluti insperate redduntur.

Letabor et exsultabo in te. Letabor, in spe, et exsultabo, in re: iuxta illud Apostoli: Qui gloriatur, in Domino glorietur , Et psallam nomini tuo, Altissime. Psallam, opere compleam, nomini tuo. Nomen Patris Filius est, Altissimus ipse est Deus. uel, psallam nomini tuo: hic laus cum opere.

In conuertendo inimicum meum retrorsum. Qualem inimicum, id est, diabolum: quia Dominus dixit: uaderetro, Satana . Ante aduentum Christi diabolus dux itineris mortis fuit: sed postea retro  Ecclesiam sequens, est quasi canis. Unde alibi dicit: Tu conteres caput illius, et ille calcaneum tuum obseruabit : hoc est, finem uite uniuscuiusque. Mulier Ecclesia, serpens diabolus. Infirmabuntur et peribunt a facie tua. Impii utique ab impietate sua peribunt. uel sicut superius dixit singulariter, ita et hic pluraliter, id est, omnes satellites suos insimul comprehendit, qui perituri sunt in die iudicii. Quare infirmabuntur? quia prius fortes erant propter peccata nostra: sed modo infirmitas Dei nos fecit fortes, et illos infirmos: ut dicit Apostolus: Quod infirmum est Dei, fortius est hominibus .

Quoniam fecisti iudicium meum. uox Ecclesie, ac si dicat: Aperte gentes elegisti, et Iudeos reprobasti. Quando dicit, iudicium meum: hic apparet  quod Ecclesia ex gentibus uenit. Et causam meam. Ac si dicat Ecclesia. Causasti pro me contra aduersarios, et uindicasti me; et fecisti causam meam bonam. Sedisti super thronum. Thronus Grecum est, Latine sedes: quia unusquisque sanctus sedes Dei est: ut ipse ait. Celum mihi sedes est . Et alibi: Anima iusti sedes est sapientie . Dicit unus thronus ex ipsis, id est, Paulus: An experimentum eius queritis, qui in me loquitur Christus ? Qui iudicas equitatem. Hoc est, iustitiam: iudicasti iuste tu Pater, causam meam, ut me resuscitares: quia iniuste me tradiderunt morti.

Increpasti gentes. Per predicatores, qui idola adorabant, ligna et lapides. Et periit impius. Diabolus  qui in ipsis lignis uel lapidibus adoratur: uel per predicationem Apostolicam increpate sunt gentes, et ab impio factus est prius. Nomen eorum delesti in eternum. Id est, memoriam eorum. Non memorabitur in his ultra nomen impietatis: quia credentes in te acceperunt nomen tuum nouum, quod benedicetur in terris.

Inimici defecerunt framee in finem. Quasi dicat: arma diaboli, que erant peccatoribus membra sua, per quos diabolus alios persequebatur, defecerunt. uel aliter: Inimici defecerunt framea, quasi dicat, de framea, quod est uerbum Dei, in futuro iudicio deficient, quando per ipsum uerbum iudicandi erunt. Et ciuitates eorum destruxisti. Id est peccatores.  Quot sunt uitia peccatorum, tante et ciuitates, hoc est, munitiones, in quibus diabolus regnabat: ac si dicat: Defecerunt per tuos predicatores.

Periit memoria eorum cum sonitu. Sonus doctrine illorum, uel hereticorum mala cum ipsis periit. uel cum sonitu, id est, a predicatione Euangelii. Et Dominus in eternum permanet. Et ipse et sui sancti cum tumultuatione sua peribunt, in secula Domino permanente, ut diximus, et suis sanctis.

Parauit in iudicio, etc. Omne enim iudicium dedit Filio. Parauit in iudicio sedem suam: id est, Ecclesiam: de qua ipse iudicabit orbem terre, quod sunt omnes gentes. In equitate iudicabit populos. Quod est equitas, hoc est et iustitia, id est, Christus. uel iterato scilicet aduentu cum iustis premia, iniustis  infernum et penam.

Et factus est Dominus refugium pauperi. Inter pauperem et aduersarium, hoc est, diabolum, iudex erit Christus: qui iudicabit inter Ecclesiam et aduersarium, hoc est, diabolum. Unde et in Apocalypsi dicitur: Qui est accusator fratrum nostrorum. uel illi pauperes, qui propter eum pauperes facti, diuitias suas in cibos distribuunt pauperum. Adiutor in opportunitatibus. Adiutor est Ecclesie sue. In tribulatione. Quando opportunum est, ut ait Apostolus. Fidelis Deus qui non patietur uos tentari supra id quod potestis: sed faciet cum tentatione etiam prouentum, ut possitis sustinere: ne cum peccatoribus in supplicio damnemur eterno .

Sperent in te. Id est, non in se, sed in te, et non  in concupiscentiis seculi. Qui nouerant nomen tuum. Siue potentiam, siue magnificentiam tuam. uel nomem tuum: id est, Filium tuum. Quare propter hoc quod sequitur: Quoniam non dereliquisti querentes te, Domine. Ideo sperant in te: ut illud: Si corpus occidunt, animam autem non possunt occidere. Tamen permittit illos tentari, sed non usquequaque.

Psallite Domino. Id est, cantate Domino, predicate, opere implete. Qui habitat in Sion. Sion, specula, id est, Ierusalem, hoc est, uisio pacis: modo Ecclesia hic speculatio: quia speculatur de futuro iudicio Dei. Sed cum uenerit ad Ierusalem celestem, non erit tunc speculatio, sed uisio. Unde dicit Paulus: uidemus nunc per speculum in enigmate,  tunc autem facie ad faciem . Annuntiate inter gentes studia eius. uox prophete admonet predicatores ut predicent. Annuntiate studia eius: hoc est, predicate mandata eius. Forsitan illi dicent: Moriemur si ad gentes ambulauerimus: sed adiungit propheta:

Quoniam requirens sanguinem eorum. Et Dominus: Nolite timere: quia si occidunt corpus, animam non possunt occidere . Memoratus est Dominus: et non est oblitus orationem pauperis. Ac si dicat propheta: Non est oblitus uindicare sanguinem uestrum. Unde ipse Dominus dixit: Deus autem non faciet uindictam electorum suorum clamantium ad se die ac nocte .

 Miserere mei, Domine. uox Ecclesie: uide humilitatem meam de inimicis meis: qui exaltas me de portis mortis, etc. Porte mortis sunt studia parentum, qui colebant diuersos deos demoniorum. Ipsi erant porte mortis, quorum doctrina ad mortem ducebat. Aliter: Porte mortis, hereticorum doctrina, de quibus portis exaltata est Ecclesia: et missa est in portas filie Sion, que sunt porte uite. Sicut per malam doctrinam quasi portas mortis intelligimus, que nos ad interitum ducunt: ita et portas uite intelligimus bonos predicatores, qui nos per suam doctrinam ad uitam eternam ducunt.

Exsultabo in salutari tuo. Exsultabo, id est, gaudebo: In salutari tuo, in Christo tuo.

Infixe sunt gentes in interitu quem fecerunt. Hoc  est, in malis operibus que fecerunt, ibi infixe sunt, de quibus iudicande sunt. In laqueo isto quem absconderunt, etc. Quia unusquisque laqueum quem alteri parat ad cadendum, ipse prius in eo cadet.

Cognoscetur Dominus iudicia faciens. Cognoscetur, hoc est, ad iudicium. In operibus manuum suarum comprehensus est peccator. Quia unusquisque peccator ipse sibi secum portat et funes, et uincula, et tormenta, unde sustineat mala. Nam ab aliis non est necesse preparari unde torqueatur, cum ipse sibi preparet que ad penam pertinent:

Conuertantur peccatores in infernum. Id est, quia ultra finem seculi uiuere uolunt, conuertantur in infernum. Omnes gentes que obliuiscuntur Deum. Hoc est, qui dicunt quod Deus obliuiscatur, et non  habeat curam de rebus suis, ipsi obliuiscantur a Domino: quia non dicunt uerum quod Deus obliuiscatur creaturas suas; quia dicit:

Quoniam non in finem obliuio, etc. Quia si differt, non aufert suum auxilium a sanctis suis.

Exsurge, Domine, non preualeat homo. uox Ecclesie sonat contra Antichristum: Exsurge, in iudicium: non preualeat homo: id est, homo peccator Antichristus. Iudicentur gentes in conspectu tuo. Duobus modis primum iam in prescientia Dei iudicati sunt. Quare? Quia ad Ecclesiam non pertinent, sed ad Antichristum: quia dictum est: Qui autem non credit, iam iudicatus est .

Constitue, Domine, legislatorem super eos. Id est, Antichristum, qui lator legis male doctrine est, ut  ait Paulus: Noluerunt recipere ueritatem, sed consenserunt iniquitati .

Sciant gentes quoniam homines sunt. Cum condemnate fuerint, tunc cognoscent quia spem in homine posuerunt, et non in Deum, qui solus saluare potest.

Ut quid, Domine, recessisti longe? Quare elongas salutare tuum cum nos inflammati sumus ab exspectatione aduentus tui? Unde Dominus dixit in Euangelio: Nisi breuiati fuissent dies illi, non fieret salua omnis caro . Despicis in opportunitatibus, etc. Tunc uidentur despicere, quando opportunum tempus est Ecclesie ut adiuuet, et non statim occurrit illi in tribulatione. Quare? ut illam  exerceat secundum suam uoluntatem: quia quanto magis differt, tanto magis Ecclesia dilatatur in desiderio suo.

Dum superbit impius, etc. Dum superbit impius, Antichristus: accenditur pauper, Ecclesia in tribulatione, a superbia ipsius Antichristi. Comprehenduntur in consiliis, etc. Ab ipsis enim cogitationibus suis alligantur, qui contra Deum sunt.

Quoniam laudatur peccator in desideriis, etc. Ab adulatoribus, et non a iustis laudatur peccator, tunc quando peccator peccatorem laudat, alius alium, dum se inuicem laudant, occidunt.

Exacerbauit Dominum peccator. Ipse Antichristus. Secundum multitudinem ire sue. Quia flagella correptionis non accepit. Non queret. Ut se quasi  Deum adorent: hoc est, non est dignus ut requiratur, sed ut puniatur.

Non est Deus in conspectu eius. Quia nichil ei dignum operatur. Inquinate sunt uie illius, etc. Non enim per uiam rectam graditur, que est Christus.

Auferentur iudicia tua, etc. Quia non credit in se futurum esse iudicium. Omnium inimicorum, et Christianorum utique, ad probandum qui eum sequi contemnunt.

Dixit enim in corde, etc. Semper enim seducam homines, ut in malis perseuerantes, uoluntati Dei resistant. Dixit enim, hoc est, Antichristus: quid dixit? Non mouebor a generatione in generationem sine malo: id est, tanta mala faciam in una gente,  ut antequam ueniam ad alteram gentem, antea meam famam audiant et timeant. Aliter: Non mouebor a generatione carnali in generationem spiritualem: id est, de terra cum corpore in celum conscendam: sine malo, ac si dicat, sine ulla iniuria. Cum uoluerit ascendere ad montem Oliueti, Dominus eum interficiet spiritu oris sui. uoluit unus de membris suis Simon Magus celum conscendere, sed interiit.

Cuius os maledictione et amaritudine plenum est. Ac si dicat: Qui se sua iustitia iactat ut sit Deus, apud Deum maledictus est. Sub lingua eius. Sub corde eius. Labor et dolor. Dolor sibi est, et aliorum temperat laborem et dolorem.

Sedet in insidiis cum diuitibus. Id est, diabolus insidiatur  per membra sua in quibus presidet, et aliis nocet. Ut interficiat innocentem. Id est, ut de innocentibus faciat nocentes, et sibi primum noceat.

Oculi eius. Id est, oculi Antichristi. In pauperem respiciunt. Hoc est, in Ecclesiam, que est corpus Christi: ad nocendum respicit, et non ad adiuuandum. Insidiatur in occulto, sicut leo in cubili suo. Diabolus, et leo, et draco potest dici. Draco, quando occulte nocet: et leo, quando aperte persequitur. Ut rapiat pauperem. Id est, Christianum.

Rapere pauperem, dum attrahit eum. In laqueo suo humiliabit eum: inclinabit se, et cadet, etc. uidetur inclinare se quasi ad humilitatem, ut uideatur quasi mitis et sanctus, et cum se inclinauerit, tunc casurus  est: quia dum sperat longe se esse a morte, tunc repentinus ei superueniet interitus.

Dixit enim in corde suo, Oblitus est Deus: auertit faciem suam, ne uideat usque in finem. Oblitus est: ac si dicat: Mea sunt omnia quamdiu seculum fuerit, et in obliuione tradidit illa Deus: numquam usus est illis: sed mea sunt, quia ego Deus sum.

Exsurge, Domine. Hoc est, ad iudicium. Ecclesia dicit contra Antichristum. Et exaltetur manus tua. Id est, potentia tua: dum Antichristus se taliter iactat omnia possidere sine fine. Ne obliuiscaris pauperum in finem. Dum ille se dicit regnare usque in finem. Propter hoc superius dicit.

Irritauit impius Deum. Id est, Antichristus. Dixit enim in corde suo, Non requiret Deus. Dicit Antichristus:  Non curat Deus de isto presenti.

uides quoniam tu laborem et dolorem consideras. Propheta loquitur ad Deum: Quia Antichristus meditatur ut noceat, tu consideras. Ut tradas eos in manus tuas. Manus Dei illi dicuntur, qui iustam uindictam Dei exercent super peccatores. Propter hoc manus, quia per illos uindicatur Deus. Aliter: Ut tradas eos in manus tuas, id est, in operibus suis: ut digni sint tradi, qui indigna gesserunt: quia ipsi sibi suis miseriis tradiderunt, et dimisit illos in omnes uoluntates suas.

Tibi enim derelictus est pauper. Id est, Ecclesia. Ac si dicat: Tua est ad saluandum. Pupillo tu eris adiutor. Pupillus dicitur, qui non habet patrem: orphanus, qui nec patrem nec matrem habet. Pupillus  dicitur, qui patrem diabolum non habet, ut in Euangelio: Nolite uocare uobis patrem super terram . Et qui non habet matrem, id est, gentilitatem. Ac si dicat: ad istum eris adiutor.

Conterens brachium peccatoris. Ista ad Antichristum pertinent: quia confringet Dominus fortitudinem eius. Et maligni. Ipse est malignus. Queretur delictum eius, nec inuenietur. Hoc est, ad emendationem non est dignus uenire. Et aliter: Non inuenietur, ut habeat peccatum: sed sit sicut Deus qui peccatum non habet, quantum apud ipsum.

Dominus regnabit in eternum sine fine. Quia tunc regnum cum tranquillitate, ut Paulus ait: Cum tradiderit regnum Deo et Patri, quando erit Deus omnia in omnibus . Peribitis, gentes, de terra  illius. Qui Antichristum receperunt, peribunt ab Ecclesia, hoc est, de Ecclesia; regnante Christo, gentes criminum a corpore humano depereunt.

Desiderium pauperum exaudiuit Dominus. Id est, Ecclesiam suam exaudiuit Dominus ut uindicetur. Exaudiuit, ut eis tribueret regna celorum. Preparationem cordis eorum audiuit auris tua. Hoc est, clementia tua. Aures Domini audire dicuntur, cum exaudire dignatur: id est, eternam uitam, quam Ecclesia desiderat, cum eam ei dederit: ut quod quondam concupierat in ipse, tandem fruatur in specie.

Iudicare pupillo et humili. Hic enim datiuo, non accusatiuo casu loquitur: hoc est, non ut pupillum  iudicet, sed ut iudicetur pupillo et humili, ut accipiant uitam eternam. Ut non apponat ultra magnificare se homo super terram. Ut ex hoc non erigatur Antichristus super electos Dei, neque tentet illos: quia oppressus regno Filii Dei, amplius non erit. Nos quoque oremus Dominum, ut nos ab eius operibus custodire dignetur illesos: ut ab eo pupilli facti, patrem Christum Dominum cognoscentes, ipsum sequamur fide, ipsum retineamus corde, ipsum glorificemus in opere: quia ipsi est cum eterno Patre et Spiritu sancto honor, et gloria in secula seculorum. Amen.



PSALMUS X.

In finem, psalmus Dauid. Decimus psalmus contra hereticos, et male credentes canitur.

 In Domino confido. uox Ecclesie, contra hereticos, siue Christi contra demones. Transmigra in montem sicut passer. uult iustum ad deserta migrare, ut ibi eum facilius elidat. uel quia heretici dolosi sunt, de quibus ait propheta: ue his qui dicunt dulce amarum, et amarum dulce : ideo uolunt ad se seducere iustum, dicentes: Ad nos transmigra. Qui respondit eis: In Domino est spes mea. Quomodo, inquit, ad uestros montes, hoc est, ad uestram superbiam transmigrabo? Quod autem ait, sicut passer: sepe passerem loco prudentia poni legimus. Ideo isti dicunt: Transi ad nos sicut prudens, cum eorum prudentia sit stulta.

Quoniam ecce peccatores intenderunt arcum. Id est,  heretici ora illorum contra Ecclesiam intenderunt arcum, potentiam uerbositatis sue. Parauerunt sagittas suas: hoc est, uerba. In pharetra, in semetipsis. Quia ipsi sunt pharetre: ubi uerba inania, et sententias uenenosas quas de Scripturis sanctis conficiunt, occultas retinent. Ut sagittent in obscuro rectos corde. Numquam enim in luce pugnant, sed semper in tenebris. Quapropter iustus aiebat: Lucerna pedibus meis, uerbum tuum, Domine. Ut sagittent in obscuro rectos corde . Ut cum uiderint in Ecclesia imperitos quosque, uel simplices, laqueis dolosis ac occultis illiciant.

Quoniam que tu perfecisti destruxerunt. Quid est quod fecisti? Ecclesiam tuam in unitate. Unde dicit: Ex ore infantium et lactentium perfecisti laudem . Heretici destruere uolunt hoc et in se, et in aliis, quia unitatem scindunt. Aliter: Quem tu perfecisti, Christum de Spiritu sancto conceptum, Iudei occiderunt. Iustus autem quid fecit? Cum calumniantur heretici, et discordant inter se, hoc respondet Ecclesia in persona Ecclesie. Inter uos discordamini, sed de uobis Christus non tacet: quia dixit: Pacem meam do uobis, pacem meam relinquo uobis . Et aliter: Quid fecit iustus? Hoc est, redemit mundum, et seipsum dedit pro mundo.

Dominus in templo sancto suo. Ac si dicat propheta: Quamuis, uos heretici, auersemini Ecclesiam, tamen Dominus in templo erit, hoc est, in Ecclesia. Dicit Apostolus: uos estis templum Dei uiui .  Dominus in templo sancto suo: In Ecclesia quam sibi exhibuit sanctam. Dominus in celo sedes eius. In celo, hoc est, in sancto predicatore. Unde dixit. Celum mihi sedes est , et anima iusti, sedes sapientie in anima iusti, que celestia meditatur.

Oculi eius in pauperem respiciunt. Oculi Christi aspectu diuinitatis ad populum christianum respiciunt. Ad quid respiciunt? Hoc est, ad adiuuandum. Palpebre eius interrogant filios hominum. Subtilitas diuinitatis, id est, iudicia Dei occulta, in quibus nos interrogat: quia per hoc cognoscit quid habet unusquisque, quia iudicia Dei occulta sunt. Sicut Scriptura aliquando obscuratur, ut nos infirmitatem nostram cognoscamus: iterum alleuamur, ne desperemus. Et alio modo: Per prospera et aduersa interrogat:  quia per hoc probat Deus qualis quisque fuerit. Alio modo: uidemus unam gentem flagellari, et scimus pro qua causa flagellatur: hic manifesta iudicia sunt. Et alio modo: uidemus flagellari, et nescimus pro qua causa, et hic occulta iudicia, per hec superius comprehensa.

Iustum et impium interrogat Dominus. Id est, probat. Qui autem diligit iniquitatem, odit animam suam. Hoc est, perdit illam.

Pluet super peccatores laqueos: ignis, etc. Hoc secundum historiam factum fuit: quando Dominus pluit sulphur et ignem super Sodomam. Ut ait apostolus Iudas, in exemplum ignis eterni factum fuit. Pluet super peccatores. Duobus modis et heretici pluunt mala doctrina. Et sicut una pluuia irrigat terram  fecundam et aridam: sic et una predicatio est a Deo, que infundit terram bonam, id est, sanctos: et terram malam, peccatores, quibus pertinent ista que sequuntur: Ignis, cupiditas, sulphur, putredo peccatorum, spiritus procellarum, spiritus tempestatis. Spiritus procellarum, penam eterni iudicii, et uerbera indicat peccatorum, quos ignis exurit, tempestas exanimat. Et prophetam dicit: In circuitu eius tempestas ualida. Pars calicis eorum : Quare dixit partem? Quia unicuique pro parte sua, quasi de calice, id est, iustam uindictam recipiet prout gessit miseriam suam: ut ait propheta: Reddet Deus unicuique secundum opera sua .

Quoniam iustus Dominus, et iustitias dilexit: equitatem uidit uultus eius. Quia unicuique quasi in speculo,  cum uenerit in conspectu eius, uidebit iniquitatem suam et ipse preuidet iniquitatem illorum. uel presentia Dei uidit sanctos ad regendum. Diligit enim iustitiam: quia unumquemque secundum opus proprium iudicat. Aequitatem uidit uultus eius: ut sanctis premia, peccatoribus tribuat penam. Qui nos uocatione sua dignetur dignos efficere, et non secundum peccata nostra nobis supplicia interat, sed secundum magnam misericordiam suam ueniam largiatur: quia ipsi est cum eterno Patre et Spiritu sancto honor et gloria in secula seculorum. Amen.



PSALMUS XI.

In finem pro octaua, psalmus Dauid. Iste psalmus de  passione Christi cantatur. Pro octaua, sicut superius diximus.

Saluum me fac, Domine. uox Christi ad Patrem pro parte carnis in passione. Quoniam defecit sanctus. Preter te, non superest qui possit saluare. Quoniam diminute sunt ueritates a filiis hominum. Quare dixit ueritates, dum non scimus qui est ueritas, ut ait: Ego sum uia et ueritas . Sicut multe Ecclesie et una Ecclesia, sic multe ueritates: quia multorum iustorum opera, et multi qui faciunt bonum. Sed quare diminute? Quia ante aduentum Christi, siue prophete, siue patriarche, tam bone nature, quam qui ex parte deiecti uidebant seruire, in multis modis diminuti erant: quia caput, id est, ueritas, qui est Christus, nondum uenerat. Membra diminuta  erant, usquequo caput eorum, quod est Christus, aduenit.

uana locuti sunt, etc. Primum Petrus, quando dixit: Et si oportuerit me mori tecum, non te negabo. Similiter et omnes discipuli dixerunt : sed hi omnes uana locuti sunt, dum adimplere quod proposuerunt, non potuerunt. Et heretici, mali doctores, qui doctrinam peruersam docent, uana locuti sunt unusquisque ad proximum suum. Christus Dominus, qui hec loquitur, est omnium proximus: qui fecit misericordiam, ut morte sua alligaret uulnera nostra. Contra quem Iudei in uaniloquio exercebantur. Labia dolosa in corde et corde locuti sunt. Simmachus ita transtulit Labia lubrica, in corde aliud est, et loquitur. Labia dolosa, bilingues dicuntur,  quia duabus linguis loquuntur: quia aliud dicunt, et aliud retinent. Sic labia dolosa qui de corde in corde locuti sunt mala: secus quod conceperunt corde, protulerunt ore in opere.

Disperdat Dominus uniuersa labia dolosa. Numquid maledicendo dicit? Non: quia non est mos sanctorum maledicere, sed pronuntiando quod futurum est, dixit: non optando, et sed prophetando . Qui sunt labia dolosa? Heretici, et mali predicatores. Et linguam magniloquam. Id est, qui superba loquuntur.

Qui dixerunt, linguam nostram magnificabimus. Hoc est, qui semetipsos in inuicem laudant, et opera sua magnificant. Labia nostra a nobis sunt. Ac si dicat: Doctores nostros ex nobis ipsis habemus, non  aliunde. Plaudunt enim in uana uerbositate, dicentes: Nos filii Abrahe sumus, et nemini umquam seruiuimus. Quis noster est Dominus? Ac si dicant: Nullum habemus Dominum, quia omnia scimus.

Propter miseriam inopum, et gemitum pauperum. uox Patris est. Quis erat miser, nisi humanum genus in seculo, quod in istam miseriam uenit in qua gemebat in peccatis? Et gemitus erat in inferno, in illis qui in penis habitabant. Nunc exsurgam, dicit Dominus. Hoc est, mittam Filium meum qui eos redimat, et illos qui in miseria sunt in mundo, uel eos qui in inferno commorantur. Quod ita factum est: Misit Deus Pater Filium suum ad nos miseros, ut nos liberaret, et illius paupertate diuites essemus.

 Ponam in salutari meo. Dixit, in salutari, et non dixit, quid ponam: subauditur, salutem gentium. Et adhuc quid ponam? Contra gemitum letitiam: et contra paupertatem, diuitias spirituales. Fiducialiter agam in eo. uox Patris de Filio. Ac si dicat: Cum fiducia omnia facio per eum: quia diuinitas firmauit humanitatem: ut scriptum est, libere egit.

Eloquia Domini, eloquia casta. Utriusque Testamenti doctrinam insimul comprehendit. Tunc casta sunt, si a bonis predicatoribus incorruptibiliter et sine corruptione predicentur. Tunc erit istud: si quando predicant non parentum prouocati amore, non potentum timore, non propter dona presentia, non pro honore uano. Aliter: Qui nec audent addere aliquid amplius, nec minuere tam in  ueteri quam in nouo Testamento, sed fideliter predicant. Argentum igne examinatum. Hoc est, Spiritu sancto probatum. Non illi eloquia diuina probant: sed Spiritus sanctus illos illuminat, qui ipsa predicant: sicut in Isaia ille angelus, quando accepit calculum ab altari, et tetigit labia eius, dicens: Ecce tetigi hoc labia tua, et auferetur iniquitas tua, et peccatum tuum mundabitur. Per argentum, uetus Testamentum: per aurum, nouum. Sic est littera et spiritalis intellectus, quasi ex argento producatur aurum. Probatum terre, hoc est, Ecclesia. Illa eloquia diuina probata sunt per Spiritum sanctum, quem accepit Ecclesia. Aliter: Probatum terre, id est; Christus Dominus, qui uenit in humanitate illa pro parte carnis, quam ex Maria accepit, quasi terram  Dominus suscepit. Purgatum septuplum. Septem dona que in Christo fuerunt: non ut ille purificaretur, sed qui ipsa dona accepturi erant, purificarentur.

Tu, Domine, seruabis nos. Hoc est, in fide, Ecclesia rogat. Et custodies nos a generatione hac. Omnium malorum turbam simul comprehendit, hereticorum, dialecticorum, et reliquorum. Ab istorum generatione Dominus separauit Ecclesiam suam. Unde et in Euangelio: Hec omnia uenient uniuerse generationi illi, a sanguine Abel qui effusus est; uel a sanguine Zacarie filii Barachie, quem occidederunt inter templum et altare .

In circuitu impii ambulant. Cum transtulerint nos de presenti seculo in futurum, tunc impii foris ambulant: nec poterunt intrare cum sanctis, quos tu, secundum  magnitudinem tuam, tua sollicitudine conseruasti. In circuitu impii ambulant: quia in eternam uitam non peruenient. Et aliter: Cum electi recepti fuerint, extra ianuam clamabunt: Domine, Domine, aperi nobis. Aliter: In circuitu eorum, et dicetur eis. Nescio uos: Secundum altitudinem tuam multiplicasti filios hominum. Filios Dei. Secundum multitudinem iuxta abundantiam misericordie tue, quia multiplicatur Ecclesia, hoc est, de pietate et misericordia ipsius: cum in retributione future beatitudinis promissa tua percipientes, conformes effecti fuerint corpori glorie tue, in quo tibi est cum eterno Patre, et Spiritu sancto, honor et gloria in secula seculorum. Amen.



PSALMUS XII.


In finem, psalmus Dauid. Duodecimus psalmus uocem continet anime fidelis, requirentis Deum.

Usquequo, Domine, obliuisceris me in finem? uox Ecclesie. Ac si dicat: Quamdiu? Quare in finem dicit? quatuor elementis constat homo, igne, ere, aqua et terra. Terra inferior est ab his creaturis, quia finis creaturarum terra est: ideo dicit Ecclesia: Et si uilior sum, uilissima quasi terra, usquequo obliuisceris me? Non propterea, quia infima sum, et finis aliarum creaturarum: non propter hoc me obliuiscaris in finem. Usquequo auertis faciem tuam a me, ut non habeam notitiam, neque illuminationem cogitationis tue ante terminum uite  huius.

Quamdiu ponam consilia in anima mea. Patior hec, inquit, quoadusque per spiritale consilium te requiram. Dolorem in corde meo per diem. Per illud scilicet lumen notitie tue quod diu perdideram, apponam dolorem super tenebras peccatorum meorum: hoc est, agam penitentiam.

Usquequo exaltabitur inimicus meus super me? Quamdiu ad te conuersus non fuero, erigitur aduersus me diabolus, qui est humani generis inimicus. Usquequo exaltabitur inimicus meus super me? Quasi dicat: Quamdiu habet aduersarius dominationem Ecclesie? Usque in finem. Respice, et exaudi me, Domine Deus meus. Oratio Ecclesie est, de tribus personis potest intelligi: Respice in tribulatione, uel in auxilio: et  exaudi in hoc quod deprecor.

Illumina oculos meos. Id est, oculos cordis. Ne umquam obdormiam in morte. Scimus quia non potest homo dormire qui in tormento est, sed dormire pro nocte illa ponit. Unde superius ait: Mors sine morte, et defectus sine defectu. Et Dominus dormiuit in naui, cum suscitatur a discipulis. Notandum, quod Dominus dormiebat, quando fides apostolorum titubabat. Unicuique Dominus pro fide sua uigilat, et per fidem excitatur. Et si non habetur fides, quasi dormire uidetur. Unde dicit: Excita fidem tuam, et tunc suscitas Christum. Respice, et exaudi me, Domine Deus meus. Illumina oculos meos, ne umquam obdormiam in morte. Tu es enim lux uera que illuminas omnem hominem uenientem in hunc mundum.  Tu enim illuminas oculos cordis nostri, ne nos eterne mortis obrepat somnus. Nequando dicat inimicus, etc. Nequando, hoc est, in futuro iudicio, dicat inimicus meus, preualui aduersus eum: id est, seduxi eum ut deciperem. Ac si dicat: Si nos potest aduersarius in somno infidelitatis inuenire, tunc preualet super nos.

Exsultabunt si motus fuero. Ipsi quorum pedes moti: quia in ueritate Dei non steterunt, si meos pedes, hoc est, sensus, de fide catholica potuerint elongare: tunc exsultabunt: id est, gaudebunt, ut ait Propheta: Mei autem pene moti sunt pedes: sed ego in tua misericordia spero, ut stabiliar in fide.

Exsultabit cor meum in salutari tuo: In Domino  Iesu Christo. Cantabo Domino, id est laudabo, et predicabo. Qui bona tribuit mihi, hoc est, istius uite presentis subsidia, quibus subsistimus: ut, despectis pompis seculi, spiritualia mente conspicerem. Aliter: Bona tribuit: uirtutes Ecclesie, id est, fidem, spem, et caritatem: et in futuro uitam eternam. Psallam nomini tuo, Altissime: hoc est, quod canto et predico, opere impleam. Merito ergo, Domine Iesu Christe, nomini tuo psallitur, quia diues pietate, et iustis uictoriam prestas, et peccatores ut ad te conuertantur inuitas: tibi gloria et honor cum eterno Patre et Spiritu sancto in secula seculorum. Amen.



PSALMUS XIII.

Tertius decimus psalmus non habet inscriptionem, sed redemptionem nostram ex Sion processuram  esse pronuntiat. Et primo quidem contra impios loquitur, qui confidentes in diuitiis seculi, Deum qui has largitur, ignorant.

Dixit insipiens in corde suo. Pro eo quod est, insipiens, in Hebreo NABAL positum est. Unde et Abigail de uiro suo Nabal ait in monte Carmelo: uere secundum nomen suum insipiens est . Non est qui faciat bonum, non est usque ad unum. Hunc psalmum de passione Christi referunt, quando omnes Dominum reliquerunt: in tantum ut Petrus quoque qui apostolorum fuit princeps negauerit. Qui dixerunt in corde suo, non est Deus. In corde dixerunt, non in ore. Quare? Quia non ausi sunt: ne forte deorum suorum numina uiolarent. Dixit insipiens, populus Iudaicus: qui dicunt in corde, Non  est Deus, non est Christus Filius Dei. Unus ex eis non solum pro Deo non habuit, sed nec prophetam credidit, dum dixit: Hic si esset propheta, sciret utique, que et qualis esset mulier que tangit eum, quia peccatrix est . Et alter: Si Filius Dei est, descendat nunc de cruce, et credimus ei .

Corrupti sunt. Ab illa integritate bone nature degeneres. Abominabiles facti sunt. Id est, odibiles. In uoluntatibus suis. Id est, in factis suis. Corrupti sunt et abominabiles facti sunt in uoluntatibus suis. Si enim Dei notitiam habuissent, corrupti et abominabiles non fuissent. Non est qui faciat bonum, non est usque ad unum. Nisi quis cognouerit Christum, qui est unicus Patris, bonus prorsus esse non poterit. Non  est qui faciat bonum, non est usque ad unum. Hic apparet quod iste psalmus ad passionem pertinet: quia nullus de discipulis, neque Petrus qui caput Ecclesie est: quia et ipse negauit: nullus de hominibus, quia totus mundus ad inferiorem partem declinauerat, preter unum hominem, qui est Christus.

Dominus de celo prospexit. Salutem generi humano dare. uel, de celo, id est, de sanctis. Super filios hominum. Quos sanctos suos faciat. uel, de sancto suo. Super filios hominum: id est, super genus humanum: Ut uideat, hoc est, ut uidere sanctos suos faciat: per quos respicit, et in quibus habitat. Dominus de celo prospexit super filios hominum: ut uideat si est intelligens aut requirens Deum. Prospicit per  animas sanctas, quas sepe celum diximus, ut uideat si sit sapiens, qui Deum mente requirat: nam apud diuinam potentiam nichil habetur obtectum.

Omnes declinauerunt. Declinauerat totum genus humanum ad inferiorem partem. Simul inutiles facti sunt, et sibi, et aliis. Omnes declinauerunt, simul inutiles facti sunt. Non est qui faciat bonum, non est usque ad unum. Dicit enim hec de gentibus. Sed quia interponit omnes, adiungit Iudeos intelligendos, qui sepe se in uolutabris atque idololatriis gentium miscuerunt.

Sepulcrum patens est guttur eorum. Ab hoc [a 2Kb] uersu usque ad eum, ubi dicit: Non est timor Dei in conspectu oculorum eorum, in Hebreis codicibus non habetur. Queritur ergo quomodo Apostolus hoc  usus sit testimonio in Epistola quam ad Romanos scripsit . Respondemus Apostolum de Deuteronomio ac Psalterio, et ceteris Scripturarum locis hoc testimonium texuisse.

Ibi timuerunt timore: hoc quod sequitur, Ubi non erat timor: In Hebreis uoluminibus non habetur.

Sepulcrum patens est guttur eorum. Per seductiones suas in ora tamquam in sepulcra homines congesserunt. Nam et alibi simile huic ponitur: Nisi Dominus fuisset in nobis, forsitan uiuos deglutissent nos . Linguis suis dolose agebant. Corrumpentes mores bonos colloquiis malis. uenenum aspidum sub labiis eorum. Quia, sicut aspides, ita obturant aures suas, ne precepta diuine Legis exaudiant. uenenum enim, dolus iniquorum colloquiorum  intelligitur.

Quorum os maledictione et amaritudine plenum est. Benedictio adulationis maledictionem infert. Amaritudo enim ad id refertur: quia dulcia eloquia Dei, male sentiendo, in suam perniciem amara fecerunt. Quorum os maledictione et amaritudine plenum est: quia et sibi et aliis nocet eorum doctrina, et in futuro condemnat. ueloces pedes eorum ad effundendum sanguinem. Et corporaliter et spiritualiter occidunt, dum Christum, qui uita est anime, ab ipsa effundere desiderant.

Contritio et infelicitas in uiis eorum: contritio corporis, infelicitas anime. In uiis eorum, in operibus eorum. Semper peccatores in uia sua infeliciter conteruntur. Quoniam uiam pacis non  cognouerunt. Que est Christus Dominus: nec per fidem, nec per operationem. Quare non cognouerunt? Propter hoc quod sequitur: Quia non est timor Dei ante oculos eorum. Non proposuerunt Deum ante  sensus eorum, in memoria et sancto timore. Non est timor Dei ante oculos eorum. Non enim metuunt futurum iudicium, ideo non obseruant mandata eius.

Nonne cognoscent omnes qui operantur iniquitatem, uenturam ultionem? Ac si dicat: Si modo non cognoscunt, cognoscent in iudicio quando uenturus est. Qui deuorant plebem meam sicut cibum panis: heretici populum Christianum. Sicut panis in omnes cibos currit, sine ipso satiari non potest, sed cum omnibus cibis sumitur: sic et heretici numquam satiantur iniquitatibus suis, nisi de plebe Dei, uel de Ecclesia, quos possunt capere inde satiantur. Qui deuorant plebem suam, populum ecclesiasticum, sicut cibum panis: quia non est panis uiuus, nisi qui de celo descendit. Dominum non inuocauerunt. Si enim  inuocassent, salui utique fuissent. Aliter: Deum non inuocauerunt. Quare? Quia multi inuocant, sed non Deum, sed aliam rem quam desiderant habere pro Deo, non ipsum Deum.

Illic trepidauerunt timore, ubi non erat timor. Et gentes suos timent deos, et ipsos potentes Iudei, quando de Christo dixerunt: Si dimittimus eum uiuere, uenient Romani, et tollent nostrum regnum et gentem. Illi trepidauerunt timore, ubi non erat timor: In idolis utique et uanis simulacrorum ritibus.

Quoniam Dominus in generatione iusta est. In populo Christiano. Et in Iudeis fuit: quia ex ipsis carnem sumpsit. Consilium inopis confudistis. Christum Iudei credere noluerunt: hoc est, de aduentu mysterium incarnationis eius credere noluerunt. Inops  dicitur Christus, ut ait Paulus: Quia eum diues esset, inops factus est, ut illius inopia nos diuites faceret . Consilium inopis confudistis: id est, Christi: non intelligentes eum a Deo processisse cnm preberet consilium, dicens: Penitentiam agite. Quia Dominus spes eius est. Pater utique, propter assumptam carnem: quia humanitas confortata est a diuinitate.

Quis dabit ex Sion salutare Isrel? Quis nisi Deus qui est in Sion? Ille dedit salutem, ipsum Christum in Ecclesia sancta. Aliter: Quis dabit ex Sion salutare Isrel? Christus Dominus, quem habitatores illius terrene Sion non crediderunt. Dum auerterit Dominus captiuitatem plebis sue. Iam redempti sumus de illa captiuitate transgressionis, sed adhuc in  captiuitate uite istius sumus. Et aliter: De parte Iudeorum: quod ipsa auertatur de captiuitate tempore Elie et Enoch, ut Paulus dixit: Cum plenitudo gentium subintrauerit, tunc omnis Isrel saluus fiet.  Aliter: Dum auertet Dominus captiuitatem plebis sue, per propriam passionem. Letetur Iacob, et exsultet Isrel. Ipse est Iacob qui et Isrel: sed hic Iacob, et illic Isrel. Hic supplantator uitiorum, et illic uidens Deum facie ad faciem: quando erit Deus omnia in omnibus: qui, relictis secularibus, mente Dominum contuetur. Qui nobis tribuere dignetur: ut nos actu Iacob effecti, supplantatis uitiis et uere Isrelite, ipsum mente uidere, ipsum corde tenere mereamur, cui est cum eterno Patre et Spiritu sancto, honor et gloria in secula seculorum. Amen.



PSALMUS XIu.

Psalmus Dauid. Opportune quartus decimus psalmus lectus est: et secundum ordinem ita euenit, ut propemodum de industria lectus esse uideatur, secundum ordinem lectus est psalmus. Ex  dispensatione Dei puto factum esse: ut quod uobis proderat, in ordine exponendi hodie recitaretur. Quartus decimus psalmus lectus est, qui prescribitur, Psalmus Dauid. Dauid autem noster Christus est, ut sepe diximus. Deinde legimus in Exodo: quia quarta decima die agnus immolatur . Quarta decima die immolatur, quando luna plena est, quando nichil deest de lumine. uidete ergo quod Christus non immolatur, nisi in perfecto et pleno lumine. Quoniam ergo quarta decima die immolandus est uobis agnus, nunc propheta miratur, et interrogat:

Domine, quis habitabit in tabernaculo tuo? uos qui uultis habitare in tabernaculo Domini, audite que dicit Dominus: Domine, quis habitabit in tabernaculo tuo? Tabernaculum hic pro eternitate accipimus, quamuis in aliis locis opera intelligatur: quia hic in  tabernaculo presenti, quod est Ecclesia, multi habitant corpore et non fide: quia hic dum inferiores sumus, quasi in tabernaculo consistimus, usquequo post uictoriam in domum perueniatur. Aliter: Domine, quis habitabit in tabernaculo tuo? Quis, inquit, terrenus poterit templum Dei effici, et habitare in ciuitate uiuentis Dei? De qua Apostolus multa loquitur. Aut quis requiescet in monte sancto tuo? Quis, ait, dignus erit conformis fieri imagini Filii Dei , qui sepe mons dicitur? Hic lapis excisus de monte sine manibus: hic factus est mons magnus, hic impleuit latitudinem orbis terre , in hoc sanctorum anime requiescunt. In hoc ergo nullus accipit requiem, nisi qui ingreditur sine macula, et operatur iustitiam: qui immunis  est ab omni labe peccati, et precepta Dei inuiolabiliter custodierit. Aliter: Aut quis requiescet in monte sancto tuo? Non prius in monte, et postea in tabernaculo: sed prius in tabernaculo, et ita in monte. Tabernaculum non est firma domus, tabernaculum non habet fundamentum: sed huc illucque mutatur, et cum transmigrante migrat: quia tabernaculum non habet fundamentum, sed est domus incerta: domus autem firma habet fundamenta. Mons pro uita eterna ponitur.

Qui ingreditur sine macula. Hoc est, sine mortalibus peccatis, quia sine minutis esse non possumus. Unde dicitur: Si dicimus quia peccatum non habemus, ipsi nos seducimus, et ueritas in nobis non est.  uel aliter: Qui ingreditur sine macula. uidete quid precipitur. Non dixit: qui peruenit ad finem sine macula, sed qui adhuc in itinere est, et maculam non habet. Dicere aliquis potest: Non habeo maculam, non feci malum. Non sufficit nobis malum non facere nisi fecerimus et bonum. Denique sequitur: Et operatur iustitiam. Non dixit, operatur castitatem, operatur sapientiam, operatur fortitudinem. Et he quidem uirtutes optime sunt. Sapientia nobis prodest, fortitudo nobis prodest, ut persecutionibus resistamus. Deinde temperantia et castitas nobis necessarie sunt, ne perdamus animas nostras. Iustitia sola magna uirtus est, et mater omnium. Dicat aliquis: Quomodo iustitia maior est ceteris uirtutibus? Cetere uirtutes habentem delectant: iustitia non  delectat habentem, sed alios. Si sapiens sum, sapientia me delectat: si fortis sum, fortitudo mea me delectat: si fuero castus, castitas mea letitia mea est. Ceterum iustitia non prodest habentibus, sed ceteris miseris non habentibus. uel aliter: Et operatur iustitiam, hoc est custodit mandata, ut illud: Si uis ad uitam uenire, serua mandata .

Qui loquitur ueritatem in corde suo. Multi loquuntur ueritatem in labiis, sed non in corde, qui uidentur uera dicere, sed cor cum labiis non consonat. Aliter: Qui loquitur ueritatem in corde suo, ut uera de ueritate cogitet, qui est Christus: nec se assertionibus hereticis misceat, que false semper inueniuntur ac uacue. Unde Paulus dixit: Corde creditur ad iustitiam; ore autem confessio fit ad salutem  . Qui non egit dolum in lingua sua. Non protulit dolose doctrinam catholicam ad decipiendum; sed que locutus est ore, compleuit opere. Ille dolose agit, qui aliud cogitat et aliud dicit: sicut propheta ait: Prohibe linguam tuam a malo, et labia tua ne loquantur dolum .

Nec fecit proximo suo malum. Qui facit misericordiam, ipse est proximus. Christus Dominus fecit misericordiam, ut nos sua passione redimeret: cuius doctrinam nullus in malum uertat, sicut heretici faciunt. Proximus noster, omnis homo Christianus est. Quod tibi non uis fieri, alii ne facias. Et alibi dicit: Diliges proximum tuum sicut teipsum. Et iterum dicit: Declina a malo, et fac bonum. Quidam putant proximum esse fratrem, aut uicinum, aut cognatum,  aut consanguineum. Sed Dominus noster docet in Euangelio in ea parabola, ubi quidam descendit de Ierusalem in Iericho: Sacerdos transiuit, Leuita transiuit, et non est misertus: Samaritanus transiuit, et misertus est. Et interrogat postea Dominus, et dicit: Quis horum proximus fuit? Statim dicitur, qui bene fecit. Et infert Dominus: Ite, et uos similiter facite . Omnes ergo homines nobis proximi sunt, et nulli debemus malum facere. Et opprobrium non accepit, etc. Numquam a suis uicinis, quasi noxius accusatur. Timentes autem Dominum glorificat. Non diuites glorificat, non potentes, sed eos tantum qui Dominum timent. Et opprobrium non accepit aduersus proximos suos. Opprobrium  detractionis de fratre tunc non accepit, si prius non credit illa antequam probet. Ac si dicat: Qui ista custodit que superius dixit, ille est sine macula, et operatur iustitiam. Et iste habitat in tabernaculo, et requiescet in monte sancto tuo, hoc est, in uita eterna.

Ad nichilum deductus est in conspectu eius malignus. In illius iusti conspectu diabolus. Nam in Ecclesia quicumque malus est, in conspectu sancti pro nichilo computatur. Ad nichilum deductus est, quia apud talem sanctum pro nichilo habetur: dum angelus fuit, et refuga factus est; et sicut fuit factus ex nichilo, postea quam bona perdidit, redactus est ad nichilum. Et dum nichil est, fortissimi sancti non eum timent. Timentes autem Dominum magnificat. uox Ecclesie:  Qui timent Dominum timore sancto, Dominus eos magnificat. Aliter ad sensum moralem: Timentes autem Dominum magnificat. Scit enim in his habitare Deum, sicut ait Dominus: Qui uos diligit, me diligit .

Qui iurat proximo suo, et non decipit. Iste iam minor est a perfectione, et si bona facit, quia et si pro iuramento non decipit, tamen uituperantur pro illo precepto quo dicitur: Non iurare omnino, neque per celum, neque per terram: sit autem sermo uester: Est, est: Non, non. Quia ista sententia perfectorum est, non iurare . Quia anima quando promittit Dei precepta custodire, si proximus corpus est: tunc illum decipit, si hoc quod promittit, non obseruat. Qui pecuniam suam non dedit ad usuram.  Etsi non peccet quis eo quod quantum dat, tantum recipit: tamen perfectio non est: quia dictum est: Frange esurienti panem tuum . Et beatius est magis dare, quam accipere . Usquequo ad ista peruenit, minor est a perfectione. Aliter: Pecunia Domini est predicatio: multi nolunt illam donare, si exinde pretium non recipiunt. Tamen licet uictum et uestitum de ipsa predicatione accipere : amplius exinde nichil habere, sicut dicit: Qui Euangelium predicant, de Euangelio uiuere . Et Dominus ait: Dignus est operarius cibo suo . Sed qui plus requirere uoluerit, in usuram reputatur. Unde Paulus dicit: Si uobis spiritualia seminauimus, magnum est si uestra carnalia metamus ? Ac si dicat: Non est magnum aduersus illa spiritualia que uobis annuntiamus: Habentes autem uictum, his contenti simus . Sicut enim uisibilis pecunia prohibetur ad usuram dari, ne is qui commodat, magis spoliet: ita et uerbum Dei, quod est magna pecunia, non tantum diuitibus qui pascunt et munerant, uerum etiam indigentibus et pauperibus gratis debet insinuari: Domino sic dicente: Gratis accepistis, gratis date . Et munera super innocentem non accepit, ut non conturbent iudicium ueritatis, munera offerentes. Et aliter: Ne similis Iude efficiatur: qui, accepto argenti pondere, uendidit innocentem. Sicut propheta dicit: Qui excutit  manus suas ab omni munere, iste in excelsis habitabit .

Qui facit hec, non commouebitur in eternum. Hec omnia sicut allegorice retineri: ita et secundum litteram exposita custodiri debent in moribus. Que si quis irreprehensibiliter custodierit, non solum a commotione eterni iudicis securus erit, uerum et etiam ipsum montem tabernaculumque celeste possidere merebitur in Christo Iesu Domino nostro; cui est honor et gloria cum eterno Patre et Spiritu sancto in secula seculorum. Amen.



PSALMUS Xu.

Tituli inscriptio ipsi Dauid. Tituli inscriptio in tumulis, et in sepulcris est, que mortuorum corpora tenent. Pro quo Aquila et Symmachus, humilem  et simplicem immaculatumque posuerunt: significantes psalmum ad Christum proprie pertinere dicentem: Discite a me quia mitis sum et humilis corde, et mansuetus . Psalmus, ut diximus, regis nostri uocem, quam in assumpto homine profert, sine diminutione retinet deitatis missam a Patre. Dauid, id est, ipse Christus. Iste psalmus ad passionem pertinet. Tres sunt tituli, qui scribuntur: unus, super tumulos mortuorum: alius, in liminibus ciuitatis, uel domorum: tertius, in uictoria regis. Hic ergo de titulo uictorie regis dicit: sicut iste rex fuit, hoc est Christus, et fuit scriptum super caput eius in pascha post uictoriam, id est, post uictum diabolum, redempto humano genere, tribus linguis: id est, Grece, Hebraice, et Latine. Unde et Pilatus dixit: Quod scripsi, scripsi. Et posuit super caput ipsius causam Christi: Hic est rex Iudeorum .

 Conserua me, Domine, quoniam in te speraui. uox Christi ad Patrem in passione, in persona hominis assumpti. Ac si dicat: A Patre, a quo exiui, in passione custodiar: quia tu es spes mea. Dixi Domino, Deus meus es tu. Ostendit se hominem in humilitate carnis, cum equalis sit in omnipotentia maiestatis: quia si dixisset, Dominus meus es tu: Filium minorem demonstrasset, Patrem maiorem. Propterea dixit: Dixi Domino, Deus meus es tu: quia in diuinitate equalis est Patri. Quia bonorum meorum non indiges. Eamdem lineam et in Iob scriptam legimus. Quid prodest, si tu simplicem facias uiam tuam? Uniuersa igitur bona que Dominus secundum formam serui in carne monstrauit: non Patri prosunt, sed generi humano. Quoniam bonorum  meorum non eges. uox Christi. Que sunt bona Christi? Hoc est, incarnatio, passio, resurrectio, et redemptio nostra. uel aliter: Bona sunt, celi et que in eis sunt, et terra bona, et que in ea sunt, que Deus creauit. Hec Pater nec postquam facta sunt, indiguit: nec antea. Ista Patri non sunt opus, nec necessaria. Sed cui?

Sanctis qui in terra sunt eius. Istis hec omnia sunt necessaria. In terra sunt eius, id est, in Ecclesia. Mirificauit omnes uoluntates suas inter illos. Christus per sanctos suos mysteria sua mirificauit: hoc est: magnificauit.

Multiplicate sunt infirmitates eorum: postea accelerauerunt. Gentes de quibus nunc Ecclesiam congrego:  antequam idola eorum multiplicarentur, Deum naturaliter nouerant. Sed postquam multiplicata sunt idola, quod Septuaginta infirmitates interpretati sunt: relinquentes ea, ad me celerrime sunt reuersi.

Non congregabo conuenticula eorum de sanguinibus. Quia spiritualis est religio noui Testamenti. Nec memor ero nominum eorum per labia mea. Mutamur quippe in lauacro: et ex filiis hominum, uocamur Filii Dei. Nec memor ero nominum eorum per labia mea. uox Christi. Nec memor ero istorum apostolorum nominum, que prius ante fidem habuerunt, quando infidelitatem habuerunt. Illa non recordabor: quia crescentibus meritis, nomina addita sunt noua, sicut Abraham, sicut et Sara, sicut Petro, et  reliquis, quia antea serui peccati, sed postea amici: sicut Dominus dixit: Iam non dicam uos seruos, sed amicos . Et sanctus Paulus fuerat, quando dicebat: Fuimus aliquando et nos stulti, et increduli sicut et ceteri; sed misericordiam Dei consecuti sumus . Et iterum: Sed abluti estis; sed sanctificati estis .

Dominus pars hereditatis mee. uox Christi ad Patrem. Hereditas Christi, Ecclesia est, et Dominus est pars corporis sui. Pro parte hominis assumpti dicit: quia ille accepit de nostro humanitatem, et nos de suo immortalitatem. Et calicis mei. Quare dixit calicem? Quia per calicem accipit unusquisque iuxta mensuram: sed Christus plusquam membra sua: ut ait Paulus: Qui est primogenitus in  multis fratribus . Tu es qui restitues hereditatem meam mihi. Hoc est quod in Euangelio dicitur: Nemo uenit ad me, nisi Pater meus traxerit eum ad se . Secundum historiam, Christi hereditas Iudei fuerunt, ad quos Christus uenit. Sed tunc dissipata est, quando eum crucifixerunt: sed restituetur in futuro, cum plenitudo gentium subintrauerit. Aliter: Restituet Deus Pater hereditatem Christi, quando electos suos, corpus sancte Ecclesie ad illam integritatem attraxerit, ut post resurrectionem acceptis corporibus suis, incorrupti et immortales uiuant: quia illam immortalitatem in Adam perdiderunt.

Funes ceciderunt mihi in preclaris. In optimis. Pro uno Isrel, uniuersi orbis hereditatem consecutus.  Funes in hereditate dantur: quia quod dixit, ceciderunt mihi in preclaris, tantumdem est, ac si dicat, in patriarchis, et prophetis atque apostolis: uel quoscumque aduocauerit Pater, Christus secum recipit. Propterea dixit, in preclaris, sanctis uel apostolis.

Benedicam Dominum qui tribuit mihi intellectum, uox capitis cum membris. Tribuit intellectum discernendi inter bonum et malum: inter sensum et litteram: inter Deum et proximum: inter lucem et tenebras. Benedicam Dominum qui mihi tribuit intellectum. Qui sapientia Dei est, non indiget ipsa sapientia: sed secundum illud accipiendum quod in Euangelio dicitur: iehsu proficiebat etate, sapientia et  gratia coram Deo et hominibus . Insuper et usque ad noctem increpuerunt me renes mei. Noctem, tempus significat passionis: in quo interiori erudita est diuinitate humana fragilitas. Insuper et usque ad noctem increpuerunt me renes mei. Delectationes carnales tunc me increpant, quando mihi suggerunt ut peccem, quando delectatur caro. Sed nisi tu fuisses a dextris, forsitan infirmarer.

Prouidebam Dominum in conspectu meo semper. Filius Patrem, Ecclesia Christum. Quoniam a dextris est mihi ne commouear. Ac si dicat: Si tu non fuisses a dextris, forsitan commotus essem de fide ad infidelitatem, de bono ad malum.

Propter hoc letatum est cor meum, etc. Propter resurrectionem letatus sum, quia per eam liberatus  est mundus. Aliter: Propter hoc letatum est cor meum, et exsultauit lingua mea. Propter istud, quod me adiuuas, cor meum letatur, lingua mea predicat. Insuper et caro mea requiescet in spe. uox Christi. Pro persona corporis requiescit in spe. Ac si dicat: Ecclesia, que est caro mea, modo requiescit in spe. Id est, in spe resurrectionis: ut ubi caput precessit, membra sequantur.

Quoniam non derelinques animam meam in inferno. Non derelinques: quia propterea illuc descendit, ut electos suos exinde eiiceret, et diabolum ligaret. Diabolus antea se taliter iactabat, ut omnia regna mundi haberet, sed modo non solum illum tenere non potuit, sed potius a Christo ligatus perhibetur. Nec dabis sanctum tuum uidere corruptionem. Quomodo  dicit: Non dabis uidere corruptionem: dum alibi dicit: Que utilitas in sanguine meo dum descendero in corruptionem ? Non de corruptione corporis Christi in sepulcro dicit; sed de ceterorum sanctorum.

Notas mihi fecisti uias uite. uox capitis pro corpore. uie uite, mandata Christi sunt: ut scriptum est: Si uis ad uitam ingredi, serua mandata . Adimplebis me letitia cum uultu tuo. Tunc erit plena letitia, cum adunatum fuerit corpus Ecclesie in regnum Dei: hoc est, cum tradiderit regnum Deo Patri suo: tunc erit Deus omnia in omnibus. Delectationes in dextera tua usque in finem. Dextera Patris, Filius est. Delectatio uite eterne in dextera: id est, in prosperitate que Filio datur: usque in  finem: ac si dicat, sine fine: quia finis legis Christus est ad iustitiam omni credenti: quia plenitudo legis caritas, et finis precepti caritas. Aliter: Delectationes in dextera tua usque in finem. In illa delectabili potentia tua qua tecum sancti sunt regnaturi, que nullo fine concluditur. Unde eos deprecamur ut ab his nequaquam disiuncti, si non meremur uestiri gloria, non excludamur a uenia. Tibi est enim cum eterno Patre et Spiritu sancto honor et gloria in secula seculorum. Amen.



PSALMUS XuI.

Sextus decimus psalmus orationem continet persone Dominice coniuncto sibi corpore, quod est Ecclesia. Oratio Dauid. Ad tres personas intelligitur.  Hec oratio in quatuor psalmis habetur. Iste psalmus cantatur ex persona Christi contra Iudeos: et ex persona Ecclesie contra hereticos. Exponunt Hebrei, quod quando psalmum Dauid cantauit, quia dixit: Exaudi, Domine, iustitiam meam: pro ipsa presumptione qua se exaudiri pro sua iustitia iactabat, cecidisset in crimen.

Exaudi, Domine, iustitiam meam. Iuxta LXX, Deus iustitie, uel Deus iustus natura. Nam, Exaudi, Deus, iustitiam [a 42Kb] meam: hic persona Christi datur intelligi. Exaudi, Deus, iustitiam meam: uox Christi in passione, et uox Ecclesie in tribulatione. uel iustitiam dicit Ecclesia suam, et non suam: Quid [Fort. quia] suam, si implet mandata Dei in opere. Non suam: quia a Deo datur, non a se. Exaudi, Deus, iustitiam meam: quia tibi usque ad mortem  obediens fui. Intende deprecationem meam. Differentia est inter orationem et deprecationem. Oratio sanctorum est pro deuotis, ut perseuerent in bono. Deprecatio, pro peccatis suis, uel aliorum. Totius est deprecatio.

Auribus percipe orationem meam. Hoc est, in hoc quod rogo, auribus percipe orationem meam. Orat enim non diminutio deitatis, sed infirmitas carnis. Non in labiis dolosis. Sed per puritatem que tibi est placita.

De uultu tuo iudicium meum prodeat. Non in labiis dolosis. Ac si dicat: Exaudi orationem meam, quia ex toto corde oro: non sicut illi qui in labiis dolosis, quia aliud loquuntur, et aliud habent in corde, siue heretici, siue Iudei. De uultu tuo iudicium meum  prodeat, non in labiis dolosis. uox Christi ad Patrem. Quia qui labia habent dolosa, me iudicant, sed illos tu iudica in futuro. Propheta non optando, sed pronuntiando dicit. Hoc ostendit quod facturus est Dominus in iudicio. Oculi mei uideant equitatem. Oculi Christi, sancti predicatores, uideant, id est, intelligant, equitatem, id est, equalitatem, ut iustitiam quam predicant, opere impleant.

Probasti cor meum, Deus, et uisitasti nocte. Etiam in angustiis me probasti: quia tristis, et uelut in quadam pressura sum noctis tenebrose. Probasti cor meum, Deus. uox Christi ad Patrem. Probasti Christum in passione, et Ecclesiam in tribulatione. Igne me examinasti. Id est, per ipsam tribulationem peccata mea confudisti. Et non est inuenta in me iniquitas.  Ut non loquatur os meum opera hominum. Qualia sunt opera hominum? uanitates quas ipsi amant: uel diuersa negotia, ista sunt hominum opera: sicut in Euangelio Dominus dicit . Quod si de uerbo otioso redditur ratio: quanto magis de operibus hominum, que ex ipso sensu studiose loquuntur.

Propter uerba labiorum tuorum ego custodiui uias duras. Propter predicationem et propter ea que promittuntur in celis, custodiui uias duras. Quomodo dicit hic duras, dum in Euangelio dicitur: Iugum meum suaue est, et onus meum leue ? Suaue est uolentibus: durum est nolentibus. Quamuis  durum uideatur esse ad sanctos propter corporalem tribulationem, tamen suaue est: quia habent spem uite eterne: uel aliter: Propter uerba labiorum tuorum ego custodiui uias duras. Ac si dicat: Timens futura supplicia, que legis transgressoribus comminatus es, duris me laboribus exercui, et subieci corpus anime potestati.

Perfice gressus meos in semitis tuis. Sensus meos in mandatis tuis perfice. uox Ecclesie. Quia a Deo est incipere, et a Deo est finire. Gressus, sensus. Ut non moueantur uestigia mea. Ab his quorum moti sunt pedes: id est, quicumque male fecerunt.

Ego clamaui, etc. Quare dixit, clamaui? Quia credidit per fidem: propterea dixit, Ego clamaui. Inclina aurem tuam mihi, etc. Christus aurem inclinat,  quando exaudire dignatur. Per similitudinem infirmi rogat, qui in lecto est, ut ueniat medicus, et sanet infirmitates suas. Sic et genus humanum infirmum erat: quando iacebat in lecto: id est in peccato. Rogabat ut ueniret uerus medicus, qui est Christus in carne, et sanaret languores suos.

Mirifica misericordias tuas, Domine, etc. Numquid antea non fuerant mirificate? Sed tunc mirificauit misericordias suas: quando per sanctos apostolos et sanctos suos infirmitates curabat.

A resistentibus dextere tue. Saluos facis a resistentibus dextere tue tripliciter: demones, Deum: Iudei, Christum: heretici, Ecclesiam. Custodi me, Domine, ut pupillam oculi. uox Ecclesie. Oculus intelligitur corpus Ecclesie, et pupilla humilitas  Christi, per cuius exemplum uiuimus, et uidemus. Hoc supplicat Ecclesia, ut possit illam humilitatem obseruare quam Christus docuit. Quia si per pupillam non custoditur oculus, nequaquam uidet. Quia oculi predicatores intelliguntur, per pupillam sensus spiritualis. Hoc rogat corpus Christi que est Ecclesia, ut custodiatur sensus predicatorum, qui est oculus: ne rapiatur in infidelitate hereticorum.

Sub umbra alarum tuarum protege me. Umbra duabus rebus constat: lumine et corpore. Per lumen, diuinitas: per corpus, humanitas intelligitur. Unde et Marie dicitur: Spiritus sanctus superueniet in te, et uirtus Altissimi obumbrabit tibi . Sub ista umbra protege me, ut me non rapiat miluus. Et sub duabus Testamentorum alis: id est,  ipsorum doctrinis quibus uiuitur, et custoditur, ac tegitur sicut gallina: quia per gallinam intelligitur sapientia Dei Patris. Quia sicut gallina sub alis pullos suos abscondit propter miluos: sic et sapientia diuina, et due ale, que sunt duo testamenta, protegunt Ecclesiam a miluo: hoc est, a diabolo. A facie impiorum qui me afflixerunt. Iudei Christum in passione, et heretici Ecclesiam.

Inimici mei animam meam circumdederunt. Iudei Christum in passione. Animam dixi [F. dixit], non corpus: quia diabolus in anima intrinsecus nescit quid cogitet homo, nisi per exteriores motus intelligat,  et in quo unumquemque delectari uidet, diuersas suggestiones infert. Istud ad Ecclesiam pertinet, Adipem suum concluserunt. Quid per adipem, nisi malitia Iudeorum designatur? Que in ueteri Testamento adipem manducare prohibetur: quia cor eorum incrassatum erat. Unde dixit in Cantico Deuteronomii: Incrassatus est dilectus, et recalcitrauit . Quare? Quia incrassatus erat de malitia, et recalcitrauit: quia nolebat mandata Dei obseruare. Dilectus a Deo fuit populus Iudaicus: quia manna diuinum pluit illis: quod ad nos pertinet, quia manducamus Christum. Sed Iudei contempserunt semetipsos: hoc est, obligauerunt se in malitia. Os eorum locutum est superbiam. Os impiorum: quia contra Christum, et contra Ecclesiam  faciunt.

Proiicientes me nunc circumdederunt me: oculos suos statuerunt declinare in terram. Quando Christus passus est, omnis terra tremuit, et sidera obscurata sunt, et petre scisse sunt. Sed Iudei oculos in terram statuerunt, quia hominem solum existimauerunt, et diuinitatem non intellexerunt. uel oculos suos in terram statuerunt: quia de terrenis actibus cogitabant, sed de celestibus non meditabantur.

Susceperunt me sicut leo paratus ad predam, etc. Sicut leo paratus est ad predam: sic susceperunt Iudei Christum in passione. Et sicut catulus leonis. Leo, diabolus: catulus, filius eius Antichristus. uel aliud. Leo, diabolus: et filii eius, Iudei. In absconditis, in eorum cordibus, quasi in obscuro. Diabolus,  uel membra illius in quibus diabolus habitat, appellantur loca abscondita.

Exsurge, Domine, preueni eos, etc. uox Christi loquitur ad diuinitatem, ut preueniat anime sue, ne rapiatur a principe diabolo, quod ita et fecit. Preuenit eum, et alligauit, et ad infernum deduxit. ueniebat diabolus aliquid de suo requirere in Christo, sed in eo nichil inuenit, ut dixit in Euangelio: uenit princeps huius mundi, et in me non inuenit quidquam . Et sancta Ecclesia rogat antequam supplantetur a diabolo, et in eius insidiis, qui sunt heretici: ut ueniat catholicus noster, qui est Christus, et subuertat astutias inimici, id est, supplantet. Erue animam meam ab impio, gladium tuum ab inimicis manus tue. Oro, gladium manus  tue erue ab inimicis tuis, inimicus enim accepit potestatem ut propter peccata nos puniat. Quos tradidi Satane, ut discant non blasphemare, ait Apostolo . Erue animam meam ab impio. uox Christi ad Deum Patrem loquitur: hoc est, erue animam meam a diabolo. Et uox Ecclesie ad Christum hoc rogat, ut liberetur a diabolo, uel ab hereticis, et ab unoquoque homine malo. Frameam  tuam ab inimicis manus tue. Framea de Christo, et de Ecclesia intelligitur. Framea Dei Patris, anima Christi est, de qua facit iustam uindictam. Diabolus framea eius est, de qua framea uindictam facit in mundo.

Domine, a paucis a terra diuide eos, etc. uox Ecclesie. A paucis, a terra. uult Ecclesia separari a carnalibus, et a zizania, et a paleis ante diem iudicii: sed sine causa: quia a Deo accepit responsum, sicut Dominus dixit in Euangelio: Sinite utraque crescere usque ad messem : hoc est, usque in diem iudicii. Quia hic Ecclesia commixta est cum peccatoribus: rogat pro illis qui predestinati sunt, ut ueniant, et separentur ab illis qui non sunt predestinati, ut dicitur: Multi uocati, pauci uero  electi . Supplanta eos qui in impietate sunt; ut hic emendari debeant, aut in futuro supplantentur in uindicta. De absconditis tuis adimpletus est uenter eorum. Tripliciter hic intelligitur uenter. uenter, castitas, intelligitur, ut dicit [a 1Kb] Eucherius. Et angelorum uenter repletus fuit mysteriis Dei antequam cecidissent, et Iudeorum uenter de mysteriis legis, et hereticorum uenter de mysteriis Ecclesie.

Saturati sunt filiis. Iudei saturati sunt: quia multiplicati sunt in procreatione filiorum, et in rebus seculi. Quando dicit, [b 16Kb] saturati sunt porcina, hoc Iudeorum immunditiam designat. Dimiserunt reliquias suas paruulis suis. Hoc est illam iustam uindictam que illis debetur. Reliquerunt reliquias suas paruulis suis; hoc est, quando dixerunt: Sanguis  eius super nos, et super filios nostros . Et hereticorum filii similiter condemnationem habebunt. Qui sunt reliquie eorum? Ipsorum discipuli, qui de illa mala doctrina eorum regenerati sunt. Saturati sunt filiis, et reliquerunt residua paruulis suis. Propter ambiguitatem uerbi, quidam pro filiis, porcinam scriptum arbitrantur, quod Symmachus, Hebream exprimens ueritatem, transtulit, saturabuntur filiis, et relinquent residua paruulis suis. Saturati sunt filiis, et dimiserunt reliquias suas, immunditiam, et iniquitatem: conculcantes margaritas sermonum tuorum. Et dimiserunt reliquias suas paruulis suis, clamantes: Sanguis eius super nos et super filios nostros.

Ego autem cum iustitia apparebo in conspectu tuo.  uox Ecclesie. Cum iustitia: hoc est, mandata tua adimplere. Apparebo in conspectu tuo: hoc est, in presentia tua in futuro. Satiabor. Celesti refectione. Cum apparuerit gloria tua. Filius tuus, qui est salus, et uita, et Sanctorum omnium gloria: quia Christus et salus, et gloria dicitur. Ego autem in iustitia apparebo, deuicta morte. In conspectu tuo satiabor, celos ascendens. Cum apparuerit gloria tua, sanctis  et electis tuis qui per me crediderunt: quia meum est quod illis est prestitum. Nam ego in illis sum, et ipsi in me tecum. Nos uero a te redempti, Domine Iesu, tantam potentiam pietatemque cernentes, supplices exoramus, ut examinati diuino igne, non simus humanorum operum detractores, sed in te stabiles fixique tuam gloriam iugiter extollamus in opere, proferamus in fide, laudemus in uoce. Amen.



PSALMUS XuII.

In finem, pro puero Domini Dauid: que locutus est Domino uerba cantici huius, in die qua eripuit eum Dominus de manu omnium inimicorum eius, et de manu Saul. Totus hic psalmus sub persona Dauid ad Christum pertinet. Dauid Christi typum tenet, qui est manu fortis, de cuius semine est noster Dauid, qui est Christus. Puero Domini,  hoc est, Dei Patris, sicut ait propheta. Magnum est tibi uocari filium meum. Etenim ecce ego, et pueri mei quos dedit mihi Deus. Et propheta Isaias: Puer datus est nobis, filius natus est nobis. Que locutus est Domino uerba cantici huius. Et Dauid secundum historiam cantauit istud canticum cum persequeretur ab inimicis, et Christus, qui est caput nostrum, et ad Patrem cantauit in passione: Ecclesia in persecutione. Eripuit eum Dominus: hoc est, et Dauid a persecutione Saul, et Christum in passione Deus Pater eripuit de manu inimicorum; hoc est, de manu Iudeorum, et de manu Saul. Saul appetitio interpretatur, quia contra uoluntatem Dei expetierunt eum regem. Iste Saul typum diaboli gessit. Isti inimici membra diaboli sunt: id est, Iudei qui persecuti sunt Christum, et demones, uel membra eorum qui persequuntur Ecclesiam.

 Diligam te, Domine, uirtus mea. Alii dicunt, fortitudo mea, sed unum est uirtus, et fortitudo. Totus hic psalmus sub persona Dauid, ad Christum pertinet: qui est uera fortitudo. Diligam te, uirtus mea. uox Christi. uirtus mea: hoc est, diuinitas: uirtus hominis assumpti. Et Ecclesia uirtus Christi est, qui dicit: Diligam te, Domine. Si uox Christi est, cum sint unum, una et substantia diuinitatis, quia dictum est: Una potestas, una uoluntas, una maiestas Patris, et Filii, et Spiritus sancti: quomodo dicit, diligam te, Domine. Pater dicitur eo quod habet filium, et Filius dicitur eo quod habeat patrem. Spiritus sanctus nec Pater est, nec Filius, sed dilectio quam habet Pater in Filio, et Filius in Patre. Unde Paulus apostolus dixit: Quia caritas  Dei diffusa est in cordibus nostris per Spiritum sanctum qui datus est nobis . Dominus firmamentum meum. uox Christi, et uox Ecclesie. Firmamentum, sicut ait propheta; turris fortitudinis a facie inimici . Et refugium meum. uox Christi, et uox Ecclesie. Refugium Christi in Patre, et refugium Ecclesie in Christo. Et liberator meus, in tribulatione.

Deus meus, qui me creasti. Adiutor meus, de necessitatibus. Sperabo in eum, in ipsum totam spem ponam.

Protector meus, qui me protegis, uel defendis. Et cornu salutis mee. Cornu salutis: quia infirmitatem nostram confortauit. Quia ante aduentum Christi  Ecclesia infirmata erat per peccatum, sed postea confortata per Christum, sicut ait propheta: Erexit cornu nobis salutis nostre . Ac si dicat: Dedit nobis regnum forte, ut illud: Et fecit nos regnum Deo Patri suo . Non ergo in cornu illud superbie, sed in cornu salutis tue, adiutorium habere confido. Susceptor meus. Susceptus est Christus a Patre in humanitate, et Ecclesia suscipitur in fide.

Laudans inuocabo Dominum. Iusti laudant: quia de omnibus malis liberauit eos, pro eo quod sequitur: Et ab inimicis meis saluus ero. Inuocaui Dominum. Christus inuocauit Deum Patrem. Ecclesia Christum. Et ab inimicis meis saluus ero, Christus a Iudeis, et Ecclesia ab hereticis.

 Circumdederunt me gemitus mortis. uox Christi, et uox Ecclesie. Circumdederunt Christum illi qui in inferno gemebant, qui in inferno erant, et Ecclesia similiter. Et torrentes iniquitatis conturbauerunt me. Torrentes aquas dicit que pertranseunt. Torrens dicitur qui non de fonte neque de uiua aqua, sed a pluuiis, uel de montibus in ualles descendit, et in mare uadit. Quid per torrentes, nisi uniuersas gentes significat, que per montem carnis in mare istud descendunt? Unde scriptum est: Generatio uadit et generatio uenit : Et aliter. Et torrentes iniquitatis conturbauerunt me. Turbe iniquorum, que sicut torrentes in hyeme intumescunt, protinus defluentes.

Dolores inferni circumdederunt me. In die detrahentium,  que mortem infernalem operantur. Preuenerunt me laquei mortis. Preuenerunt Christum inimici in passione ante uindictam crucis, laqueis mortis, quos mihi aduersarii intendebant.

Et in tribulatione mea inuocaui Dominum. Humanitas inuocauit diuinitatem, et Ecclesia Christum: non oris uoce, sed cordis. Et ad Deum meum clamaui, et exaudiuit de templo sancto suo uocem meam. Templum corpus dominicum, ubi exaudita est humanitas a diuinitate, et Ecclesia similiter a Christo. In templo, in sancta Ecclesia. Et aliud. In corde meo quod sanctificauit: in quo templo sancto inhabitat. Et clamor meus in conspectu eius introiuit in aures eius. Aures eius: hoc est, uis auditionis. uis fortitudo est, qua sancti fortiter deprecantur, quia  dictum est, Regnum celorum uim patitur, et uiolenti diripiunt illud.

Commota est, et contremuit terra. Secundum historiam factum fuit: quando Moyses accipit legem in monte Sina. Terra tremuit, quod prefigurauit passionem Christi, quia in passione Christi omnis terra tremuit, quando noua lex data est populo Christiano. Aliter: Commota est terra, quando de infidelitate ad fidem uenerunt, et credentibus terrenis, factum est celum. Fundamenta montium conturbata sunt, et commota sunt. Hic montes superbi intelliguntur. Fundamenta eorum, demones sunt: sicut et fundamenta sanctorum, prophete et apostoli sunt. Unde dicit sanctus Paulus: Aedificati  super fundamenta prophetarum, et apostolorum: Fundamenta montium conturbata sunt, et commota sunt , eorum superbia qui in hoc mundo confidunt. Quoniam iratus est eis Deus. Hoc est, eis montibus, uel persecutoribus: dissipans spem mundialium uoluptatum.

Ascendit fumus in ira eius, etc. Fumus ex duabus rebus fit: ex igne et aqua. Per fumum, lacryme excitantur, et per ignem compunctio cordis intelligitur, et per lacrymas, aqua. Carbones succensi sunt ab eo. Quid per carbones, nisi bone nature genus humanum, exstinctum per Adam, in aduentu Christi illuminatum per baptismum siue per penitentiam designatur? Exstinguuntur carbones ab aqua, que est cupiditas: et illuminantur per gratiam,  que est Spiritus sanctus.

Inclinauit celos et descendit. Hoc est, quod in alio psalmo ait: Descendit sicut pluuia in uellus : quia humilem se nobis, et in forma serui occultum prebuit, et latentem. uel aliud: Celi, angeli inclinati sunt, quando Gabriel ad Mariam uenit, et descendit Christus, et uenit in carnem. uel aliter: Celi, sancti apostoli, uel imitatores eorum. Inclinauerunt ab altitudine: hoc est, de contemplatione, ut doceant brutos, infirmos in Ecclesia propter compassionem proximorum. uel ad coniugatos, ut sanctus Paulus ait: uir reddat debitum uxori, et uxor similiter uiro . Et caligo sub pedibus eius. Inuisibilem substantiam Dei, et iudiciorum occulta significat. uel aliud: Et  caligo sub pedibus eius. Caligo: hoc est, profunditas Scripturarum: quam dedit Deus pedibus suis, qui sunt sancti sui: id est, Ecclesie sue: quia in sensu sanctorum ibi est profunditas Scripturarum, et Christus super illos presidet.

Et ascendit super Cherubim. Hoc est, super plenitudinem scientie, Christus ascendit cum corpore suo super omnes angelos, et archangelos. Cherubim, interpretatur, plenitudo scientie, que est caritas: quia plenitudo legis est dilectio, hoc est caritas. Christus super hoc ascendit, sicut in Euangelio ipse Dominus dicit: Maiorem caritatem nemo habet, quam ut animam suam ponat quis pro amicis suis . Quod ita Christus fecit, qui animam suam pro amicis dedit. Et uolauit, etc.  Secundum historiam quod prius est, uolauit super pennas uentorum: quia uelocior est uentus omnibus creaturis, et Dominus uelocior est uento, quia penetrat usque ad fines terre, et omnia suauiter disponit. Quia ultra uentum ipse est, ideo uelocior. Et ad moralem sensum: animam significare uoluit uento. Sicut uentus iste inuisibilis est, ita et anima. uentus mouet corpus, et anima mouet corpus similiter. Sed cur uentum appellauit animam? Hoc est, quia Deus insufflauit in Adam. Non quod corporalis sit Deus Pater; sed tunc insufflauit, quando animam dedit, ut ait, propheta: Tu, Domine, creas omnem flatum . Per hec intelligimus omnes animas a Deo esse  creatas. Et uolauit: uolauit super pennas uentorum: hoc est, uirtutes sanctarum animarum, quia Christus uelocior est uento, et leuior quam anima, et precelsior angelis et sanctis.

Posuit tenebras latibulum suum, etc. Latibulum seipsum dixit in Scripturis. In circuitu eius tabernaculum eius. Christus in Maria quasi sponsus in thalamo, et corpus Marie quasi tabernaculum. Tenebras dicit: eo quod nobis obscura est Incarnatio, uel Natiuitas eius. Tenebrosa aqua in nubibus eris. Nubes prophete sunt: et aqua, doctrina eorum, quia obscure sunt Scripture prophetarum. Quia sicut nubes pluuiam portant, et terram aridam irrigant, sic et prophete per eorum doctrinam irrigant corda arida.

Pre fulgure in conspectu eius nubes transierunt.  Fulgura, illuminatio Spiritus sancti. Ipse nubes scilicet prophete, transierunt in Iudeis ad gentes, Spiritu sancto gubernante. Per fulgura ignis, compunctio cordis intelligitur. Grando, et carbones ignis. In grandine, uerbera: in igne, caritatis accensio ostenditur: quibus fidelium corda mouentur ad cognoscendum Deum.

Et intonuit de celo Dominus. Per sanctos suos intonuit: quasi de celo per iustorum corda euangelizauit. Et Altissimus dedit uocem suam. Per euangelistas malitiam humanam disperdidit. Altissimus uocem suam dedit: hoc est, predicationem, ut ait propheta: uox tonitrui tui in rota , id est, predicatio eorum in toto mundo.

Et misit sagittas suas, et dissipauit eos. Misit uerba  sua sancta quasi sagittas, que pleniter et malis, et bonis predicant. Bonos remunerat Deus, si faciunt: et malos conterit, si audiunt, et non faciunt. Unde sanctus apostolus ait: Alii quidem sumus odor uite in uitam, et alii odor mortis in mortem . Odor uite sunt his, qui audiunt et faciunt; et odor mortis sunt his qui audiunt et non faciunt. Quia predicatores nesciunt qui sunt predestinati; tamen fiducialiter predicant. Et fulgura multiplicauit, et conturbauit eos. Fulgura, miracula, atque claritas uirtutis sue. Conturbauit illos. Per illa miracula apostolorum compuncti sunt, et illi qui dixerunt ad Petrum; Quid faciemus, uiri fratres? Et ille: Penitentiam, inquit, agite: et baptizetur unusquisque uestrum .

 Et apparuerunt fontes aquarum. Fontes apostoli, quasi aquis de uno fonte potati sunt. De uno fonte qui est Christus, satiati fuerunt apostoli, sicut in Euangelio dixit. Qui biberit aquam quam ego dabo ei non sitiet in eternum . Et aliter: Fontes aquarum, illi, qui per baptismi sacramentum facti sunt peccatoribus fons aque uiue salientis in uitam eternam. Et reuelata sunt fundamenta orbis terre. Prophete atque apostoli super quos omnium Ecclesiarum fundamenta locantur. Reuelata sunt fundamenta orbis terre, secundum historiam, quando in passione uelum templi scissum est desursum usque deorsum, et illa que in templo erant apparuerunt. Et ad sensum de littera sensus spiritualis,  quia quod ibidem latebat in figura, omnibus patuit per mysteria.

Ab increpatione tua, Domine, ab inspiratione spiritus ire tue. Ab increpatione tua, Domine, cum diceres: Nisi uos filius liberauerit, moriemini in peccatis uestris . Ab inspiratione spiritus ire tue, promittens in his appropinquare regnum Dei.

Misit de summo et accepit me. uocando me. Et assumpsit me de multitudine aquarum. Aduersantium populorum. uel aliter: Misit de summo, et accepit me, et assumpsit me de multitudine aquarum. Deus Pater misit Filium suum, sicut dictum est: uerbum caro factum est, et habitauit in nobis . Misit sponsus ad sponsam: uerum sponsum iunxit sponse: hoc est, carnem in utero uirginis Marie. Assumpsit  me de multitudine aquarum: id est, de multitudine populi, Ecclesia collecta est. Aque multe, populi multi.

Eripuit me de inimicis meis fortissimis. Deus Pater eripuit Christum a Iudeis, et Ecclesiam ab hereticis. Et ab iis qui oderunt me, quia confortati sunt super me. Oderunt Iudei Dominum, et heretici Ecclesiam. Quia confortati sunt super me, quasi uincere potuissent.

Preuenerunt me. Ut superius diximus, ante uindictam crucis. Et factus est Dominus protector meus. Deus Pater Filium suum protexit, et Filius Ecclesiam suam.

Eduxit me in latitudine. Eduxit Ecclesiam de tribulatione, quasi de angustia: In latitudine: que est  spes futuri, uel remuneratio uite eterne. Saluum me fecit, quoniam uoluit me. uox Ecclesie, qui me uoluit, ut exhiberet sibi Ecclesiam. Quoniam uoluit me. uoluntate propria, et non ex meo merito me uocauit, dicente Apostolo: Gratia estis saluati per fidem: et hoc non ex uobis .

Et retribuet mihi Dominus secundum iustitiam meam, et secundum innocentiam manuum mearum retribuet mihi. Que autem sit iustitia, et innocentia manuum eius: audi quid sequitur: Quia, inquit, custodiui, ut uie Dei custodiantur, et nichil impie de eo cum hereticis sentiatur.

Quia custodiui uias Domini. Id est, sua mandata. Nec impie gessi a Deo meo. Ut ad idolum conuerterem laudem.

 Quoniam omnia iudicia eius in conspectu meo sunt semper. Quatuor sunt iudicia Dei; duo de presenti, et duo de futuro. In presenti, prosperitas malorum, et tribulatio sanctorum. In futuro, remuneratio sanctorum, et condemnatio peccatorum. Ecclesia adheret Christo, quia Christus non fecit peccatum; nec inuentus est in ore eius dolus. Et Ecclesia Christo adheret, quoniam omnia iudicia eius in conspectu meo sunt semper. Et iustitias eius non repuli a me. Sed amplexus sum eas.

Et ero immaculatus cum eo, et obseruabo me ab iniquitate mea. Perseuerabo in illa innocentia, in qua uocatus sum. Et obseruabo me ab iniquitate mea: id  est, non conuertar ad illam iniquitatem ubi prius fui in infidelitate.

Et retribuet mihi Dominus secundum iustitiam meam, et secundum puritatem manuum mearum in conspectu oculorum eius. Per oculos, aspectus diuinitatis intelligitur: quia ipse aspicit quidquid operatur homo in mandatis Dei. In retributione beatorum, qui eam per altitudinem spei considero.

Cum sancto sanctus eris, cum eo qui a te sanctificatur. Et cum uiro innocente, innocens eris, cum eo qui non corruperit uitiis uitam suam.

Et cum electo, electus eris, cum illo quem prescitum scis. Et cum peruerso, subuerteris, cum heretico, qui male intelligendo peruertit diuina eloquia: sicut alibi Iudeis ipse Dominus loquitur: Si incesseritis  peruerse coram me, incedam et ego peruersus uobis. Cum sancto sanctus eris. Tu, Christe, sanctus natura es: quem tu sanctificaueris, ab illo cognosceris, quoniam tu sanctus es. uox prophete ad Christum: Quem tu innocentem feceris, ab illo cognosceris, quod tu innocens es: quia nulli noces, ideo innocens. Quem tu elegeris, ut sit electus: ab illo cognosceris quod electus es, ut Paulus dixit: Comprehendam autem a quo comprehensus sum . Peruersi dicuntur, qui de rectitudine declinant ad peruersitatem, ut diabolus, et Iudas, et heretici, et omnes superbi. Quoties Deus facit iustam uindictam, reprehendunt illum, cum eligit pauperes, et reprobat potentes, cum elegit piscatores, sicut Petrum, et reliquit nobiles. Hoc  peruersum uidetur esse apud peruersos, ut propheta ait: uie Domini recte , sed uie uestre peruerse.

Quoniam tu populum humilem saluum facies, quod superius diximus. Et oculos superborum humiliabis. Quoniam tu populum humilem saluum facies, penitentiam agentem, et oculos superborum humiliabis: quia elati superbia, penitentiam agere dedignantur.

Quoniam tu illuminas lucernam meam. Quid est lucerna nisi intellectus anime? Sicut oculi corporis, si de lucerna exteriori non habent lumen, in tenebris non uident: ita et intellectus anime nisi illuminetur ab altero, hoc est a Christo, non uidet: sicut in Euangelio dicit: Erat lumen uerum, quod  illuminat omnem hominem uenientem in hunc mundum . Domine Deus meus, illumina tenebras meas. Hoc est ignorantiam cordis. Unde scriptum est: Si lumen quod in te est, tenebre sunt, ipse tenebre quante erunt ? Et apostolus ait: Fuistis aliquando tenebre, nunc autem lux in Domino .

Quoniam in te eripiar a tentatione. uox Ecclesie. Nisi a Deo eripiar, per me nequaquam possum. Et in Deo transgrediar murum. Murum dicit Ecclesia peccata nostra; quem edificamus, peccatis peccata augendo. Nisi a Deo destruantur illa peccata, non possumus per nos transire ad Deum.

Deus meus, impolluta uia eius. Impolluta uia: hoc  est, incarnatio eius: quia non est ex uirili semine, sed de Spiritu sancto conceptus. Et aliter: Fides perfecta Ecclesie, impolluta uia eius dicitur per quam Deus uenit ad nos. Eloquia Domini igne examinata. Eloquia Domini, sua mandata, in hoc Deo sunt placita: non quod ipsa sint examinata ab igne, aut quod fuissent inquinata; sed qui illa acceperit, faciant eum ut aurum mundum, purificatum per ignem. Protector est omnium sperantium in se. Qui in eum credunt. Deus illos protegit, qui sancto timore illum timent.

Quoniam quis Deus preter Dominum: aut quis Deus preter Deum nostrum? Hic Trinitas intelligitur. Preter Dominum, quod dixit, Deus Pater intelligitur. Preter Deum nostrum: Filius: et tertia  persona, id est, Spiritus sanctus: quia Deus Pater, Deus Filius, Deus Spiritus sanctus, unus est Deus.

Deus qui precinxit me uirtute. Per similitudinem, sicut homo precingit uestimenta sua, ut non noceant pedibus, qui sunt sensus: et manibus, que sunt opera. Precinxit: hoc est, ut restringant sinus cupiditatis, ut supra dixi, ne impediantur per cupiditatem. uel aliter: Deus qui precinxit me uirtute: Spiritus sanctus qui nos armat aduersus potestates iniquas, secundum Apostolum: Induite uos arma Dei, et gladium Spiritus sancti, ut possitis resistere diabolo . Conticescant nunc heretici aspicientes hic Trinitatem expressam, et cognoscant Filium quem minorem Patre dicunt, primum a propheta  prenuntiatum, non quasi priorem, sed nichil inferiorem. Et posuit immaculatam uiam meam. Hoc est, fidem meam, ne ab ea uiolarer.

Qui perfecit pedes meos tamquam ceruorum. Sicut cerui calcant pedibus spinas, et transiliunt siluas: ita sancti calcant spinas, id est, peccata; transiliunt siluas, id est, infidelitatem: et subeunt usque ad Deum, hoc est, usque ad altitudinem caritatis. Qui perfecit pedes meos tamquam ceruorum, ad transilienda seculi huius impedimenta. Et super excelsa statuit me. Excelsa, sancta Ecclesia est: et Christus super excelsa, et excelsa super excelsa: id est, super sublime Ecclesie. Super excelsa statuit me, spem meam in celestibus collocauit.

Qui docet manus meas ad prelium. Opera mea aduersus  diabolum destructorem. Qui docet manus meas ad prelium, ad debellanda facinora. Et posuit ut arcum ereum brachia mea. Arcum ereum: id est, intentio, brachia, fortitudo: hoc est, ut non deficiant bene agere.

Dedisti mihi protectionem salutis tue. uox Ecclesie ad Christum. Salutis: quia ipse est salus nostra, ut dicit: Domini est salus. Dedisti mihi protectionem salutis tue: ne opprimar a malis. Et dextera tua suscepit me. Dextera Patris Christus est. Suscepit me, Ecclesiam per incarnationem. Disciplina tua correxit me in finem. Quem enim diligit Dominus, corripit. Erigimur ergo qui prius corrueramus, cum cesi a Domino fuerimus. Et doctrina tua ipsa  me docebit. Necesse est dum sumus hic, sub doctrina esse. Unde Paulus ait: Omnis, inquit, doctrina in presenti non uidetur esse gaudii, sed meroris, sed postea in futurum reddit fructum plurimum .

Dilatasti gressus meos subtus me. Sensus Ecclesie: sub me, sub potestate Ecclesie. Dilatasti gressus meos subtus me, in amplitudine caritatis tue. Et non sunt infirmata uestigia mea. uestigia, exemplo Ecclesie, non sunt infirmata a successoribus: quia impressi sequentibus me. Hinc uox Christi post resurrectionem.

Persequar inimicos meos, et comprehendam illos. Iudeos utique, qui ei iniuste inimici sunt facti. uel aliter: Persequar inimicos meos, affectus carnales.  Et comprehendam illos, antequam ego comprehendar ab illis. Et non conuertar donec deficiant, etc. Non conuertar pugnare contra illos: uel non conuertar ab hac intentione donec deficiant, siue a malitia, siue a cogitationibus prauis. Affligam illos in multis malis, sicut iam factum tempore legimus Titi. Nec poterunt stare, quia iniqui, et superbi erecti fuerant. Cadent subtus pedes meos, siue ut adorent, siue ut conculcentur.

Precinxisti me uirtute ad bellum, contra mortem, siue ministros eius. Precinxisti me uirtute, id est, fortitudine contra diabolum, uel contra ista supradicta uitia. Supplantasti insurgentes in me subtus me, illos qui super caput meum erigebantur.

Et inimicos meos dedisti mihi dorsum. Noluerunt  enim conuertere faciem suam ad me. Et inimicorum meorum dedisti mihi dorsum. Inimici mei dorsum dant, quando confugiunt, et quando post me uadunt. Et odientes me disperdidisti. Omnes inimicos Ecclesie: uel ipsa uitia et peccata disperdidit Deus. Et odientes me disperdidisti. Unusquisque enim in malitia sua dispersus est.

Clamauerunt, nec erat qui saluos faceret eos: ad Dominum, nec exaudiuit eos. Quia indigni erant exauditione eius. Clamabunt. Qui clamabunt? Impii demones, et Iudei et heretici clamabunt in futuro iudicio: nec erit qui saluos faciat eos: quia quando clamauit Deus ad illos per prophetas, uel per reliquas Scripturas, audire noluerunt: propterea illi clamabunt, et non erit qui exaudiat eos, ut  Salomon ait: uocaui, et renuistis, extendi manum meam, et non fuit qui aspiceret . Despexistis omne consilium meum, et increpationes meas neglexistis. Propterea et ego in interitu uestro ridebo: cum uobis quod timebatis superuenerit. Subsannabo, cum irruerit super uos repentina calamitas. Tunc inuocabitis me, et non exaudiam.

Et comminuam illos, ut puluerem ante faciem uenti. Comminuam illos, id est, illos supradictos affectus carnales pro nichilo deducam. Et comminuam illos, ut puluerem ante faciem uenti: quia aridi et sine imbre misericordie fuerunt proiecti, et comminuti sunt in superbia sua, et quasi puluis campi dispersi. Ut lutum platearum delebo eos, in modum turbidi luti.

 Eripe me de contradictionibus populi, constitues me in caput gentium. uox Christi ad Patrem: Eripies me de contradictionibus populi Iudaici, utique: quia cum aliqui dicerent, uerax est: illi contrario dicebant, Non; sed seducit turbam. Erue me de illis populis infidelibus qui mihi contradicunt. Tu erue a Iudeis infidelibus, et eorum caput, id est, gentium constitue.

Populus quem non cognoui seruiuit mihi. Id est, gentes que me non cognouerunt neque per fidem, neque per legem, seruient mihi. Populus quem non cognoui seruiet mihi. Ignorabam enim eum, cum idolis seruiret: nunc credens, cognitus ac seruiens factus est mihi. In auditu auris obediuit mihi. Obaudierunt mihi auribus, quia non uiderunt mirabilia,  neque meam presentiam corporalem. Postea audierunt, et crediderunt. Imbuentibus predicatoribus accepit Ecclesia aurem spiritualem: qua intelligens custodiat precepta diuina.

Filii alieni. Hoc idem et Isaias loquitur: ue genti peccatrici, filiis alienis, populo pleno peccatis . Antiquo uocabulo, Iudei filii Dei appellati sunt: sed alienati, quia filii diaboli effecti sunt. Et idem Iudei, quorum pater diabolus est: Mentiti sunt mihi, quia in ueritate non steterunt sicut et pater eorum. Filii alieni inueterauerunt: hoc est, quia noui hominis non receperunt aduentum, in ueteri homine permanserunt. Et claudicauerunt a semitis suis. Claudicant: quia patrem credunt, et filium non credunt. Unum pedem habent, et alium non habent: inde  claudicant in legis littera. uox ecclesie.

uiuit Dominus. Quem in sepulcro sub signaculorum positione clauserant. Et benedictus Deus meus, a Deo Patre. uiuit Dominus, et benedictus Dominus Deus meus. Numquid antea non uiuebat? Sed hoc pro incarnatione dicit: sicut sanctus Paulus dicit: Qui mortuus est ad tempus ex infirmitate carnis, sed uiuit ex uirtute Dei. Iam enim non moritur, mors illi ultra non dominabitur . Et exaltetur Deus salutis mee. uox Ecclesie ad Christum: Quia Christus exaltatus est in Ascensione. uel aliter: Exaltetur Deus salutis mee: In me semper excelsus sit: cuius uocatio salus mea est: ne quidquam de eo uile sentiam.

Deus, qui das uindictam mihi, subuertendo Iudeos:  uel ipsum traditorem Iudam. uel aliter: Deus, qui das uindictam mihi. uox Ecclesie ad Christum. Dedit Deus potestatem Ecclesie ligandi et soluendi, et disciplinam faciendi; ut habuit potestatem Petrus et Paulus, per Spiritum Domini: sicut dixit: Ecce dedi uobis potestatem calcare super serpentes, et scorpiones, et super omnem uirtutem inimici . Et subdidisti populos sub me, sub potestate Ecclesie, ad regendum gentes incredulas. Liberator meus Dominus de gentibus iracundis: Christus in passione a Iudeis clamantibus: Crucifige, crucifige eum, et Ecclesia ab hereticis, et anima ab uniuersis uitiis, que appellauit gentes.

Et ab insurgentibus in me exaltabis me, id est, a  persecutoribus. A uiro iniquo eripies me, id est, a diabolo, ut dictum est inimicus homo hoc fecit.

Propterea confitebor tibi in populis, Domine. Ecclesia dicit: Laudabo te in credentibus. Psalmum dicam tibi inter gentes: id est, laudabo, et operabor: Propterea confitebor tibi in populis, Domine. Psalmum dicam nomini tuo. Quia ego in his sum; ego confitebor tibi, Pater: et psallam, uox prophete.

Magnificans salutem regis ipsius, Christi Domini, quod resurrexit. uel aliter: propheta ad Deum Patrem loquitur; quia sanitatem facit, et salutem per singulos, quia animas attrahit per predicationem, ut sit salus credentium, qui credunt in salutem regis ipsius. Et faciens misericordiam Christo suo Dauid:  Hoc est, unigenito suo. Dauid manu fortis interpretatur, quod est Christus. Et semini eius usque in finem. Semen eius, hoc sunt sancti eius. Facit misericordiam Dominus semper cum sanctis suis sine fine. Et faciens misericordiam Christo suo, Dauid et semini eius usque in seculum, ipsi mediatori Iesu Domino, et populo ecclesiastico, qui per uerbum eius credidit. Ipse fortissimus liberator nos ab hoc mundo dignetur eruere, et in fide stabilire per Euangelium, quia ipsi gloria, et imperium cum eterno Patre, et Spiritu sancto, in cuncta secula seculorum. Amen.



PSALMUS XuIII.

In finem, psalmus Dauid. Psalmus uocem continet prophete de Christo loquentis. Iste psalmus in persona Christi cantatur per prophetam, et in  persona Ecclesie.

Celi enarrant gloriam Dei, etc. Ex creaturis consequenter Creator agnoscitur. Aliter: Celi enarrant gloriam Dei: Terra non potest enarrare. Secundum historiam celum et terra cum ceteris creaturis suis gloriam Dei narrant, ut ait Paulus: Per ea que facta sunt, intellecta conspiciuntur : id est, ab intelligentibus intellecta conspiciuntur. Celum hoc, est firmamentum. Unde dixit: Et posuit Deus firmamentum inter medium aquarum, id est, celum . Aliter secundum sensum: Celi apostoli, et quod est gloria, hoc est, opus: et quod est narrant, hoc est annuntiant: quia predicant gloriam Dei. Et ut sciamus quia hoc est firmamentum quod et celum dicit in Genesi: Et appellauit Deus firmamentum  celum. Annuntiant. Unde et Dominus ad discipulos: Omnia quecumque audiui a Patre meo, annuntiaui uobis .

Dies diei eructat uerbum, et nox nocti indicat scientiam. Paria paribus retulit, quod ex ordine temporum ad Dei magis notitiam perueniamus. Dies diei eructat uerbum, et nox nocti indicat scientiam. Dies hesternus diem hodiernum annuntiauit, et hodiernus dies crastinum diem. Secundum sensum: dies, Christus. Et aliter, dies, apostoli. Quomodo Christus dies est, sicut dicit: Ego sum lux mundi : sic et apostoli dies sunt, sicut ait: uos estis lux mundi . Et unus dies, duodecim horas habet. Unde ipse Dominus in Euangelio dixit: Nonne duodecim  hore sunt diei ? ipse intelliguntur duodecim apostoli. Nox nocti. Nox Iudas; nocti Iudeis: indicat scientiam, id est, quando dixit: Quem osculatus fuero, ipse est, tenete eum . Aliter: Nox, profunditas Scripturarum in prophetis, nuntiat profunditatem ueteris Testamenti.

Non sunt loquele, neque sermones, quorum non audiantur uerba eorum. Non sunt loquele: ac si dicat, lingue: neque sermones, quia lingue multi sermones sunt. Siue diuersitates uerborum intelliguntur per sermones: ac si dicat: Non fuerunt ulle locutiones quas apostoli in uarietate linguarum non acceperint, et ideo non fuerunt ulle lingue que sermones apostolorum non audissent: dum dicit: In omnem terram exiuit sonus eorum: et in fines orbis terre  uerba eorum, hoc est, in omnes insulas, uel fines mundi.

In omnem terram exiuit sonus eorum: et in fines orbis terre uerba eorum, apostolorum scilicet, atque euangeliorum.

In sole posuit tabernaculum suum. In Hebreo ita habet: Soli posuit tabernaculum in eis, id est, in celis. Deus in sole posuit tabernaculum suum, et ipse tamquam sponsus procedens de thalamo suo. In sole, in utero sancte Marie uirginis. Maria interpretatur stella maris. Lumen solis magis lucet quam stellarum. Sol iustitie Dominus, ut ait propheta: Orietur uobis sol iustitie : quod est Christus. Illuminauit sol iste stellam, id est, Mariam, ut esset sicut sol. Ideo posuit tabernaculum suum  in sole, quando corpus assumpsit de utero suo. Et ipse tamquam sponsus procedens de thalamo suo. Sponsus, uerbum Patris, sponsa caro humana: cum qua de thalamo processit, id est, de utero uirginis.

Exsultauit ut gigas ad currendam uiam. Per solem mystice Christus intelligitur. Exsultauit ut gigas ad currendam uiam. Hic gigas pro fortitudine Christi ponitur, eo quod ipse alligauit fortem diabolum, et uasa eius  diripuit. Ad currendam uiam: quia non habuit hic moras. Quomodo? Hic natus uenit in passionem, resurrexit et ascendit. A summo celo egressio eius, et occursus eius usque ad summum eius. A summo celo, id est, a Patre, quod est principale nomen: non ideo quod maior sit Filio secundum diuinitatem, sed pro nomine Patris. A  summo, id est, ab eternitate egressus eius. Et occursus eius usque ad summum eius. Occursus eius, in cequalitate eternitatis. Quia ascendit ad celos, sedet ad dexteram Patris, ubi antea et semper fuit cum ipso. Et non est qui se abscondat a calore eius. Nullus quippe est, qui non habeat semina intellectus Dei. Nec est qui se abscondat a calore eius. Nullus est qui de calore suo non habeat aliquid quod ei non dedisset ex multis diuisionibus gratiarum actionum; sicut dixit Paulus: Alii datur sermo sapientie: alii sermo scientie .

Lex Domini irreprehensibilis. Lex ipse est Christus, qui non uenit legem soluere, sed adimplere . Irreprehensibilis: quia non habuit peccatum. Lex  Domini immaculata. Qui per creaturas Deum ante laudauerat: nunc eum per donationem legis incipit predicare. Conuertens animas, de captiuitate in libertatem. Testimonium Domini fidele. Quale testimonium? nisi quia dixit: Discite a me, quia mitis sum et humilis corde, et inuenietis requiem animabus uestris ? Fidele, quia non mentitur. Sapientiam prestans paruulis, paruulis non sensu, sed humilitate. Unde scriptum est: Quia abscondisti hec a sapientibus et prudentibus, et reuelasti ea paruulis .

Iustitie Domini recte, letificantes corda. Iustitie, id est, iudicia: Recte: quia recte iudicat Deus, et a rectis recta habentur. Letificantes corda, animas sanctorum. Preceptum Domini lucidum, nouum Testamentum.  Illuminans oculos, hoc est, oculos cordis.

Timor Domini sanctus permanet in seculum seculi. Timor cum caritate: Unde dixit: Perfecta caritas foras mittit timorem . Timeat non timore gehenne, aut timore pene, sed timore sancto: sic timeat, ut quem amat non perdat per negligentiam. Iudicia Domini uera iustificata in semetipsa, non ab alio, sed a semetipsis. Neminem enim fallit Deus.

Desiderabilia super aurum et lapidem pretiosum multum, super omnes thesauros mundiales dilecta. Et dulciora super mel et fauum, quia nullum metallum pretiosum iudiciis aut sapientie Dei comparari potest: neque aurum aut lapis pretiosus, neque quod ad ornamentum et uestitum pertinet: neque mel unde pascitur. His duabus rebus homo uestitur  et pascitur: ut Paulus: Habentes uictum et uestitum, his contenti simus . Si fueris lapis pretiosus et probatus sicut aurum, mereberis intelligere iudicia et sapientiam Dei.

Etenim seruus tuus custodit ea, in custodiendis illis retributio multa. Propter quid custodit ea: nisi, in custodiendis illis retributio multa? Si custodieritis, inquit Dominus, precepta mea, manebitis in dilectione mea . Que maior retributio quam ut quis diligatur a Deo?

Delicta quis intelligit? Qui in delictis est, id est, in peccatis, iudicia Dei non intelligit, neque sua peccata: quamdiu est in delictis. Delicta quis intelligit? Tertia laudis diuisio, qua docet impossibile legis, quo per preuaricationem legis peccatum magis  apparuerat in mundo, Euangelii gratia fuisse completum: neque posse quemquam a cogitationum sordibus liberari: nisi per aduentum Spiritus sancti. Delicta quis intelligit, nisi scrutator cordium Deus, qui et potest ea dimittere? Ab occultis meis munda me: et ab alienis parce seruo tuo. Ab occultis, id est, preteritis peccatis, et ab alienis, hoc est, que futura sunt, et adhuc ad me non uenerunt. uel aliter: Ab occultis, id est, omnibus que in me sunt, et ab alienis, peccatis: quia diabolus habuit in occulto superbiam, et proiectus est: postea alienus erat ab Adam, antequam ipse Adam peccasset. Sed postquam consensit ei, superbia et uoluntate coniuncti sunt, et de  uno peccato fecit sibi duo iudicia diabolus, ut dupliciter iudicaretur, quia et se et alium occidit.

Si mei non fuerint dominati, tunc immaculatus ero. Si ista peccata non fuerint mihi dominata, tunc ero immaculatus. Et emundabor a delicto maximo, id est, a superbia; quia superbia initium est omnis peccati.

Et erunt ut complaceant eloquia oris mei. Tunc tibi placebunt eloquia mea. Et meditatio cordis mei in conspectu tuo semper, id est, de recordatione humilitatis.

Domine, adiutor meus et redemptor meus. Adiutor in tribulatione et in necessitatibus. Et redemptor meus: quia tu me redemisti sanguine tuo pretioso. Tu es adiutor humani generis: cum nos ad te accedere  facis. Tu es redemptor: quia nos tua passione ac resurrectione ab interitu redemisti, qui nos iugiter in lege tua gradientes custodire digneris: quia tibi est cum eterno Patre et Spiritu sancto honor et gloria in secula seculorum. Amen.



PSALMUS XIX.

In finem, psalmus Dauid. Istum psalmum propheta in persona Ecclesie canit de Christo. Preuidebat propheta Christum ad redemptionem nostram uenire in carne, et pro inimicis orare. Inde dixit: Exaudiat.

Exaudiat te Dominus in die tribulationis. In die tribulationis, pro parte carnis dixit. Quidam hunc psalmum dictum putant ex uoce populi ad Christum loquentis, ut ad regem pariter et sacerdotem.

 Mittat tibi auxilium de sancto. Qui formam serui acceperat, recte ei quasi homini imprecatur auxilium. Mittat tibi auxilium de sancto: hoc est, de semetipso, quia illa diuinitas in ipso corpore erat. Et de Sion suscipiat te: Hoc est, de Ecclesia ipsa Sion, que et Ecclesia, et ipse est in Ecclesia.

Memor sit Dominus omnis sacrificii tui. Hoc est, ut redimat per passionem suam. Quia Christus ipse est rex, et sacerdos, et hostia: quia semetipsum obtulit in passione, quia pro nobis sanguinem suum dedit. Holocaustum tuum pingue fiat, id est, acceptabile sit Deo. Holocaustum est totum combustum: quia Christus cum corpore et anima ascendit in crucem. Omnes uictime tue, sacrificium Christi est, siue quod ei omnes offerimus deprecando: siue quod pro  omnibus suum ipse sanguinem fudit. Et est sensus: Ne patiaris quemquam perire, cum pro omnibus mortuus sis, et omnem uoluntatem tuam impleat Pater. Unde ait: uolo ut quomodo ego et tu unum sumus, sic et isti in nobis unum sint. .

Tribuat tibi Dominus secundum cor tuum, id est, siue pro humanitate carnis Christi, siue pro corpore suo, hoc est, Ecclesia, ut exaudiatur optat. Et omne consilium tuum confirmet: id est, consilium Trinitatis.

Letabimur in salutari tuo. uox Ecclesie: in salutem quam dedisti patiendo. Et in nomine Domini Dei nostri magnificabimur: Non in nobis, sed in illo, quia in Ecclesia in tuo sumus nomine congregati.

Impleat Dominus omnes petitiones tuas. Usque huc  de passione dixit, modo de resurrectione, et ascensione, et remuneratione. Due sunt petitiones Christi cum dicit: Exaudiat te Dominus, et impleat omnes petitiones tuas. Quando dixit Christus ad Patrem: Clarifica me, Pater, apud temetipsum claritate, quam habui priusquam mundus fieret . Et alibi: Pater sancte, serua eos in nomine tuo quos dedisti mihi, ut quomodo nos unum sumus, sic et illi unum sint . Nunc cognoui, quoniam saluum fecit Dominus Christum suum. Nunc dicit propheta ad tempus quando accepit Spiritum sanctum. Tunc cognouit, quod saluaret Deus Pater Filium suum.

Et exaudiet illum de celo sancto suo: id est, de semetipso et de sancta Ecclesia. In potentatibus salus  dextere eius. Potentatibus sancte Ecclesie: quibus salus facta est per Christum qui est dextera eius, id est Dei Patris, quia habet Ecclesia ligandi et soluendi potestatem, et disciplinam faciendi. Et Dominus: Ecce dedi uobis potestatem calcare super serpentes, et uirtutes omnes inimici . Unde Paulus dicit: Quid uultis? In uirga ueniam ad uos, an in caritate ? In potentatibus salus dextere eius. In illa potentia qua uictor ab inferis resurrexit.

Hi in curribus, et hi in equis. Currus et equus semper in Egyptiis arguuntur. Alii credant idolis atque demoniis; nos confidamus in Christo. uel aliter: Hi in curribus, et hi in equis. Per currus, uoluptas mundi, siue mundanorum omnium cupiditas designatur; quia quasi rote, que instabiles sunt, sic ipsi in mente  huc illucque discurrunt. Per equos, superbi, et ipsi sunt cupidi. Nos autem in nomine Domini Dei nostri inuocabimus: non in his supra dictis, sed in nomine Domini.

Ipsi obligati sunt, et ceciderunt: qui uitiorum funibus ligati sunt et in superiora non ualent ascendere, sed cadent ut illud: Et abierunt retrorsum, et ceciderunt . Nos uero resurreximus et erecti sumus. Resurreximus ab infidelitate: erecti sumus per fidem: quia tortuosi fuimus in peccatis.

Domine, saluum fac regem: et exaudi nos in die qua inuocauerimus te. Saluum fac regem: hoc est, Christum, pro parte carnis. Et exaudi nos. Rogat Ecclesia ut exaudiatur tempore opportuno. Domine, saluum fac regem, et exaudi nos in die qua inuocauerimus te.  In Hebreo ita scriptum est: Domine, saluum fac regem: qui exaudiat nos in quacumque die inuocauerimus te.



PSALMUS XX.

Domine, in fortitudine tua letabitur rex. Iste est rex, cui et in superiori psalmo secundum formam serui oratur salus. Christus rex regum, et Dominus dominantium. Et super salutari tuo exsultabit uehementer: id est in eo quod saluasti homines: Filius tuus qui Saluator est, exsultabit.

Desiderium cordis eius dedisti ei: et uoluntate labiorum eius non fraudasti eum. Iam quippe non sumus serui, sed amici. Quod petiuit, expletum est. Quomodo ipse et Pater unum sunt, sic et nos in ipso  unum sumus. uel aliter: Desiderium anime eius tribuisti ei. Desiderauit Filius Dei ut ueniret genus humanum redimere. Unde dixit: Desiderio desideraui hoc pascha manducare uobiscum, antequam moriar . Et uoluntate labiorum eius non fraudasti eum. Et hoc est quando Dominus dixit: Pacem meam do uobis: pacem meam relinquo uobis .

Quoniam preuenisti eum in benedictionibus dulcedinis. Hoc est a longe, quando Melchisedec benedixit Abraham . Et deinde quotquot benedictiones in patriarchis usque ad aduentum Christi fuerunt, Christus in ipsis benedictus est. Quoniam preuenisti eum: hoc est ante preuenit eum in benedictionibus dulcedinis, quam a Iudeis fel porrectum gustasset: quia antea eum iste benedictiones uenerunt.  Gustauit et noluit bibere . Gustauit, quia de morte nostra suscepit. Noluit bibere: quia die tertia resurrexit. Noluit bibere: hoc est, non permansit in morte. Posuisti super caput eius coronam de lapide pretioso. Corona Dei: Ecclesia ex uariis gentibus congregatio est. De qua Paulus sub persona credentium ait: Gaudium et corona mea .

uitam petiit, et dedisti ei. Ut homo mortuus est, ut homo resurrexit: Deus quippe uitam postulare non potuit. Longitudinem dierum in seculum seculi. Impia synagoga conticeat. Quis hominum uiuit in seculum, et in seculum seculi? Dauid et Salomon non amplius quam quadragenis annis regnauerunt.

Magna est gloria eius in salutari tuo. Impletum est quod ipse in Euangelio postulauit: Pater, glorifica me  apud temetipsum . Magna est gloria eius in salutari tuo: ac si dicat: Magna est gloria eius: magnum est hominem assumptum esse ad dexteram Dei Patris. Gloriam et magnum decorem impones super eum; gloriam resurrectionis; decorem, quando in monte resplenduit facies eius sicut sol, et uestimenta eius facta sunt alba sicut nix .

Quoniam dabis ei benedictionem in seculum seculi: quia omnis creatura benedicit eum. Letificabis eum in gaudio cum uultu tuo: hoc est, erit tecum semper in celis. Letificabis eum in gaudio cum uultu tuo. Tunc letificabis Filium in gaudio, cum adunata fuerit illa multitudo sanctorum, et numerus restitutus ei. Gaudebit Christus pro acquisitis, pro quibus passus est.

Quoniam rex sperat in Domino: secundum corporis  dispensationem: uel homo assumptus in diuinitate. Et in misericordia Altissimi non commouebitur. Nec humanitas Filii, nec Ecclesia primitiua, in finem commouebitur. Usque huc, propheta locutus est in persona Ecclesie ad Deum Patrem de humanitate Christi: modo loquitur ad diuinitatem. Unde dixit:

Inueniatur manus tua omnibus inimicis tuis. Inueniant inimici tui potestatem tuam, ut reuertantur in bonum. Inueniat potestas Dei illos qui in humilitate noluerunt Christum credere: inueniant illos in uindicta. Dextera tua inueniat omnes qui te oderunt. Odientes se, nimia elementia Dei uult conuerti, cum etiam inimicos suos inuenire desiderat.

Pones eos ut clibanum ignis in tempore uultus  tui: in bonam partem, ut comburantur illorum peccata. Sicut clibanus intrinsecus ardet, sic illorum conscientia intrinsecus ardebit, eo quod bona non fecerunt. Domine, in ira conturbabis eos. Et hic clementia Dei non punit, sed turbat, ut ad penitentiam conuertantur. Deuorabit eos ignis: a Spiritu sancto illorum peccata. Deuorabit ignis in tempore uultus Dei, cum uenerit iudicare mundum.

Fructum eorum de terra perdes: id est, ipsos perdes, uel opera ipsorum de sancta Ecclesia. Et comedet eos ignis. Iste ignis est de quo Dominus in Euangelio ait: Ignem ueni mittere in terram, et quid uolo nisi ut ardeat ? De hoc igne et duo quibus in itinere Scripturas Saluator aperuit, dicebant: Nonne cor nostrum ardens erat in uia, cum  aperiret nobis Scripturas ? Et semen eorum a filiis hominum. Semen, id est, filios qui generati sunt in mala doctrina. A filiis hominum: id est, a consortio bonorum perdes illos.

Quoniam declinauerunt in te mala. Iudei quod super se per iustam uindictam recipere debuerant, in Christum declinauerunt, quando dixerunt, quod dignus erat morte, et expedit ut unus moriatur quam ut tota gens pereat . Cogitauerunt consilium quod non potuerunt stabilire: quando dixerunt ad Pilatum: Domine, recordati sumus, quod seductor ille dixit adhuc uiuens, post diem tertium resurgam. Iube ergo custodiri sepulcrum usque ad diem tertium. At ille: Habetis custodiam: ite, custodite sicut scitis. Et postea posuerunt sigilla, sed mortui  tenere uiuentem non potuerunt . Resurrexit, quod illi nec uoluerunt, nec crediderunt. Tunc non potuerunt stabilire consilium quod cogitauerunt.

Quoniam pones eos dorsum. Duobus modis. Dorsum, quia semper terrena desiderant: aliter, dorsum, ut retro cadant, aut quando respiciunt retro. In reliquiis tuis preparabis uultum eorum. Pro reliquiis, in Hebreo in bonis habet. Sensus itaque iste contexitur: Ad similitudinem sanctorum quos tibi de omni orbe seruasti, etiam eos qui tormentis purgati sunt, esse facias, ut iuxta uultum sanctorum, uultus quoque esse incipiant peccatorum: hoc est, ut tales sint qui peccatores fuerunt, quales et hi qui sancti sunt. uel aliter: In reliquiis tuis preparabis  uultum eorum: id est, prophetas, quos patres eorum occiderunt. Reliquie eorum, filii Iudeorum qui occiderunt caput prophetarum: ut illa uindicta que cepit a prophetis, ueniat super illos qui Dominum occiderunt. Aliter: In reliquiis tuis preparabis uultum illorum: hoc est, per Eliam et Enoch credituri sunt in finem. Preparabis uultum illorum: ad te credentium, ut illud: Ut conuertat corda patrum in filios .

Exaltare, Domine, in uirtute tua. uox Ecclesie. Exaltare in uirtute tua: id est, demonstra tuam potestatem et maiestatem, quia prius uenisti in humilitate, sed modo ueni in maiestate. Cantabimus et psallemus uirtutes tuas, Domine. Cantabimus in  corde: psallemus in opere: uirtutes tuas annuntiamus.



PSALMUS XXI.

In finem, pro assumptione matutina, psalmus Dauid. Matutina assumptio resurrectionis Dominice et ascensionis ad Patrem significat sacramentum. Hanc inscriptionem Hebrei aliter habent: Pro ceruo matutino, et interpretatione peruersa putant de [a 1Kb] Esther totum uigesimum primum psalmum esse compositum, quod uidelicet ipsius periculo et intercessione apud regem sit de periculo Isreliticus populus liberatus. Sed nos ceruum qui interficiat serpentes, et uenena consumat, nullum alium nisi Christum intelligimus, sicut totius psalmi contextus ostendit.

Deus Deus meus, respice in me, quare me dereliquisti? Hoc uersiculo Dominus in cruce pendens usus  est. Ex quo animaduertimus totum psalmum a Domino in cruce posito decantari. Quod autem habet in medio, intende mihi, in Hebreis codicibus non habetur, et appositum uox Domini declarat, que etiam illud in Euangelio pretermisit: ac si dicat: Quare me dereliquisti? Hic humanitas loquitur quomodo derelicta fuit in Adam, quando preceptum transgressus est. uel in passione derelictus Christus pro parte carnis. Longe a salute mea uerba delictorum meorum. Longe: hic diuinitas loquitur. uerba delictorum meorum: quia nostra peccata sua reputat. Nam in salute sua nullum est peccatum: sed a peccatore longe est salus. uel aliter: Longe a salute mea uerba delictorum meorum. Aquila hunc locum sic interpretatus est: Longe a salute mea uerba [b 31Kb] gemitus mei:  Symmachus, uerba gemituum meorum: quinta et sexta editio: uerba clamoris mei. Et est sensus iuxta ceteros interpretes: Gemitus mei atque conatus quibus semper populum Isrel saluare quesiui, longe facti sunt a salute mea, quam populo tribuere cupiebam: quia ipsi noluerunt recipere sanitatem. Iuxta LXX uero interpretes iste sensus est: Hoc quod salutem deprecor, quod me conqueror derelictum: non ex propria persona loquor, sed ex populi, cuius peccata in meo corpore ipse suscepi. Unde dico: Longe sunt a salute mea, uerba ista que fundo. Non enim tam mihi salutem postulo, qui Deus sum, quam populo qui salute indiget.

Clamabo per diem, et non exaudies: et nocte, et non ad insipientiam mihi. In die pendens non exauditur  a Patre: nocte resurgit ab inferis uictor. Aliter: Qui in gaudio non exauditur, exauditur in lacrymis. Unde ait: Non in stultitiam mihi, id est, non frustra clamaui. Et Aquila transtulit ex Hebreo dicens: Et nocte, et non tacebis: id est, audies me: respondebis mihi: facies quod oraui. Deus meus clamabo per diem, nec exaudies, et nocte. Clamauit Christus in cruce, et orauit pro suis: exauditus, et non exauditus. Exauditus pro predestinatis: sicut in octo millibus, uel pro illis centum uiginti et quingentis  fratribus. Et non exauditus: hoc est pro illis qui non erant predestinati. Unde dixit euangelista: Sanguis eius super nos et super filios nostros . Ergo dies hic pro bonis, et nox pro malis intelligitur. uel dies et nox prosperitas et aduersitas in Ecclesia. Ecclesia non exauditur in prosperitate, ut non se extollat, et non exauditur in aduersitate, ut amplius mundetur. Et non ad insipientiam mihi: id est, Filius ceternus Patri scit omnia, cur non sit exauditus in die passionis, id est, pro filiis mortis, et prosperitate, et tribulatione Ecclesie sue.

Tu autem in sancto habitas: laus Isrel. uox prophete. In sancto habitas, hoc est, in suo corpore, uel in celo, siue in Ecclesia.

 In te sperauerunt patres nostri, Domine: sperauerunt, et liberasti eos. Sperauerunt patriarche et prophete, uel reliqui: et liberasti eos: id est, de Aegypto uel de Babylonia. Non sunt confusi: quia quod promisisti adimplesti, hoc est, terram repromissionis et uitam longam. Aliter: in te sperauerunt patres nostri, doctores Ecclesie. Non sunt confusi, quia spes ipsorum semper es.

Ego autem sum uermis et non homo. Hoc propter humilitatem assumpti corporis loquitur: Isaia quoque eadem concinente: Ne timeas, uermis Iacob . Opprobrium hominum et abiectio plebis. Quod maius opprobrium quam crucis? Et despectio plebis: id est, Iudaici populi derisus. Cur uermis et non homo; dum dicit in Euangelio: uenit Filius  hominis redimere quod perierat ? Christus et uermis dicitur et homo. uermis, ut ait propheta: Noli timere, uermis Iacob; et homo, quia ex Maria natus, assimilatur sua natiuitas uermi: quia uermis qui in ligno nascitur, non habet patrem, nisi matrem. Et Christus ex Maria est natus absque coitu uiri. Duo habitacula fecit Deus, celum et terram. Celum habitatio angelorum, et terra habitatio uermium. Fecit Deus uermem ascendere in celum, et angelum in terram. Christus per humilitatem super omnes angelos ascendit, et diabolus per superbiam proiectus est in terram. Opprobrium hominum et abiectio plebis: opprobrium, quando dixerunt Iudei: Tu discipulus illius sis : abiectio, quando eiecerunt eum extra ciuitatem, et crucifixerunt  eum.

Omnes uidentes me irridebant me. Pro parte malorum dicitur, sicut et ipsi Iudei dixerunt: Si Filius Dei es, descende de cruce: uel: Aue, rex Iudeorum . Locuti sunt labiis, et mouerunt caput. Locuti sunt labiis, quia quod habebant in corde, hoc loquebantur in uerbis. Mouerunt caput: id est, reliquerunt unum caput quod est Christus, et fecerunt multa sibi capita demoniorum.

Sperauit in Domino, eripiat eum: saluum faciat eum,  quoniam uult eum. uox prophete de humanitate loquitur. Sperauit in Domino: hoc est, humanitas in diuinitate. Eripiat eum: id est, de Iudeis. Quoniam uult eum: id est, Deus Pater uoluit talem Filium habere sine peccato, per quem peccata mundi tolleret, ut ait propheta: Ipse infirmitates nostras accepit, et egritudines nostras portauit .

Quoniam tu es qui eduxisti me de uentre. uox humanitatis. Eduxisti me de uentre: id est, de utero sancte Marie, uel de synagoga, quia per uaticinium prophetarum conceptus est, et ad sensum spiritualem, quasi de uentre eductus est. Spes mea ab uberibus matris mee, etc.: id est, ubera matris non dedignatus est sugere Christus: id est, ab uberibus Marie. uel ubera matris: lex synagoge. Duo ubera  habere dicuntur, quia litteram et sensum habent. Sed ipsi, id est, Iudei, una ubera susceperunt: hoc est, quia litteram legis tantummodo obseruant. Deus meus es tu, ne discedas a me, in die passionis.

Quoniam tribulatio proxima est. Ut ipse dixit: Surgite, eamus: ecce appropinquauit qui me traditurus est . Non est qui adiuuet, neque angelus, neque homo, nisi tu, Pater.

Circumdederunt me uituli multi: uituli lasciuientes: id est, Iudei, qui lasciuientes et incontinentes erant. Tauri pingues circumdederunt me. Pro pinguibus, Symmachus altiles interpretatus est. In Hebreo uerbum ponitur Basan, quod et ignominia transferri potest: quia circumdederunt me. Tauri dicuntur, propter superbiam illorum: id est, principes illorum  Anna et Caiphas, uel reliqui. Pingues, propter crassitudinem malitie.

Aperuerunt in me os suum. Quando dixerunt, crucifigatur. Sicut leo rapiens et rugiens. Id est, quando de illo cogitabant quomodo eum interficerent. Rapiens, quando cum gladiis et fustibus eum comprehenderunt.

Sicut aqua effusus sum, et dispersa sunt omnia ossa mea. Sic uoluerunt Iudei Christum exstinguere quasi aquam, que hauritur, et dispergitur, et non reuertitur. Dispersa sunt omnia ossa mea. Ossa Christi, apostoli dicuntur; quia sicut caro ab ossibus roboratur, ita et corpus Christi, quod est Ecclesia, ab apostolis uel doctoribus firmatur.

Factum est cor meum. Cor Christi Ecclesia intelligitur,  antequam Christus ascenderet in crucem: que dura uidebatur esse, quia pauci pro nomine illius patiebantur. Unde dicitur: Pro iusto quis moritur? Tamquam cera liquescens. Quia postquam Christus ascendit in crucem, postea omnes sancti ceperunt tribulationem pro ipso sustinere propter spem retributionis futuri muneris . In medio uentris mei. Hoc est, in medio Ecclesie. Factum est cor meum tamquam cera liquescens in medio uentris mei. Sapientia mea, que prius non intelligebatur, accensa igni passionis incaluit, et suscepta est ab Ecclesia.

Exaruit tamquam testa uirtus mea. Testa antequam in igne ponatur, infirma est: postquam in igne  ponitur, roboratur. Et Christus posteaquam in patibulum crucis ascendit, suam Ecclesiam roborauit. Ergo non aruit sicut fenum ut caderet: sed quasi testa ut firmaretur. Et lingua mea adhesit faucibus meis. Id est, lingue apostolorum obmutuerunt tempore Passionis: licet unus locutus est, tamen negando non confitendo, id est Petrus. Nam discipuli seruantes precepta mea, de me in posterum loquuntur. Et in limum mortis deduxerunt me. Hoc est, in incarnationem, uel in infernum, quando animas sanctorum exinde deduxit secum. Et in limum mortis deduxerunt me. Sicut impios quos uentus proiecit, ita me existimauerunt in mortem decidere: tamquam si resurgere non ualerem.

Quoniam circumdederunt me canes multi. Canum  proprium est, ut domino suo congaudeant, et latronem allatrent. Canes hic Iudei intelliguntur, qui allatrauerunt Christum, et latroni congauisi sunt: hoc est, Barrabbe: quando illum petierunt, et Christum occiderunt : Quoniam circumdederunt me canes multi: non loquentes recta, sed latrantes iniqua. Consilium malignantium obsedit me. Congregatio Iudeorum. Canes multi. Pro canibus in Hebreo habet chelabim, quod Aquila et Theodotio uenatores interpretati sunt. Concilium malignantium obsedit me. Iudei obsederunt: id est, circumdederunt Christum.

Foderunt manus meas et pedes meos. Preteritum pro futuro ponitur. Foderunt, clauos fixerunt, et fructum magnum inuenerunt: id est, salutem gentium.  Et dinumerauerunt omnia ossa mea. In cruce distenta conspexerunt membra sua.

Ipsi uero considerauerunt, etc. Dicentes: Alios saluos fecit: seipsum non potest saluum facere .

Diuiserunt sibi uestimenta mea. Facientes unicuique militi partem suam. Et super uestem meam miserunt sortem. Tractantes de tunica: Non scindamus eam: sed sortiamur de ea cuius sit. uel aliter: Diuiserunt sibi uestimenta mea, et super uestem meam miserunt sortem. Quod quatuor milites fecerunt quatuor partes, et tunicam non diuiserunt: significabat unitatem Ecclesie, quod non scinderetur. uolunt heretici eam scindere, et non possunt.

Tu autem, Domine, ne elongaueris auxilium tuum  a me. Humanitas ad diuinitatem loquitur: ut auxilietur ei in tempore Passionis. Tu autem, Domine, ne elongaueris auxilium tuum a me; sed protinus me resuscita. Ad defensionem meam conspice. Ne quid mihi pars inferni illa uoracis preualeat.

Erue a framea animam meam. Erue a gladio uel malitia Iudeorum. uel erue animam meam de illa potestate, que seducendo iugulat. Et de manu canis unicam meam. Canes, Iudei. Unica: id est, anima Christi. Unica dicitur, quia non habet peccatum illa anima, et alie anime ab ipsa mundantur. uel unica, Ecclesia: et de manu canis: de ore inferni, qui more canino auide deuorat.

Saluum me fac de ore leonis. Os leonis, populus  Iudaicus: propter fortitudinem malitie sue. Et a cornibus unicornium humilitatem meam. Unicornis, ipse populus Iudaicus intelligitur: quia unum cornu habet, id est, unam legem: unde uentilabat omnes gentes ante preuaricationem illorum. Et a cornibus unicornium humilitatem meam. A satellitibus Satane: per quos homines singulariter in superbia exaltantur. Usque huc de Passione dixit: iam de resurrectione loquitur cum dicit:

Narrabo nomen tuum fratribus meis. uox Christi. Fratres, apostoli, postquam resurrexit, ut ipse ait: Ite, nuntiate fratribus meis, ut eant in Galileam, ibi me uidebunt . In medio Ecclesie laudabo te. Hoc est, in unitate Ecclesie: in medio credentium populorum. Laudabo te, predicabo  te.

Qui timetis Dominum, laudate eum. Omnes sancti qui timore sancto illum timent, laudant eum. Uniuersum semen Iacob, magnificate eum. Id est, populus minor, supplantatores uitiorum, magnificate illum: Christianorum utique semen, cui seruiet maior. .

Timeat eum omne semen Isrel. Hoc est omnes uidentes Deum, qui renati per baptismum, uidetis mente Deum. Quoniam non spreuit neque despexit deprecationem pauperis: Meam, qui pro uobis factus sum pauper. uel populos Christianos non spreuit Deus, sed exaudiuit.

Neque auertit faciem suam a me. Sed resuscitauit me a mortuis. Et cum clamarem ad eum, exaudiuit  me. Respondens: Et clarificaui, et iterum clarificabo : Christus exauditus est in Passione, et Ecclesia in tribulatione.

Apud te laus mea in Ecclesia magna. Id est, apud Patrem ut dixit: Ego et Pater unum sumus . Apud te laus mea in Ecclesia magna: que per omnem orbem terrarum credulitate diffusa est. uota mea Domino reddam coram timentibus eum. uota Christi, natiuitas uel passio: uota Ecclesie, opera bona. uel mysterium corporis ac sanguinis mei offerant cum his qui in eius timore hec celebrant.

Edent pauperes et saturabuntur. Pauperes, apostoli, edent corpus Christi. Laudabunt Dominum qui requirent eum. Per finem et opera cognoscentes, quod ipse est panis uiuus qui de celo descendit  .

uiuent corda eorum in seculum seculi. Cor anima ipsorum. Sine fine, quia qui manducauerit ex hoc pane, uiuet in eo spiritualis sensus in sempiternum.

Reminiscentur et conuertentur ad Dominum omnes fines terre. Hoc est, fecit Dominus Deus populum Christianum, ut recordaretur in eum, et reuerteretur de uiis suis prauis. Omnis multitudo gentium recognoscunt se in tenebris inuolutos: ideo accedunt ut illuminentur.

Et adorabunt in conspectu eius uniuerse familie gentium. Et hic adorant, et in futuro: quia iuxta Apostolum, ipsi flectentur omnia genua .

Quoniam Domini est regnum: et ipse dominabitur  gentium. Regnum diaboli cecidit, et regnum Christi aduenit. Ascendente eo in celis, omnia subiecta sunt ei.

Manducauerunt et adorauerunt omnes diuites terre. Id est, apostoli uel ceteri sancti manducauerunt corpus Christi, ut dixit superius. Diuites terre: hoc est, in fide, et opere, uel uirtutibus: cognoscentes quia suauis est Dominus. In conspectu eius cadent uniuersi qui descendunt in terram. Procident, id est, peccatores in die iudicii in conspectu Dei erunt. Descendunt a superbia seculi: ut adorent in sensu humilitatis pure.

Anima mea illi uiuet: et semen meum seruiet ipsi. Ecclesia, que iam non sibi uiuit, uiuit autem Christus in ea. uel aliter: Anima mea illi uiuet, et semen meum seruiet ipsi. Anima Christi uiuit Deo  Patri, et mors ei ultra non dominabitur . uel Ecclesia uiuet Christo. Semen meum, filii Ecclesie, seruiet ipsi, populus credentium.

Annuntiabitur Domino generatio uentura. Propheta dicit: Generatio uentura, hoc est, populus gentium, qui uenturi erant antequam Christus ueniret in mundum ad credendum ei. uel, generatio uentura, hoc est, in diem iudicii tota integra claritas. Annuntiabunt celi iustitiam eius. Hoc est, apostoli uel doctores. Iustitiam eius. Hoc est, mandata illius. Populo qui nascetur. Hoc est, per uerbum predicationis. Quem fecit Dominus. Hoc est, predestinauit ante secula. Populo qui nascetur quem fecit Dominus. Qui per fidem accedens, per baptismum est renatus in Christo. Qui nobis prestare dignetur in conspectu nostro habere  uulnera eius, et cum Thoma palpantes fixuram clauorum illius : uel de omni humilitate passionis eius iugem memoriam facientes, cum suspirio etiam eum pro peccatis nostris inferna penetrasse recolentes, ea semper agamus in hoc corpore terreno, ut ipsi copulari mereamur in regno. Amen.



PSALMUS XXII.

Psalmus Dauid. Psalmus iste continet uocem Ecclesie collaudantis Christum.

Dominus pascit me, et nichil mihi deerit. De isto pastore, et Ezechiel loquitur: Suscitabo pastorem, et pascet eos seruus meus Dauid . uel aliter: Pastor bonus, qui animam suam pro me posuit : equo me moderamine regit: ideo nullius egeo. uel aliter: Regit me: Ecclesia  fiducialiter loquitur per fidem: quia ante aduentum Christi, diabolus regebat mundum: sed modo Christus regit Ecclesiam suam. Quod nos dicimus: Dominus regit me. Hebrei dicunt, sicut superius est scriptum: Dominus pascit me, et nichil mihi deerit. Qui Deum habet, et qui Deo adheret, nichil boni deest ei, ut ait propheta: Nihil deest timentibus eum . In loco pascue ibi me collocauit. Ac si dicat: In unitatem fidei, in unitatem Ecclesie. In loco pascue ibi me collocauit: In futura beatitudine composuit spem meam. Pascua enim, futura intelligitur beatitudo.

Super aquam refectionis educauit me. Abluendo per baptismum me enutriuit, uel doctrina patriarcharum,  et prophetarum, siue apostolorum. Animam meam conuertit. Ad se cognoscendum: id est, animam Ecclesie: quia antea ad infernum descenderat per culpam primi hominis Ade: sed modo ad Christum conuersa est per fidem.

Deduxit me super semitam iustitie: id est, super semitam mandatorum per arctam uiam. Propter nomen suum; non propter meum meritum.

Nam et si ambulauero in medio umbre mortis: per huius seculi obscuritates: non timebo mala: quoniam tu mecum es. Domine, te corde retineo. uel aliter: Umbra duobus modis, id est, a corpore, et a lumine fit. Per corpus, mors intelligitur: per umbram, peccata et ignorantia. Et tamen, quamuis Ecclesia inter hec supradicta ambulet, non timet: quia Dominum  apud se habet, ut ipse dixit: Ecce ego uobiscum sum omnibus diebus usque ad consummationem seculi  Propterea Ecclesia non timet.

uirga tua et baculus tuus: ipsa me consolata sunt. Quem enim diligit Dominus, corripit . Per uirgam intelligitur tribulatio uel disciplina patris, aut persecutio Ecclesie. Et baculus tuus, quo filios castigas spirituales. uel per baculum, sustentatio et consolatio futura. Ipsa me consolata sunt. Erudierunt me consolando, non afflixerunt mortificando.

Parasti in conspectu meo mensam, etc. Ut iam non lacte quasi paruulus alar, sed solido cibo: id est, ut spirituali dente ruminans Scripturas sanctas, possim peruersis resistere. Parasti in conspectu meo mensam  aduersus eos qui tribulant me. Mensa, id est, Scriptura diuina. Sicut post laborem in mensa inuenitur consolatio, et refectio, sic et sancti per mensam, id est, per Scripturam diuinam habent consolationem, et refectionem, id est, spem, fidem, et caritatem. Aduersus eos qui tribulant me. Persecutores Ecclesie, qui sunt demones, Iudei et heretici. Contra istos omnes in Scripturis sacris inuenimus consolationem.

Impinguasti in oleo caput meum. Per caput, id est, principale mentis, Ecclesia intelligitur. Mens etenim caput uocatur: quia sicut a capite reguntur membra, ita cogitationes mente disponuntur. Per oleum intelligitur consolatio: quia sicut per oleum consolatur corpus, ita et per consolationem Scripturarum, mens Ecclesie. Impinguasti in oleo caput meum: Letificasti  spirituali letitia mentem meam, que caput est totius corporis. Et calix meus inebrians quam preclarus est. Calix intelligitur uerbum Dei. Inebrians, quia per predicationem compungitur homo in mente, quando separat hominem, id est, patrem a filio: filium a patre suo: matrem a filia, et filiam a matre sua: et nurum aduersus socrum suam. Tunc nos inebriat, quando ista facit. Per calicem, mensura intelligitur: quia unicuique iuxta quod meretur, uel potest capere, sic illi diuidit Deus, id est, dat. uel mystico me calice inebriasti, ut obliuioni traderem delectationes prioris uite.

Et misericordia tua, Domine, subsequetur me. uox Ecclesie ad Christum. Misericordia Dei et preuenit  et subsequitur. Preuenit, per fidem: subsequitur, in custodiendo mandata Dei. Omnibus diebus uite mee. Quamdiu in hoc corpore dego.

Et ut inhabitem in domo Domini. Ecclesia hic quasi in tabernaculo consistit. Quia sicut tabernaculum mutatur de loco in locum: sic et Ecclesia de isto tabernaculo transfertur in domum, hoc est, in uitam eternam, siue perpetuam, ubi sine fine habitabunt sancti. In longitudinem dierum. Diebus sine fine. Ut inhabitem in domo Domini in longitudinem dierum: id est, celestem Ierusalem communiter cum omnibus sanctis congregatis in me per fidem inhabitem.



PSALMUS XXIII.

Psalmus Dauid, in prima Sabbati. Psalmus iste continet interdum uocem prophete de Ecclesia  loquentis.

Domini est terra et plenitudo eius. Cum conuersi fuerint qui terrena sapiunt. Domini est terra, hoc est, totus mundus: et plenitudo eius, hoc est, habitatores mundi istius. uel, Domini est terra, hoc est, Ecclesia: et plenitudo eius, id est, omnes sancti. Orbis terrarum, et uniuersi qui habitant in ea. Clarificato Iesu, omnium gentium fides fit una Ecclesia.

Ipse super maria fundauit eam. Per maria, fluctuationes istius mundi: quia calcant et superant Ecclesiam ab initio fluctuationes seculi. Sed fundauit, hoc est, corroborauit Ecclesiam suam in fide. Super fluctus huius seculi stabiliuit eam, ne ab his dilabatur. Et super flumina preparauit illam. Per flumina intelliguntur potentes seculi, uel cupidi: ut ait Salomon:  Omnia flumina intrant in mare. Sic et ipsi potentes, licet magnum habeant censum, numquam satiantur. Super ista flumina est Ecclesia, ut illis predicet: et conuertantur qui potestatem habent. Si audire noluerint: super flumina preparauit illam. Super cupiditates huius seculi constituit eam: ut ipsa superior esset, munda sine macula et ruga.

Quis ascendit in montem Dauid? uox prophete interrogantis: id est, in celestem Ierusalem? Quis pro caritate ponitur. uel mons hic pro alta iustitia: ut illud: uade, uende omnia que habes, et da pauperibus: et habebis thesaurum in celis . Aut quis stabit in loco sancto eius? Super altissimam iustitiam eius: ac si dicat, quis perseuerabit? quia multi ascendunt, et non perseuerant.

 Innocens manibus et mundo corde. Purus in opere: quia per manus, opera intelliguntur: et mundo corde, id est, mundis sermonibus. uel mundo corde, sanctus in cogitatione. Qui non accepit in uanum animam suam. Qui nullis eam fecibus peccaminum post baptismum maculauit. Ille in uanum non accepit animam suam, qui opera bona agit. Nec iurauit in dolo proximo suo. Ille in dolo non iurat proximo suo, qui que cogitat, hec predicat, et in opere implet. Multi sunt enim qui dolose iurant, ut decipiant proximum: quod abominatur Pater luminum Deus, dicente Petro; Non es hominibus mentitus, sed Deo . Ergo qui se ab his custodierit maculis,

Hic accipiet benedictionem a Domino: et misericordiam  a Deo salutari suo. A Christo equali Patri, cuius morte saluatus est. uel aliter: Hic accipiet benedictionem a Domino. De isto supradicto dicit: Qui non iurat in dolo proximo suo, accipiet benedictionem a Domino, quando dicturus erit: uenite, benedicti Patris mei, percipite paratum uobis regnum a constitutione mundi . Et misericordiam a Deo salutari suo. Misericordiam a Deo consequitur, qui se putat esse miserum.

Hec est generatio querentium Dominum. Superius singulariter dixit: Hic accipiet benedictionem: modo pluraliter, quia Ecclesia ex pluribus personis congregatur: et tamen una dicitur, propter unitatem fidei. Generatio hec, id est, populus Christianorum, que in tenebris iacens, uerum Dominum Saluatoremque  quesiuit.

Requirentium faciem Dei Iacob. Id est, populus Christianus requirit faciem Dei Iacob. Unde dictum est: Maior seruiet minori : quia posterius nato primatum dedit. Intercedit diapsalma, ut immutet personam. Ipse enim Dominus nunc celestia regna repetens, nuntiatur. Ascendente ergo cum angelis, hi qui precedebant siue comitabantur, aliis eorum principibus acclamabant:

Tollite portas, principes, uestras: et eleuamini, porte eternales. Hoc est, reserate celestes aditus: pateat eternitatis ingressus. uel, tollite portas, principes, uestras: uox angelorum [a 1Kb] bonorum, ad angelos malos: quorum princeps diabolus est. Portas, principes, uestras: id est, cupiditatem et timorem. Bene  coniunxit cupiditatem et timorem: quia quicumque per cupiditatem congregat, per timorem et malitiam custodit, ut non perdat; et qui timorem, et cupiditatem, et malitiam habet, spiritum malignum de se non deiicit. Et eleuamini, porte eternales: id est, fides et caritas. Aeternales dicuntur: quia ab Adam usque ad Christum in imo iacuerunt: et ideo eleuari dicuntur. Et introibit rex glorie: hoc est, Christus; quia per fidem et caritatem introiuit Christus in Ecclesiam. Et introibit rex glorie: Christus Dominus immense claritatis retinens regnum. Ili quoque attoniti et mentis stupore perculsi dicunt:

Quis est iste rex glorie? uox maiorum demonum. Ac si dicerent; Nos nostrum regem habemus diabolum: iste rex glorie quis est? Quis, inquit, est  iste rex glorie? Respondet qui loquitur: Dominus fortis et potens. uox angelorum bonorum. Fortis est, qui alligauit fortem principem uestrum . Fortis, cum suscepit mortem: potens, cum uicit infernum. In prelio, cum spoliato Tartaro, reduxit secum multitudinem captiuorum. Clamat iterato, et dicit:

Tollite portas, principes, uestras, et eleuamini, porte eternales. Eleuentur etheree ianue: aperiantur  eternarum edium ualue. Et introibit rex glorie. Quia non solum post resurrectionem, immensam possedit claritatem: uerum etiam et illam quam equalem cum Patre habuit priusquam fieret mundus. Adorantes igitur hi tante glorie unicam singularemque potentiam, aiunt:

Quis est iste rex glorie? Respondetur his: Dominus uirtutum ipse est rex glorie. Pluraliter hic uirtutum, Christus intelligitur: quia super nouem uirtutes celorum sedet. uel uirtutum dicit: quia super omnes uirtutes diaboli, Dominus est. uel uirtutum dicitur: quia diabolus nouem ordines angelorum sub sua habuit dominatione, siue bonos siue malos. Tollite portas. uox angelorum bonorum. uel uox Dominica ad angelos bonos. Tollite portas, hoc est, quia  quando Adam peccauit, porte paradisi clause fuerunt: et data est romphea ignea angelo Seraphim, ut eum custodire deberet. Sed postquam Christus uenit in mundum, et luctauit cum diabolo, aperuit infernum, et animas sanctorum secum eduxit: et cum angelis bonis ad celestia remeauit. Tunc porte paradisi, que ante clause fuerant, aperte sunt. uel porte eternales, angeli dicuntur: per quorum custodiam, ad celestia conscendimus. Eleuate dicuntur: quia antea omnes anime sanctorum ad infernum descendebant. Sed postquam Christus ascendit una cum corpore suo super omnes uirtutes celorum, post angeli letati sunt: quia animas sanctorum apud se illuc deduxit. Quis est iste rex glorie? uox angelorum, qui apud Patrem semper fuerant: ac si  dicerent: Nos Patrem, et Filium semper simul esse uidemus: iste rex glorie quis est? Pro parte carnis dicebant: Tollite portas: uox prophete de Iudeis, Tollite portas: id est, superbiam, et cupiditatem, et auaritiam: quia per has tres, omnis homo ad infernum descendebat. uel eleuate portas, principes, uestras: pro quo in Hebreo positum est: Leuate, porte, capita uestra: recto ferantur itinere. Ad perfectum munditie dicit hominem uenire non posse: et quemquam ad perfectum munditie uenire non ualere. Porte eternales quas dicit eleuari, fides, caritas, et castitas est, quia per has tres Christus Ecclesiam ingreditur. Quis est iste rex glorie? Humana fragilitas respondit: Quis est iste? Ac si dicant: Iste est quem nos crucifiximus, et improperauimus,  ac pro nichilo habuimus. Respondent: Dominus uirtutum, id est, qui mortuus est ad tempus ex infirmitate carnis: sed nunc uiuit ex uirtute Dei. uel uirtus fuit, quando dixit Thome: Infer digitum tuum in locum clauorum, et mitte manum tuam in latus meum, et noli esse incredulus, sed fidelis . Dominus uirtutum dicitur, sicut Paulus ait: Quis nos separabit a caritate Christi ? Tribulatio, an angustia, an persecutio, et reliqua.  Item: Tollite portas, principes, uestras. uox angelorum, qui cum Christo ad infernum descenderunt, ad subiectos diaboli dicunt. Ostendunt se principem illorum ligatum ducere: Tollite portas: quia fracte sunt porte, id est, potestas illorum tunc abstracta est. Et eleuamini, porte eternales. Et tunc eleuate sunt eternales, id est, anime sanctorum de inferno. Aeternales dicuntur, quia semper sine fine apud Deum regnaturi sunt. Dominus uirtutum, ipse est rex glorie. Pro Domino uirtutum, in Hebreo legitur Dominus sabaoth, quod in alio loco Septuaginta interpretes omnipotentem transtulerunt. Merito uirtutum Dominus, qui pro nobis homo factus est: morti traditus, infernalibus est tenebris addictus: quod clementer suscepit, patienter tolerauit, fortiter uicit,  mirabiliter consummauit. Qui cum uirtute propria calcans inferos: cum triumpho rediens ad superos: cum gloria ascendit ad celos: sedet nunc ad dexteram Dei Patris omnipotentis, interpellans nostris iugiter pro delictis. Amen.



PSALMUS XXIu.

Psalmus Dauid. uicesimus quartus psalmus mediatoris nostri missam ad Patrem continet uocem: interdum habet Ecclesie supplicantis clamorem.

Ad te, Domine, leuaui animam meam. Hic uox Ecclesie intelligitur ad Christum. Leuaui dicit, id est, eleuaui: quia prius in ualle lacrymarum, uel in imo iacebat Ecclesia, antequam Christus ueniret in mundum. In quid eleuauit? Hoc est, in spe, fide et caritate, per sanctificationem, quia triticum si in  imo iaceat, computrescit; si sursum eleuatur, custoditur. Sic et anima, si in peccatorum putredine, hoc est, si in imo iaceat, computrescit et perit. Nam si sursum eleuatur in his supradictis, spe, fide et caritate, custoditur a Deo. uel, ad te, Domine, leuaui animam meam per crucem. Deus meus, in te confido, Ecclesie confessio est: In te confido, non in me, sed in te. Non erubescam: quia in homine non confido: de quibus dictum est: Maledictus homo qui spem suam ponit in homine ; et: Benedictus uir qui confidit in Domino . Non sit dilatio resurrectionis, que opprobrium generet inter credentes.

Neque irrideant me inimici mei. Qui me irriserant prius cum dicerem: Possum destruere templum, et  hoc in triduo reedificare . Neque irrideant me inimici mei: id est, illi qui in homine tantummodo confidunt, quia postquam ille defectus fuerit, inimici ipsorum irrident ei: et inimici Ecclesie sunt demones, heretici, uitia et peccata. Etenim uniuersi qui te exspectant: qui te sustinent: non confundentur. Neque hic, neque in futuro: Apostoli, uel hi qui credituri sunt per uerbum eorum in te.

Confundantur iniqua agentes superuacue. Propheta non optando, sed prophetando dicit: Confundantur in die iudicii illi, qui usque in finem in malitiam ipsorum perseuerant: illi qui super perpetratum in me scelus illud addiderunt, ut sigillis tumulum communirent. Usque huc Dominus de Passione sua:  hinc uox succedit Ecclesie: que post resurrectionem Dominicam se supplicat edoceri.

uias tuas, Domine, demonstra mihi: et semitas tuas edoce me. Illas per quas uenitur in regnum tuum, uel uias tuas: hoc est, mandata tua: notas fac, hoc est, demonstra mihi, Semitas tuas edoce me. Semita minor est quam uia: per semitam intelligitur arcta et angusta uia, que ducit ad uitam.

Dirige me in ueritate tua. uox Ecclesie. Dirige me, quia ego tortuosus sum. In ueritate tua: hoc est, in Christo tuo: edoce me, ut nichil peruerse agam. Quia tu es Deus salutaris meus. Tua enim resurrectione meum salutare mihi collatum est. Et te sustinui tota die. Hoc est toto tempore. uidebant me pro te sustinere per omne uite huius tempus. Audieram enim  per uoces prophetarum te uenturum esse in mundum. Sustinui autem per lumen fidei, donec me uocares.

Reminiscere miserationum tuarum, Domine, etc. In quibus ut nos redimeres, homo factus es. uel populus Christianus loquitur: ut rectos eos faciat de sua miseratione; ut illud: Misericordie tue multe sunt, Domine; et: Misericordie tue a seculo sunt ; et: Misericordias tuas ab initio seculi promisisti nobis .

Delicta iuuentutis mee et ignorantias meas ne memineris, Domine. Illa que in adolescentia gessi, priusquam de domo patris iniqui procederem. Aut delicta iuuentutis, ante baptismum: et ignorantie mee hoc est, post baptismum.

 Secundum magnam misericordiam tuam memor esto mei, Deus. Id est, non secundum merita, sed secundum tuam misericordiam. Immensa est enim misericordia tua, qui uocas ea que non sunt tamquam que sunt. Propter bonitatem tuam, Domine. Quia prouocas peccatores ad penitentiam.

Dulcis et rectus Dominus. Dulcis, quia est panis uite. Dulcis, quia promittit premia futura. Rectus, quia reddit unicuique secundum opera sua. Propter hoc legem dabit delinquentibus in uia. Legem caritatis; per quam dimittentes offensas, reconciliamur Deo. Delinquentibus in uia, peccatoribus in ista uita.

Diriget mites in iudicio. Mites et humiles corde diriget in iudicio, hoc est discretionem facit hic in  presenti inter corpus et animam: ut se inuicem corrigant in uiis mandatorum Dei. uel illud quod superius scriptum est: Peccata adolescentie mee et ignorantie mee ne memineris. Istum et etas excusat, et ignorantia. Unde intelligimus eum qui peccat in adolescentia, et non ignorat, ueniam non habere. Seruus quippe qui nouit uoluntatem Domini sui, et non facit: uapulabit multum . Omnes uie Domini, misericordia et ueritas: quia et ipsa misericordia, equis est librata ponderibus. Docebit mansuetos uias suas. Misericordiam et ueritatem: et ut se ex toto corde diligant, que est uera uia. Sic enim sequitur:

Uniuerse uie Domini misericordia et ueritas. Misericordia,  quia nos redemit: et ueritas, quia impios iudicabit. Dulcis et rectus Dominus: quia qui se miserum confitetur, miseretur illi Deus. Requirentibus testamentum eius. Illis facit misericordiam, qui requirunt nouum Testamentum: quo nos sanguine suo reconciliauit Deo Patri. Et testimonia eius. Prophetas et apostolos: quorum testimoniis est Ecclesia congregata.

Propter nomen tuum, Domine, propitiaberis peccato meo. Non propter mea merita, sed propter tuam misericordiam. Multum est enim. Grande est peccatum meum. Grande est, inquit, generale peccatum: quod nisi Deus per baptismum delere dignetur, aliter non abluetur.

Quis est homo qui timet Dominum: legem statuit ei  in uia quam elegit. Ut ad ea que elegit, deflectatur. Simile huic per Moysen ad populum Dominus protestatur, dicens: Ecce hodie statui ante oculos tuos ignem et aquam, bonum et malum, uitam et mortem: elige uitam, et uiues .

Anima eius in bonis demorabitur. Si elegerit uitam. Et semen eius hereditabit terram. Per opera iustitie, hereditatem capiet in regione uiuorum. uel anima eius in bonis demorabitur: id est, sperabit in premiis futuris: et semen eius hereditate possidebit terram. Semen eius, opera eius, possidebunt terram: id est, uitam eternam.

Firmamentum est Dominus timentibus eum. Nos infirmi et imbecilles sumus: sed ab illo hortamur ne ab huius seculi fluctibus quatiamur. Et testamentum  ipsius ut manifestetur illis. Hoc est nouum Testamentum. Lex que eum annuntiauit per litteram uelata, in Christo manifestatur.

Oculi mei semper ad Dominum . Oculi cordis intenta mente ad Deum: de quibus dicitur: Oculi sapientis in capite eius. Quia ipse euellet de laqueo pedes meos: hoc est, de laqueo diaboli sensus meos, a quo prius per uoluptates seculi capiebar.

Respice in me, et miserere mei. Respice, in adiutorium: et miserere, quia miser sum. Quia unicus et pauper sum ego. Ad Christum pertinet: quia Christus unicus sine peccato: ut ait propheta: Qui peccatum non fecit . Pauper pro nobis, ut Paulus dicit: Qui cum diues esset, pauper factus est, ut illius inopia nos diuites essemus . uel unicus, populus Christianus.  Sed bene se unicum dicit, quia unigenitus est Patris. Qui pauper natus in carne, factus est unicum pretium mundi. Quia unicus et pauper sum ego. Sic et Elias solus remansit : et Ieremias solus sedit et fleuit, a malis hominibus separatus : Unde et Dauid alibi dicit: Habitare facit unius moris in domo .

Tribulationes cordis mei multiplicate sunt. Per passionem. De necessitatibus meis erue me. Necessitates mee sunt, ut homo pro hominibus moriar, et ideo a te eripiar, ut resurgam.

uide humilitatem meam. Per quam carnem suscepi. Et laborem meum. Quo morti subdor. uel aliter. uide humilitatem meam et laborem meum. Ecclesia loquitur  ad Christum. Humilitatem, quia humiliant eam peccatores. Laborem, in tribulatione. Et dimitte omnia delicta mea. Populi delicta, que in me suscepi.

Respice inimicos meos: Iudeos utique, ut confundantur. Respice inimicos meos, quoniam multiplicati sunt. uox Ecclesie de persecutoribus. Odio iniquo oderunt me. Iniquum odium ad distinctionem iusti dicitur. Si enim non odissent me, non utique condemnassent morte.

Custodi animam meam, et eripe me. Ecclesia supplicat ut custodiatur et eripiatur ab omni malo. Non confundar, quia inuocaui te. In manus tuas commendo spiritum meum. Non confundar, neque hic, neque in futuro, quia inuocaui te.

 Innocentes et recti adheserunt mihi. Innocentes, qui puritatem uite ab exordio natiuitatis custodierunt. Sicut collo adheret caput, et membra in eodem corpore continentur: sic et Ecclesia per iustitiam adhesit Christo, et membra eius in eodem corpore continentur. Innocentes, id est, successores apostolorum, uel ceteri sancti et recti, quorum cor non fuit peruersum post deos alienos. Adheserunt mihi, reuertenti ex inferis. Quoniam sustinui te, Domine. Impleui, Pater, uoluntatem tuam.

Libera me, Deus Isrel, ex omnibus tribulationibus meis. Ut mihi mors ultra non dominetur: sicut Apostolus ait: Scitote quia Christus resurgens ex mortuis, iam non moritur, mors illi ultra non dominabitur . Sciendum tamen, quod humilitas  orationis non ad diuinitatem, sed ad humilitatem assumpte carnis est referenda. Nos uero deprecemur Dominum, ut uiuentes immaculati, ab infernalibus angustiis liberari mereamur. Quia sustinui te, Domine. Libera me, Deus Isrel. Isrel, id est, animarum uidentium Deum. Ex omnibus angustiis, ex omnibus tribulationibus meis.



PSALMUS XXu.

In finem, Psalmus Dauid. Psalmus iste de homine et Christo testatur: et omnis Ecclesie in Christo perfecte continet uocem.

Iudica me, Domine, quoniam ego in innocentia mea ingressus sum. Ut sit mihi per iudicium tuum misericordia: quoniam per innocentie gradior uiam. Superius dictum est: Iudica me, Domine. uox Ecclesie  ad Christum. Iudica me, non quod iudicium futurum roget a Deo, sed discretionem: de qua in alio psalmo legimus: Iudica me, Deus, et discerne causam meam : hoc est, ut non me iudices in futuro, sicut ceteri peccatores iudicandi sunt. Quoniam ego in innocentia mea ingressus sum. Pro parte sua dicit Ecclesia. Ac si dicat: Parata sum innocenter uiuere, quia nulli nocuit, nec nocere desiderat Ecclesia. Ingressus sum, id est, inter peccatores, ubi usque in finem habitat. Et in Domino sperans non infirmor. Sed firmor in fide. Non infirmor, id est, inter hos peccatores: propterea quia in te spero, non in me.

Proba me, Domine, et tenta me. Probari se rogat  Ecclesia, ut se noscat, et ab aliis cognoscatur probata. Sicut Iob probatus est, ut se cognosceret, et alii eum cognoscerent: sicut illi reges fecerunt qui eum uisitauerunt. Proba me, Domine, in tentationibus: et tenta me, ne aliquid in me delicti remaneat. Ure renes meos et cor meum. Quid renes sonent, in corde significat: quia misericordia tua in conspectu oculorum meorum est. Sic petit iudicium, ut misericordie recordetur. Ure renes meos et cor meum. Spiritum sanctum adhibe delectationibus et cogitationibus meis: qui utraque exurens, me dignum efficiat. Ure, hoc est, igne Spiritus sancti, de quo igne dicit: Ignem ueni mittere in terram .

Quoniam misericordia tua ante oculos meos est. Ut ab hoc igne arguar, et non exurar. Et complacui in  ueritate tua. In Christo tuo: ut non in meo mendacio, sed in tua ueritate placerem.

Non sedi in concilio uanitatis. Non sum coniunctus his qui contra te, Christum meum, uanum agebant concilium. Non sedi in concilio uanitatis, id est, qui de terrenis cogitant semper, non sedit Ecclesia in eorum concilio. Et cum iniqua gerentibus non introibo. Non posui cum his absconditam conscientiam meam.

Odiui Ecclesiam malignantium: Iudeorum, siue hereticorum. Et cum impiis non sedebo: pactum cum his non inibo. Et cum impiis non sedebo: id est, non solum cogitauerunt in uerbo, sed perfecerunt in opere.

Lauabo inter innocentes manus meas. In bonis operibus  lauabo manus meas, que peccatis ante sordebant. Manus lauabo, id est, opera. Lauat per lacrymas, per baptismum et penitentiam. Et circumdabo altare tuum, Domine. Amplectar sublimia tua, ut discam laudare te. Altare, id est, fides. Circumdabo, id est, operibus bonis. Unusquisque sanctus altare Domini in se habet: quod est fides.

Ut audiam uocem laudis tue: et enarrem uniuersa mirabilia tua. Ut cum didicero, exponam ceteris miraculum illud: qualiter pro nobis uel passus es, uel resurrexisti. Et enarrem uniuersa mirabilia tua, laudis tue: id est, quidquid boni agimus, a Deo reputatur esse, et quidquid mali facimus, a nobis est. Laus Dei perfecta est, et laus hominum imperfecta.

Domine, dilexi decorem domus tue, et locum habitationis  glorie tue. Pulchram effeci mentem meam, ut esset tibi commoratio digna: in qua habitans glorifices me gloria tua. Domus Domini est Ecclesia. Sacerdotes et habitatio glorie tue ipsi sunt in quibus habitat Deus.

Ne perdas cum impiis animam meam. Cum his qui per impietatem, mitem tradiderunt. Et cum uiris sanguinum uitam meam. Qui dolose insidiantes, effuderunt sanguinem tuum.

In quorum manibus iniquitates sunt. Hoc est, in operibus eorum. Dextera eorum repleta est muneribus. Abstinendum a muneribus docet: culpans eos qui accipiunt munera: qui iniquitatem agentes, questum huius impietatis lucrum aliquod arbitrati sunt: sicut  ipse proditor Iudas fecit. Dextera eorum repleta est muneribus. De sinistra fecerunt sibi dexteram: quia uita futura, dextera dicitur, et sinistra, uita presens. Illi pro dextera, habuerunt sinistram: ut est illud: Est munus a lingua, et est munus a manu, et est munus ab obsequio. A lingua, laus: hoc est, fauor humanus. A manu, a rebus terrenis. Ab obsequio, seruitium indebite impensum. Sed melius est, quod ait propheta: Qui excutit manus suas ab omni munere, iste in excelsis habitat .

Ego autem in innocentia mea ingressus sum. Ecclesia loquitur pro parte bonorum: per studium sancte uite a prioribus delictis. Ingressus, inter peccatores. Libera me. De tribulatione. Et miserere mei. Quia miser sum.

 Pes enim meus stetit in uia recta. Sensus meus in Christo: quia ipse est uia. Pes enim meus, ne mihi preualeant, stetit in uia recta: ille scilicet, in quo ad te accedere cepi per iustitie uiam. In Ecclesiis benedicam Dominum. De unitate congregationis dicit. In Ecclesia, non in latebris, sed in conuenticulis populorum te benedicens. Predicabo dilectionem illam qua tuo me sanguine redemisti: baptismo abluisti: ac pane celesti et sacris dapibus adimpletum, innocentie me melioris uite restituisti.



PSALMUS XXuI.

In finem, Psalmus Dauid antequam ungeretur. Ter unctus est Dauid: Semel sub patre suo Iesse in Bethlehem : secundo, in Hebron : tertio, quando regnauit super omnem Isrel in Ierusalem . Quere ergo cui  potissimum hic psalmus conueniat unctioni. Sciendum autem quod antequam ungeretur, in Hebreis uoluminibus non habetur. Sed de istis tribus unctionibus, media ad istum pertinet psalmum. Dauid figuram Christi tenet: quia et ipse unctus est in baptismo, quando in specie columbe Spiritus sanctus super eum uenit. Dauid a prima unctione non accepit regnum: sic nec Christus secundum carnem tempore passionis accepit regnum, nisi posteaquam ascendit.

Dominus illuminatio mea, et salus mea, quem timebo? Nullis tenebris obtegi formidat, quem Dominus illuminat semper et saluat. Dominus illuminatio mea et salus mea, quem timebo? uox Ecclesie ad Christum. In omnibus psalmis uerba Spiritus sancti sunt. Sicut oculi corporis illuminantur ab alia luce: sic et oculi cordis nostri a uirtute fidei, hoc est, a  Christo illuminantur. Unde dictum est: Qui illuminat omnem hominem uenientem in hunc mundum .

Dominus defensor uite mee, a quo trepidabo? Ipse est enim fidelis anime protectio: idcirco non metuit inimicum. Defensor est ipse qui et salus; sed tamen defensor adiutor dicitur: A quo trepidabo? Dicit Ecclesia: A nullo, nec a diabolo, neque ab heretico, neque a persecutore, dum ipsum habeo defensorem.

Dum appropinquant super me nocentes, ut edant carnes meas. Accedunt, ut excitatis in me prioribus delictis, corpus meum rabido dente dilacerent. uel, dum appropinquant super me nocentes, ut edant carnes  meas, id est, demones uel persecutores. Carnes uero, id est, affectus carnis: quia hoc est cibus ipsorum. Et tamen dantur illis carnes edere: id est, corpora sanctorum ad persequendum. Sed habent sancti consolationem a Domino, ut ait in Euangelio: Nolite timere eos qui occidunt corpus: animam autem non possunt occidere .

Qui tribulant me inimici mei: ipsi infirmati sunt et ceciderunt. Quia Dominus illuminatio mea est: qui tribulant me inimici mei, demones, uel persecutores: ipsi infirmati sunt et ceciderunt. Tunc infirmati sunt, quando Christus nostram suscepit humanitatem.

Si consistant aduersum me castra: non timebit cor meum. Dominus enim bellator fortis, ipse pugnabit  pro me. Si consistant aduersum me castra: id est, fortitudo demoniorum, uel persecutorum. Castra dicit, secundum illud: Castrametati sunt . Non timebit cor meum. Ecclesia dicit, propter illud quod Dominus dixit: Ecce ego uobiscum sum omnibus diebus, usque ad consummationem seculi .

Si exsurgat in me prelium, in hoc ego sperabo. Et si moueantur aduersus me pugne, confidens sum in his: eo quod possit Deus, qui est spes mea, iniqua tela in inimicorum ora detorquere. Si insurgat in me prelium. Ista supradicta prelia, pugna demoniorum. Ego, dicit Ecclesia, in auxilium tuum et defensionem tuam sperabo.

Unam petii a Domino, hanc requiram. Quidam putant  unam caritatem, siue gratiam, aut certe unam petitionem dici: cum ahath uerbum Hebreum, absolute unum neutrali genere sonet, et legatur: Unum petii a Domino, id est, ipsum Dominum. Hunc requiram, id est, ipsum Dominum.

Ut inhabitem in domo Domini omnibus diebus uite mee. In domo Domini, in uita perpetua: quia quamuis Ecclesia hic dicatur domus: tamen non proprie, sed nuncupatiue. Unde dicit: Beati qui habitant in domo tua, Domine .

Ut uideam uoluntatem Domini: id est, dilectionem Dei: ut illud: uidebimus eum sicuti est , sed hic per speculum. Unam petii a Domino, hanc requiram. uideamus que est una petitio: Ut inhabitem, inquit, in domo Domini omnibus diebus uite  mee: ut in hac uita mortali, templum sanctum efficiar, in quo Deus inhabitare dignetur. Et uisitem templum eius. Eis qui in terris positi, celestem uitam agunt, particeps fiam. Et protegar in templo sancto eius: id est, protectionem ab ipso supra dicto habeam.

Quoniam abscondit me in tabernaculo suo. In quo per fidem inhabitet mecum: ne mihi tentationum obuiarent procelle. Tabernaculum diuinitatis, humanitas Christi est. Abscondit Ecclesiam in tabernaculo suo: quia caput nostrum Christus est, et nos membra illius. Abscondit ergo Ecclesiam apud se, ut dictum est: Mortui enim estis, et uita uestra abscondita est cum Christo in Deo . In die  malorum. Numquid dies mali sunt? Non, sed in nostris operibus mali dicuntur, ut Paulus dicit: Quoniam dies mali sunt . De istis presentibus diebus dicit. Quia quamuis caput sursum sit, membra tamen adhuc deorsum sunt usque in finem. Quia et hoc puto significari, quando ipse solus in monte: nauicula in mari iactabatur fluctibus, et ideo ab ipso protectione indigent . In die malorum: in insidiantium felicitate. Protexit me in abscondito tabernaculi sui. In corde credenti ad iustitiam.

In petra exaltauit me. In Christo exaltauit per fidem. Petra, Christus: ut Paulus ait: Petra autem erat Christus . In petra exaltauit me: In se, qui est stabilis petra ac uerissimum fundamentum.  Et nunc exaltauit caput meum super inimicos meos. Nunc, in presenti: super inimicos, id est, super istos supradictos, exaltatum est caput nostrum, quod est Christus: super omnes inimicos Ecclesie. Et nunc exaltauit caput meum super inimicos meos, super motus carnales, qui me sepe humiliabant, ne celestia contemplarer.

Circuibo et immolabo in tabernaculo eius hostiam iubilationis. Circuibo, id est, exercitabor in creaturis Dei: considerans orbem in Christo credentem. Quia considerat creaturas Dei: cum aliquis celum et terram, uel mare cum suis ornamentis conspexerit, inuenit quid immolet Deo, hoc est, laudem. Circuibo, hoc est, per quatuor partes mundi exempla sanctorum inquiro, et ibi inuenitur laus  Dei. Et immolabo in tabernaculo eius hostiam uociferationis. Quod pro nobis ad tempus humilitatem sustinuit, gaudens predicabo: quia talibus hostiis delectatur. Hostiam iubilationis, hoc est, predicationis. Iubilus dicitur, qui nec per litteras, nec per syllabas, nec uerbis potest comprehendere magnitudinem laudationis Dei. Hostia dicitur, que per partes diuiditur, et sanguis circa altare effunditur, et ipsa hostia foris comburitur. Sacrificium dicitur uinum et oleum, et medium animal; et holocaustum, totum combustum, et uictima, antequam occidatur. Unde Paulus: Hostiam uiuam . Cantabo et psalmum dicam Domino. Cantabo, predicabo; Psalmum dicam, opere compleam: uel laudes spirituales mente concinam dilatata.

 Exaudi, Domine, uocem meam, qua clamaui ad te: miserere mei et exaudi me. Per interioris enim hominis clamorem deprecor ut exaudias me.

Tibi dixit cor meum, exquisiuit te facies mea: faciem tuam, Domine, requiram. Merito cor iusti uultum uiuentis Dei requirit: quia eum uidere posse confidit. Beati enim mundo corde: quoniam ipsi Deum uidebunt . Quesiuit facies mea faciem tuam, hoc est, Ecclesia mea faciem tuam requisiuit: hoc est, presentiam tuam.

Ne auertas faciem tuam a me. Alibi dicit: Auerte faciem tuam a peccatis meis . Et hoc orandum est. Sed hic dicit: Ne auertas faciem tuam; id est, ne dimittas me in propria uoluntate: sicut  dictum est: Tradidit illos Deus in reprobum sensum : hoc est, permisit. Ne declines in ira a seruo tuo. Seruus si Dominum terrenum offendit, cum pauore et metu est: quanto magis homo, si Deum celestem offendat? Ergo hoc rogat Ecclesia, ut illam hic corripiat, et illam uideat. Ut non ab illa cum ira discedat, sed ut illa gerat ea a quibus non declinet: sed facie propitiata respiciat.

Adiutor meus esto, Domine, ne derelinquas me, neque despicias me Deus salutaris meus. Adiutor, in presenti. Esto, tam de presenti, quam de futuro pertinet. Ne derelinquas me: neque hic, neque in futuro. Neque despicias me, Deus salutaris meus. Salutaris noster Christus est, et hoc rogat Ecclesia ut non despiciatur ab illo: id est, non committat  illud peccatum per quod a Deo despiciatur. Ne derelinquas me: cum crucifigo carnes meas cum uitiis et concupiscentiis. Neque despicias me, Deus salutaris meus: quia et si mortalis sum tamen, celestia quero.

Quoniam pater meus et mater mea dereliquerunt me. Pater, diabolus: mater, Babylonia, uel gentilitas, antequam Christus ueniret in mundum, parentes nobis fuerunt. Modo pater noster, Deus est, et mater nostra, Ierusalem celestis: ut ait Paulus: Ierusalem que est mater nostra . Quoniam pater meus et mater mea dereliquerunt me: Dominus autem assumpsit me. Regnum mundi et ciuitates huius seculi que me genuerunt, et caduca promittebant, reliqui, et a te assumptus, ab his sum derelictus.  Quia pater meus et mater mea dereliquerunt me. Potest et de Dauid simpliciter accipi, quod minimus inter fratres, a parentibus contemptus, a Deo electus est per Samuelem. In commune uero, parentum in filiis amor morte finitur: Dei amor crescit in tempore.

Legem mihi constitue, Domine. Legem, temetipsum, quia ipse est lex. In uia tua: id est, mandatis tuis. Que sunt illa mandata? Ut non declines ad dexteram, neque ad sinistram, et non respicias retro, ut illud: Nemo ponens manum suam in aratro, et aspiciens retro, aptus est regno celorum . Et item: Memores estote uxoris Lot . Et ea que sursum sunt querite, non que super terram. Legem pone mihi, Domine, in uia tua:  et dirige me in semita recta. Ut non declinem a dextris et sinistris, sed tua sequens mandata, uiamque regiam gradiens, terram repromissionis ingrediar. Propter inimicos meos: carnales motus, demones, hereticos persecutores.

Ne tradideris me in animas persequentium me. Ut non satietur anima eorum de aduersitatibus que accidunt mihi. Quoniam insurrexerunt in me testes iniqui: et mentita est iniquitas sibi. Insurrexerunt in me, dicentes mendacium: sed cum in te confiderem, destructi sunt in mendacio suo. Quoniam insurrexerunt in me testes iniqui. Contra Christum testes iniqui surrexerunt, quando dixerunt Iudei: Hic dixit: Destruite templum hoc, et in triduo reedificabo illud  . uel contra Ecclesiam dicunt aduersarii. Mentita est iniquitas sibi: id est, sibimetipsis mentiti sunt, et non mihi: quia unius cuiusque uitium in suum recurrit auctorem. Et mentita est iniquitas sibi. Testes flagitiosi, in eo quod contra alios mentiuntur: sibi mentiuntur, dum in se supplicia preparant, putantes Deum non uindicare mendacia.

Credo uidere bona Domini, in terra uiuentium. uox Ecclesie. In terra uiuentium, quia pignus nostrum illuc sursum habemus, quod est Christus. Ille accepit de nostra terra mortale corpus, et nos ab ipso accepimus spem et fidem, et per spem et fidem credentes, perueniemus in terram uiuentium: in qua sancti capient hereditatem regni celorum. Exspecta Dominum. Id est, usque in finem seculi quidquid  tibi accesserit [Forte acciderit], pro Christo patienter sustine.

uiriliter age. Id est, fortiter age: ut dixit Angelus ad Iesum: Confortare, et esto robustus . Et confortetur cor tuum: hoc est, anima tua. Et exspecta Dominum: hoc est, sustine Dominum. Propheta hic hortatur fidelem illum, qui usque nunc locutus est, dicens: Exspecta primum, ut contra certamina mundi a Deo conforteris. Exspecta deinceps, ut uictor ab eodem Domino coroneris: quia non coronabitur, nisi qui legitime certauerit. Nos uero deprecemur Dominum, ut ipso confortante, sustinendo uiriliter mundialium fluctuum procellas, exspectemus per fidem: quoadusque ueniat reddere, que dignatus est polliceri.



PSALMUS XXuII.


Psalmus ipsi Dauid. Psalmus uocem habet ipsius mediatoris, Passionis in conflictu loquentis ad Patrem. Que autem inimicis optantur: non malitie est, sed ratio prophetie predicentis: que eis pro malis suis immineant. uel uox hominis assumpti in diuinitate: Clamauit iehsu in cruce, et dixit: Eli, Eli.

Ad te, Domine, clamaui, Deus meus. Ut me clarifices illa claritate quam habui apud te priusquam mundus fieret: quia nunc hominem assumpsi. Ne sileas a me. Sed loquaris: quia equalem tecum habeo eternitatem. Ne sileas a me: hoc est, non me derelinquas. Et ero similis descendentibus in lacum. Id est, in miseriam istius uite: quia si diuinitas ab eo  recessisset, similis nobis in miseria fuisset. Si silueris, ero similis pereuntibus: tamen si taceas, non cognosceris.

Exaudi uocem deprecationis mee, dum oro ad te. Orauit Christus in cruce pro toto mundo, et pro Iudeis, et pro apostolis. Dum extollo manus meas ad templum sanctum tuum. Extollo manus meas: id est, extendi eas in cruce. Ad templum sanctum: id est, ad hoc extendi, ut templum tibi prepararem: hoc est, corpus Ecclesie. Et assimilabor descendentibus in lacum. Lacus significat infernum: locum uidelicet eorum qui sub custodia retinentur. Et alibi scribitur: Usque ad captiuam que erat in lacu : Exaudi uocem deprecationis mee, dum oro ad te: dum  extollo manus meas ad templum sanctum tuum: in cruce scilicet pro credentibus, qui templum tuum futuri sunt.

Ne simul tradas me cum peccatoribus. Peccatores, latrones, inter quos pendebat, ut ait propheta: Et inter iniquos deputatus est . Cum operantibus iniquitatem ne perdas me. Id est, in die iudicii cum his latronibus, aut ceteris malis. Tam ad Christum, quam ad Ecclesiam pertinet, ut non sic peream, mortem suscipiens, sicut operarii iniquitatis.

Cum his qui loquuntur pacem cum proximo suo: mala autem, etc. Loquebantur Iudei pacem cum Christo, dicentes: Magister, scimus quia uerax es, et quia a Deo uenisti magister, et uiam Dei in ueritate  doces . Mala autem sunt in cordibus eorum, quando interrogabant eum: Licet tributum dari Cesari, an non ?

Da illis secundum opera eorum. Qui te non intelligunt per beneficia, intelligant per cruciatus, ut male agentes, bona tua inuenire non possint. Propheta non optando, sed pronuntiando, dicit: Ac si dixisset: Daturus es illis uindictam in die iudicii. Et secundum nequitiam adinuentionum eorum, etc. Studia eorum sunt, ut mihi noceant, et laqueos tentationum intendant: ideo iustum est, ut in his ipsi deficiant. Redde retributionem eorum ipsis. Ipsi enim reddiderunt mala pro bonis, te non intelligentes. Quoniam non intellexerunt opera Domini, etc. Machine eorum que contra Ecclesiam meam eriguntur, nichil  preualeant.

Benedictus Dominus. Pater. Quoniam exaudiuit uocem deprecationis mee. Respondens ante passionem: Et clarificaui, et iterum clarificabo .

Dominus adiutor meus. In passione. Et protector meus. In morte. Et in ipso sperauit cor meum, Humanitas in diuinitate. Et adiutus sum. In tribulatione, ut resurgerem.

Et refloruit caro mea. Caro Christi in resurrectione refloruit. uel, refloruit caro mea: refloruerunt apostoli: quia post negationem, ad fidem uenerunt. Refloruit caro mea, procedense tumulo incorrupta. Et refloruit caro mea. Pro carne, Theodotio cor interpretatus est. Aliter: Quippe resurreximus cum Christo. Et de resurrectione dicitur: Ossa uestra ut herba  orientur . Et ex uoluntate mea confitebor illi. Ipsi Patri, ut illud: Confitebor tibi, Pater, Domine celi et terre: quia abscondisti hec a sapientibus et prudentibus, et reuelasti ea paruulis . Et Ecclesia Christo: ut illud: Prouidentes gregem, non coacte, sed uoluntarie ; et item: uoluntarie sacrificabo tibi, et confitebor nomini tuo . Et ex uoluntate mea confitebor ei, non ex necessitate. Confitebor tibi per baptismum. Dominus fortitudo plebi sue. Populo Christiano. Et protector salutarium Christi sui est. Quicumque in Christo baptizatus est, et ipse Christus uocatur. Sciendum autem quod et iste psalmus, excepta una littera, in Hebreis uoluminibus scriptus sit secundum  ordinem litterarum. Protector, hoc est, defensor. Salutarium Christi sui est. Pluraliter dicit: quia omnes uirtutes Christi diuinitas custodit.

Saluum fac populum tuum, Domine. Hoc est, populum Christianum. uel, saluam fac plebem tuam, Domine, quam morte mea redemi. Et benedic hereditati tue. Quam per corporis et sanguinis mei mysterium in Ecclesia congregasti. Hereditas Christi, sua Ecclesia, de qua dixit: Dabo tibi gentes in hereditatem tuam . Et rege eos, et extolle illos usque in seculum. Rege illos, ac si dicat: Tu rege, non diabolus, nec peccatum. Et extolle eos usque in seculum: hoc est, defende eos usque in seculum, in uita eterna. Tu, Domine, rege et eleua nos: quia populus tuus sumus, ut in hac uita que tibi sunt  placita facientibus ab hac mortalitate in immortalitatem, te commutante, extollamur: id est, in celestibus eleuemur, regnaturi cum sanctis tuis.



PSALMUS XXuIII.

In finem, Psalmus Dauid, in consummatione tabernaculi. Quando area de captiuitate Philistinorum reducta est, pro qua multa mala habuerunt, dimissa est, in Silo, et Dauid edificauit ei tabernaculum: in quo hortatur populum, ut offerant sacrificia Deo . Dauid apertissime figuram Christi tenet, et arca figuram Ecclesie. Sicut Dauid reduxit arcam de captiuitate, sic et Christus reduxit arcam, hoc est, sanctam Ecclesiam de captiuitate: id est, de potestate diaboli. Psalmus ergo uocem continet prophete loquentis de perfectione Ecclesie in hoc seculo congregate.

Afferte Domino, filii Dei. Qui per gratiam in adoptionem  filiorum uocati estis. uox Christi predicatores admonet: Afferte predicationem, et exemplum, uel fidem et opera. Afferte Domino filios arietum. Quos per Euangelium duces gregum apostoli genuerunt. Arietes, apostoli dicuntur. Arietes in capite duo cornua habent. Et sancti apostoli duo cornua habuerunt: id est, duo testamenta predicauerunt. Filii arietum, successores apostolorum sunt, quos genuerunt per uerbum predicationis. Consummatio tabernaculi, secundum sensum, perfectio Ecclesie est coniuncte de Iudeis et gentibus hic in presenti.

Afferte Domino gloriam et honorem. Ut per opera uestra glorificetur eternus Deus per uerbum et exemplum. Unde dicit: honorificabant et glorificabant. Filios generant, ut diximus, per predicationem, ut  Paulus dixit: Per Euangelium ego uos genui . Hoc est, gloria et honor Dei. Afferte Domino gloriam nomini eius. Gloriosum per uos nomen eius in cunctis innotescat. Nomen Patris, Filius est: gloria Christi, Ecclesia est. Adorate Dominum in atrio sancto eius. Dilatate cor uestrum in sanctificatione perfecta, in qua Deus habitet: id est, in Ecclesia, uel in conscientia: ubi unusquisque ipsum adorare debet.

uox Domini. Predicatio Domini. Super aquas. Super populos. Ut illud: Aque multe, populi multi . uel, uox Domini super aquas: id est, in Baptismo super Christum, ut dicit: Hic est Filius meus dilectus, in quo mihi complacui .  Super aquas: quia populus qui ibidem aderat, uocem audiuit. uel, super aquas, ut apostolis ait: Ite, baptizate omnes gentes in nomine Patris, et Filii, et Spiritus sancti . Deus maiestatis. Deus potestatis. Intonuit Dominus super aquas multas. De tabernaculo corporis assumpti, terribiliter populis conuersionem predicauit, dicens: Penitentiam agite, appropinquabit enim regnum celorum . Sicut tonitruum a nube procedit, ita et Christus intonuit a nube: hoc est, de corpore suo, quando dixit: Penitentiam agite.

uox Domini in uirtute. In credentibus potens facta, quando dixit: Lazare, ueni foras . uel in uirtute, qua in unoquoque sancto loquitur. uox Domini in magnificentia. Quando magnificatur per opera  sanctorum. Magnificentia, Ecclesiis dilatata.

uox Domini confringentis cedros. Cedri dicuntur omnes sublimes, et excelsi, uel superbi. Confringet illos, aut per penitentiam, aut in die iudicii in uindicta. Cedros, superbos quosque. Ecce securis ad radices arborum posita est. Confringentis cedros, humilians superbos. Sciendum quod cedrus duas habet intelligentias, sicut et unicornis: hoc est, si ad bonam partem, iustos; si ad malam, peccatores ac superbos ostendit. Et confringet Dominus cedros Libani. Conteret per penitentiam elationes eius, ac collidet dum ignobilia elegit, ut fortia conterat et confundat.

Et comminuet eos ut uitulos Libani. Ramos earum, et uirgulta calcibus uerberans. Pro hoc in Hebreo  habet, et uitulus Libani. Excisa superbia ac petulantia, adducit eos ad imitationem humanitatis sue, quia tamquam uitulus immolatus est. Iste uitulus est saginatus qui occisus est, hoc est, Christus pro salute mundi. Sicut confringit uitulus de cornibus uirgulta tenera: ita Christus confregit Iudeos. Unde dixit: Iam securis ad radices arborum posita est . Et dilectus quemadmodum filius unicornium. Factus est dilectus Filius Dei per assumptionem corporis, filius Iudeorum, et contriuit eos qui per superbiam singularem, suam erigere iustitiam conabantur. Christus est filius Iudeorum, quia ex stirpe eorum secundum carnem fuit. Iudei unicornes dicuntur, pro una lege quam habuerunt, per quam in superbiam se extulerunt.

 uox Domini intercidentis flammam ignis. Penitentiam Ioannes in deserto predicans, omnem gehenne restinguebat ardorem. Intercidentis, id est, diuidentis persecutorum furentem iracundiam: cum alii dicerent, hic est Christus, alii autem dicebant, non: sed seducit turbam . Ille uero precidens hunc furorem, credentes asciuit caritati sue: incredulos autem reliquit. Post flammam sonus uenit: ita et post predicationem persecutio. uox Domini intercidentis, id est, auxilium illius inter persecutores, quia suis sanctis subuenit. Intercidentis flammam: illam flammam idoli, ubi tres pueri fuerunt. uel quotidie in unoquoque nostrum, flammam libidinis per confessionem et gratiam sancti  Spiritus intercidit, id est, per orationem sacerdotis facit cessare, sicut legimus per Aaron, Deum fecisse in deserto . uox Domini concutientis desertum. Anima que deserta fuerat, occupantibus ante se uitiis, ad uerba penitentie commouebitur: ut exeuntibus uitiis ab illa, habitabilis Deo fiat. uox Domini concutientis desertum. Ad fidem commouens gentes desertas, in quibus nullus sulcus predicationis impositus erat ad suscipiendum uerbum Dei. uel gentes que deserte erant, conuerse sunt de infidelitate ad fidem, per uerbum predicationis. Et commouebit Dominus desertum Cades. Tunc celebrabuntur hac mundi solitudine uerba sancta Legis, que prius a Iudeis non intelligebantur: quia Cades, interpretatur Sancta. uel aliter: Commotio tinee.  Bene illos tinee comparauit, quia sicut tinea pannos comedit: sic conscientia eorum eos comedebat. Commotio tinee dicitur, eo quod commouit illos de illorum conscientia praua, ad fidem Ecclesie.

uox Domini preparantis ceruos. Ceruos uolunt quidam quasi superatores uenenosarum linguarum in Ecclesia. Cerui, predicatores. Preparauit illos, quando misit ipsos predicare. Cerui transeunt et calcant spinas uel serpentes: sic, et predicatores uenena diaboli et spinas peccatorum transeunt, et ad altiora fugiunt: id est, ad theoricam uitam. Et reuelabit condensa. Obscura diuinarum Scripturarum siue mysteriorum celestium, per Spiritum sanctum patefecit. Unde in Euangelio illi duo quibus ipse apparuit, dicebant: Nonne cor nostrum ardens erat  in nobis, cum loqueretur in uia, et aperiret nobis Scripturas ? Et in templo eius. Hoc est, in Ecclesia. Omnes dicent gloriam. Collaudant claritatem Dei. uel gloria Patri, et Filio, et Spiritui sancto.

Dominus diluuium inhabitare facit. Aridam terram Deus non possidet. Simul attende uim uerbi, quod non dixerit aquas, sed diluuium: ut abundantiam gratie spiritualis ostenderet, tamquam in arca Ne sanctos a fluctibus seculi huius protegens. Et modo inhabitat diluuium in conscientia per abundantiam Spiritus sancti, per quem delentur peccata. Et sedebit Dominus rex in eternum. In Ecclesiis uel in sanctis, qui sedes eius effecti sunt, uel humanitas Christi ad dexteram Dei Patris. Reges, sancti dicuntur,  qui se regunt.

Dominus uirtutem populo suo dabit. Id est, uirtutem fidei. Populo suo, populo Christiano, dimicanti contra huius mundi turbines ac procellas. Et benedicet populo suo in pace. Populo Christiano benedicet et hic et in futuro, quando dicturus erit: uenite, benedicti Patris mei : In pace, in semetipso, quia ipse est pax nostra, qui fecit utraque unum . In seipso nos benedicit pax uera Christus Dominus, qui sumus Ecclesiastica plebs.



PSALMUS XXIX.

Psalmus cantici in dedicatione domus Dauid. Psalmus cantici, laus cum opere, dedicatio domus Dauid, resurrectio Saluatoris intelligitur, in qua omnia  uite corpora dedicantur. Dauid figuram Christi tenet. Domus Dauid, domus Christi, id est, humanitas, domus est diuinitatis. Tunc edificauit domum, quando humanitatem carnis assumpsit. Et tunc dedicauit, quando a mortuis eum resurgere fecit. Et modo edificatur domus Dauid, id est, Christi: hoc est, Ecclesia usque in finem edificatur, sed in resurrectione dedicatur, quando immortalitatem acceptura est. uocem redemptoris nostri continet, qui per resurrectionem corporis sui Ecclesiam  acquisitam suo nomini dedicauit.

Exaltabo te, Domine, quoniam suscepisti me. Excelse te glorificabo, Pater: quoniam suscepisti me de morte. Exaltabo te, Domine. uox Christi ad Patrem, et uox Ecclesie ad Christum. Exaltabo te, laudabo te. Quoniam suscepisti me, id est, Christum  ad dexteram Patris. Et Christus suscepit Ecclesiam, quando humanitatem carnis assumpsit. Nec delectasti inimicos meos super me. Ut meo iucundarentur interitu. Quomodo dicit, nec delectasti inimicos, dum et Iudei Christum crucifixerunt, et conspuerunt, et flagellauerunt, et persecutores delectantur super Ecclesiam, quando persequuntur? Sed nec Iudei delectati super Christum fuerunt: quia non potuerunt eum exstinguere sicut uoluerunt. Sed hic non intelligendum de hominibus, sed de demonibus, quia delectari ceperunt, quando estimauerunt eum cum latronibus ad infernum ducendum: sicut in montem se permisit ab eodem duci . Sed non fuerunt delectati demones, quia tunc et principem, et suos subiectos ligauit: ita nec super Ecclesiam  erunt delectati in die iudicii, quando dicturi erunt sancti: Ubi est, mors, aculeus tuus: ubi est, mors, uictoria tua? Absorpta est mors in uictoria : id est, in uictoria sanctorum disrupta est.

Domine Deus meus, clamaui ad te, et sanasti me. Domine Deus meus. Oratio Christi, siue Ecclesie. Sanasti me: resurgere me fecisti, ut corpus mortalitati obnoxium non corrumperetur a morte.

Reuocasti ab inferis animam meam: id est, animam Christi cum aliis animabus sanctorum Deus de inferno reuocauit. Ipse se resuscitatum a patre pronuntiat, sicut ait Apostolus: Qui crediderit quod Deus illum suscitauit a mortuis, saluus erit . Saluasti me a descendentibus in lacum. Id est, de  miseria istius uite presentis. uel de lacu inferni, ubi anime peccatorum sunt: ne sicut illi, preceps caderem in mortem. Hinc tam immensum miraculum propheta cernens, exsultat et dicit.

Psallite Domino, sancti eius, etc. Quod memoratus uestri sanctificauit uos uocando ad agnitionem nominis sui. Psallite, Domino, sancti eius. Propheta hortatur sanctos, ut laudent illum a quo saluati sunt. Et confitemini memorie sanctitatis eius. Memoria, id est, ut memores sitis beneficiorum qualiter uos de peccato redimere uenit.

Quoniam ira in indignatione eius, et uita in uoluntate ipsius. Non quod ira aut indignatio in Deo sit, sed iusta uindicta. Indignatio Dei fuit, quando Adam  peccauit. Ira, iusta uindicta intelligitur: quando cum a paradiso deiecit. Et uita in uoluntate ipsius, id est, sicut per Deum iusta uindicta super ipsum Adam uenit: ita per ipsum, id est Deum, uita restituta est, quando humanitatem carnis assumpsit. Quoniam ira in indignatione eius: cum se de impiis uindicat. Et uita in uoluntate ipsius: ut qui fecerit uoluntatem eius, maneat in eternum.

Ad uesperum demorabitur fletus. Cum in passione eius tenebris obtecta omnia essent, apostoli in fletu et gemitu morabantur. Et ad matutinum letitia. Futuram Domini gloriam, que matutina eius resurrectione prefloruit, figurauit. Ad uesperum demorabitur fletus, et ad matutinum letitia. uesper post meridiem dicitur: post meridiem, Adam in paradiso  uocem Domini audiuit deambulantis, et sub arboris foliis se contexit, tremefactus, eo quod pactum trangressus esset. uespera, tota ista uita presens intelligitur, quia per peccatum Ade, omnes usque in finem seculi gemunt. Fletus quia fletum habet homo, quando recordatur bona paradisi que perdidit in Adam. Et ad matutinum letitia: id est, in resurrectione, quando simul iam ad libertatem restitues. uel uesperum, quando flebat Maria et apostoli in Passione Domini. Et mane letitia, quando resurrexit, ut dictum est mulieribus: Ite et nuntiate fratribus meis ut eant in Galileam; ibi me uidebunt . Et dixerunt mulieres ad apostolos: uidimus Dominum, et hec dixit nobis . Ad uesperam demorabitur fletus, et ad  matutinum letitia. Potest hoc et de tempore Passionis, sicut superius, et de resurrectione, et consummatione seculi accipi.

Ego autem dixi in abundantia mea: Non mouebor in eternum. Hec redemptus populus dicit: Iam nullam a te satiatus patior egestatem: neque in te defixus, commoueor. Ego autem dixi in abundantia mea: Non mouebor in eternum. uox Adam in paradiso quia sine fine ibidem se putabat esse. Et dum sic cogitasset, et tanta bona ei dedisset, cepit cogitare quid esset cause, cur precepisset ei Deus ne contingeret de pomo uetito. Hoc uero, inquit, probare uolo. Et [Al. ei] contigit, et probauit: quia proiectus est.

Domine, in uoluntate tua prestitisti decori meo uirtutem.  Et ipsa est uox Ade postquam proiectus est de paradiso pro sua culpa. Tunc cognouit quod sapientia lucis ab eo recessisset: et quod a Deo in paradiso collocatus fuerat abundantie, non a semetipso. Auertisti faciem tuam a me, et factus sum conturbatus. Tunc auertit faciem suam Deus ab Adam, quando peccauit. Et tunc conturbatus est, quando sub maledictione de paradiso proiectus est. Et unusquisque homo quando de suis conturbatur peccatis. uel aliter; Domine, in uoluntate tua, et non ex mea: prestitisti decori meo, corpori assumpto: uirtutem, ut te cognoscerem. Auertisti faciem tuam a me, cum peccarem: et factus sum conturbatus. Ignorabam enim adhuc lumen ueritatis tue.

 Ad te, Domine, clamabo, et ad Deum meum deprecabor. Christus Dominus hoc dicit, qui pro redempto populo interpellat ad Patrem. Christus clamauit in cruce, et Ecclesia in persecutione.

Que utilitas in sanguine meo, dum descendo in corruptionem? Si non resurrexero: nam quia effusus est sanguis meus, surgam et sit utilitas: ut acquiram omnes gentes resurrectione mea. Humanitas Christi ad Patrem loquitur, ac si dixisset: Nulla est utilitas quod sanguinem effudi, nisi resurrexero a mortuis. uel, que utilitas in sanguine meo, id est, in gente mea? Iudeorum nulla est utilitas: quia non credunt, nisi hominem purum tantum. Non solum non crediderunt, sed etiam latus eius aperuerunt.

 Numquid confitebitur tibi [Al. tacet tibi] puluis? Non poterit turba impiorum, que adhuc, uelut puluis, omni uento doctrine mouetur, iustificari, si ego non resurgam. Si ego non resurrexero, non confitebitur tibi puluis. Puluis, id est, impii, uel infructuosi. Aut annuntiabit ueritatem tuam. Id est, Christum tuum: ac si dicat: Si non resurrexero, non annuntiant.

Audiuit Dominus, et misertus est mei. Audiuit Dominus, Deus Pater, et misertus est mei. uox Christi, quia resurgere me fecit a mortuis. Dominus factus est adiutor meus. Defensor meus, qui me fecit primogenitum mortuorum.

Conuertisti planctum meum. Cum dicerem: Tristis est anima mea usque ad mortem. In gaudium mihi.  Cum resurgens dixi: Ite, nuntiate fratribus meis, ut eant in Galileam, ibi me uidebunt. Sed hec sicut a Christo, ita etiam ab Ecclesia dicuntur: cuius planctus, resurgente Domino, in gaudium est conuersus, et que deinceps cum ipso Domino, et ad ipsum Dominum, iam mundata Agni sanguine dicit:

Conscidisti saccum meum. uelamentum peccatorum meorum: quia saccus, et cilicium ad peccatores pertinet. Dum ergo dicit: Conscidisti saccum meum, et alibi dicit: Induebam me cilicio, et humiliabam in ieiunio animam meam , et quidem Christus non est usus isto indumento. Quid est saccus Christi, nisi mortalitas quam de nobis assumpsit? Tunc conscissus est iste saccus, quando resurrexit, et immortalis effectus est. Et licet habuit  saccum, sed non habuit opus sacci: id est, peccatum: de quo scriptum est: Qui peccatum non fecit: nec dolus inuentus est in ore eius . Nobis ergo necesse est saccum et cilicium induere: quia opus sacci habuimus, id est, peccatum. Precinxisti me letitia. Id est, letitia resurrectionis, siue Christum, siue Ecclesiam in futuro: induens me stola prima immortalitatis per resurrectionem tuam.

Ut cantent [Al. cantet] tibi gloria mea. In his qui crediderunt glorie resurrectionis. Et non compungar. A stimulis peccatorum. Neque Christus: quia nullum habuit peccatum.

Domine Deus meus, in eternum confitebor tibi. Id  est, sine fine laudabo te. In his, ut iam dixi, tibi concinam atque confitear: qui in me congregati sunt per resurrectionem meam. Omnia enim que in hoc psalmo humiliter de Christo dicuntur, ad assumptionem corporis magis referenda sunt, quam ad potentiam Deitatis. Nos quoque supplices deprecamur, ut conuertat Dominus in gaudium planctum nostrum, remissa mole facinorum; ac mysterio resurrectionis sue letificatos attollere dignetur in celum: pro quibus descendere dignatus est in infernum.



PSALMUS XXX.

In finem, Psalmus Dauid, etc. Psalmus ipsius Mediatoris initio continet uocem; deinde redempti sanguine eius populi, gratias agentis, ex ipsius interponitur persona prophete. Ait ergo Redemptor  ad Patrem:

In te, Domine, speraui, non confundar in eternum. In te, Pater, spes est corroborationis mee, dum mihi tamquam ceteris hominibus insultant aduersarii, uel illudunt. uel uox prophete ex persona Ecclesie dicit, non confundar: quia recte confiteor finem Trinitatis. In te, Domine, speraui. In te, non in me. Non confundar in eternum: quia qui illum integre confitentur, non confundentur neque hic, neque in futuro. Et in tua iustitia libera me, et eripe me. De fouea quam statuerunt anime mee. Quia nisi a Deo iustificemur, per nos non possumus iustificari. Unde scriptum est; Qui se iustificat, ipse se condemnat . Unde et Paulus de quibusdam dicit: Suam querentes statuere iustitiam, iustitie  Dei non sunt subiecti .

Inclina ad me aurem tuam. uox Ecclesie ad Christum. Per aurem benignitas Dei intelligitur. Inclinat Christus aurem, quando exaudire dignatur. uel tunc inclinauit Deus aurem suam, quando misit uerbum suum, et nos exaudiuit in mundo; et intantum inclinauit, ut nostra peccata digito in terra scriberet. Accelera ut eripias me. Accelera, id est, festina: ut eripias me. uult sancta Ecclesia liberari de corpore, ut ait Paulus: Cupio dissolui, et esse cum Christo .

Esto mihi in Deum protectorem. uox Ecclesie. In Deum protectorem. In Deum defensorem: quia multi sunt dii nociui, qui non prosunt. Unde Paulus dicit: Sunt quidem dii multi, et domini multi: nobis  tamen unus Deus, una fides, unum baptisma . Esto mihi in Deum protectorem, tamquam proximus. Et in domum refugii, ut saluum me facias. Quia Ecclesia, tempestate persecutionis, ad Deum habet refugium. Ut saluum me facias, a peccatoribus. Domus autem refugii ipse est in quo Pater inhabitat. Multi uolunt fugere a presentia Dei: sed non possunt euadere, ut ait propheta: Et a facie tua quo fugiam ? Sed nos, dicit Ecclesia, insimul in domo habemus refugium: hoc est, in ipso qui est Deus.

Quoniam firmamentum meum, et refugium meum es tu. Ad sustinendos eos qui in me seuiunt. uel firmamentum fidei; et refugium meum es tu: refugium  meum dicit: quia Ecclesia in Christo habet refugium, ut ait propheta; Domine, refugium factus es nobis . Propter nomen tuum educes me. Ut hoc notum faciam gentibus credituris. Propter nomen tuum dux mihi eris: Quando ego facio aliquid boni, nomen Domini ex hoc glorificatur. Et enutries me. Aggregatis paulatim sanctis, educas Ecclesiam tuam, que in me fundatur. Et enutries me. Tunc enutriuit Ecclesiam, quando nostram carnem suscepit. Unde et Paulus: Nemo enim carnem suam odio habet, sed nutrit et fouet . Et enutriuit nos, ut fortes simus.

Et educes me de laqueo quem absconderunt mihi. Laqueus dicitur captio: quia quamdiu in uia es, hoc est, in Christo, non times in laqueum cadere:  laquei secus uiam ponuntur. uia, Christus est: sicut ipse ait: Ego sum uia . Et tu si es in uia, hoc est in Christo, non times cadere in laqueum diaboli: quia omnis laqueus ab ipso est. Quoniam tu es protector meus: in manus tuas commendo spiritum meum. uox Christi ad Patrem in Passione: quando commendauit animam suam, et dixit: Pater, in manus tuas commendo spiritum meum . Quod commendatur, saluum recipitur. Et ipse dixit: Potestatem habeo ponendi animam meam, et potestatem habeo iterum sumendi eam . Tu es protector meus. uox Ecclesie. In manus tuas commendo spiritum meum: hoc est, in potestatem tuam commendo animam meam. Hoc exemplum accepit Ecclesia a Christo.  Hoc et sanctus Stephanus fecit: hoc et sancti orant, quando exeunt de corpore, ut illud: Fideli creatori commendant animas suas in benefactis. Hoc in cruce positus Dominus dixit, quod in Patris manus spiritum commendauerit: cito eum ipso resuscitante sumpturus. Dicat nunc populus redemptus sanguine Agni: Redemisti me, Domine, Deus ueritatis. Qui es ueritas et uita: quia quod promisit Deus, non mentitur. Sicut promisit per seruos suos prophetas: ita et uenit, et redemit nos sanguine suo. Unde et Paulus dicit; Empti enim estis pretio magno .

Odisti omnes obseruantes uanitatem, superuacue. Superuacue dicit: non quod Deus odiat quemquam. Absit hoc sentire. Sed qui istam tantummodo uitam  presentem amant, et celestia contemnunt: sperantes inaniter in beatitudinem seculi seducentis, odit illos Deus. Non quod odium, sicut dixi, in Deum cadat: sed odire Deus, qui sic faciunt, dicitur: id est, repudiare: quia repudiat illos Deus.

Ego autem in te, Domine, speraui. uox Ecclesie: Non in me: sed in te speraui et spero: exspectans resurrectionem tuam. Exsultabo et letabor in misericordia tua. Pro quo exsultabo, et pro quo letabor? Pro hoc quod sequitur.

Quia respexisti humilitatem meam. Exsultabo, corpore: letabor, mente. Tunc respexit, quando carnem suscepit: quia contemptibilis, et captiua, et despecta erat Ecclesia. Exsultabo et letabor in misericordia  tua, pro tante pietatis commodo, nt me tua morte redimeres: quia respexisti humilitatem meam, in spe illa positam, per quam ea que non uidentur, desiderantur. Saluasti de necessitatibus animam meam. Necessitates corporis multe sunt: id est, manducare, bibere, dormire, uel aliud quod necessario est faciendum: sed necessarium anime, omnino unum: id est, uita eterna. Saluauit Deus animam de sua necessitate: quia dedit ei uitam eternam: quod est sua necessitas. Proinde saluasti de necessitatibus mortis perpetue animam meam que tibi erat caritate deuincta.

Nec conclusisti me in manus inimici. Illi concluduntur in manus inimici, qui perseuerant in peccatis suis. Sed ego, dicit Ecclesia, non concludar: quia  non uolo perseuerare in malis. Statuisti in loco spatioso pedes meos. Dilatasti unitatem Ecclesie in toto mundo. Quomodo dicit, in loco? Numquid localis est Deus? Et localis, et non localis. Localis est ad se uenientibus, et non localis, quia ubique est: sed inuenitur in loco pure querentibus. Ut illud: Et motus est locus in quo erant sedentes . In loco spatioso pedes meos. Pedes, sancti predicatores, qui portant uerbum predicationis in toto mundo: uel in Ecclesiam, quam tua resurrectione dilatasti in amplitudinem libertatis.

Miserere mei, Domine, quoniam tribulor. Miserere mei; ac si dicat: Fac in me misericordiam, quoniam tribulor. Illorum uox, qui tribulantur a qualibet tribulatione. Miserere mei, Domine, quoniam tribulor.  Non iam mortem timens, sed insectationem metuens uitiorum. Conturbatus est in ira oculus meus. Ecclesia conturbatur de uitiis et peccatis, tam de suis, quam et de aliorum. Sed orandum est, ut ira non uertatur in odium, neque de festuca fiat trabs. uel conturbatur oculus de futuro iudicio. Conturbatus est in ira oculus meus, quo te mente cernebam. Anima mea, qua te diligebam. Et uenter meus. Quo tui recordabar. Hec omnia conturbata sunt, propter priora delicta.

Quoniam defecit in dolore. Ideo in dolore; quia Ecclesia non potest emendare malos; nec segregare malos a sanctis usque in finem. Unde Dominus dixit: Sinite utraque crescere usque ad messem, et in tempore messis dicam messoribus: Colligite  primum zizania, et colligate fasciculos ad comburendum . uita mea et anni mei in gemitibus. Quamdiu est hic in presenti uita, habet gemitum et fletum unusquisque homo: Quoniam defecit in dolore uita mea, et anni mei in gemitibus; donec persecutionem patior propter nomen tuum. Presens uita deficit, quia mihi tempora sunt, perpetuitatem confiteri.

Infirmata est in paupertate uirtus mea. uox Ecclesie. Infirmata est Ecclesia inter homines malos, inter quos habitat hic in presenti uita; quia plures sunt peccatores, et pauci sunt sancti. uel aliter: Infirmata est in paupertate uirtus mea. Sanitas huius corporis, inter cruciatus passionum. Et ossa mea  conturbata sunt. Fortitudo utique mea. Ossa fortes sancti; uel ossa, uirtutes Ecclesie, uel sanctorum. Conturbata sunt, ab illo. Unde superius dicit secundum apostolum: Scimus quia omnis creatura congemiscit; non solum illa, sed et nos intra nos gemimus .

Super omnes inimicos meos factus sum opprobrium. Qui me propter tuum nomen persequuntur. Factus sum opprobrium uicinis meis. uox Christi, et uox Ecclesie. Domino Iudei multa opprobria dixerunt, et heretici, et persecutores, dicunt Ecclesie. Et uicinis meis ualde. Qui ad credendum appropinquabit. Et timor notis meis. Quia amici mei, propter metum inimicorum, a me longe recesserunt. Totus psalmus, et super Dauid iuxta historiam, et super  Dominum iuxta prophetiam intelligi potest. Nimium, et timor notis meis, id est, apostolis: qui timuerunt in passione. uel noti, mali Christiani: qui dicunt se credere in Deum, et operibus negant, et despiciunt uitam sanctorum. uicini dicuntur, per fidem; et noti, propter christianitatem.

Qui uidebant me, foras fugiebant a me. Id est, apostoli; qui uiderunt Christum comprehendi in passione, et, relicto eo, fugerunt. uel Iudei fugiunt sacramenta mysterii Ecclesie, id est, corpus et sanguinem Christi. Omnes qui uidebant me, foras fugerunt a me: non intelligentes interiorem spem meam, pro qua patior; ad exteriora uisibilia fugiebant. Excidi tamquam mortuus a corde. Obliti sunt me corde, tamquam si fuerim iam defunctus. Excidi  tamquam mortuus a corde. Id est, sic habuerunt Iudei Christum, quasi hominem mortuum pro nichilo.

Et factus sum sicut uas perditum. Sic habuerunt Iudei Christum quasi uas perditum; id est, hominem mortuum in suo peccato. Sic sunt sancti apud hereticos, uelut homo perditus. Quoniam audiui uituperationem multorum. Id est, Christi a Iudeis, et Ecclesie ab hereticis. In circuitu inhabitantium. Id est, in circuitu Christi, et in circuitu Ecclesie: quos ipsi supradicti circumdederunt. Quoniam audiui uituperationem multorum, commorantium in circuitu. Erant uituperantes me, positi in peregrinatione huius terre: sequentes circuitum temporum, et ad patriam eternam redire nolentes.

 Dum conuenirent simul aduersum me; accipere animam meam consiliati sunt. Congregati sunt persecutores, et fecerunt consilium, ut acciperent animam meam, ad consentiendum sibi in sceleribus mortis. Ut acciperent animam meam; id est, Iudei Christum; et heretici, Ecclesiam. Consiliati sunt mala consilia, et non bona. Consiliati sunt, ut quererent et ut tollerent animam Christi, Iudei; et heretici, animam Ecclesie.

Ego autem in te speraui, Domine; dixi: Deus meus es tu. Qui solus fortis es ad liberandum. uel uox Ecclesie. In te speraui. In te, non in me. Et peccatores dicunt: In te speraui. Sed sancti, et fidem, et opera habent. Peccatores sperant in Deum, et non  timent illum. In manibus tuis sortes mee. Id est, gratia Spiritus sancti. Non per memetipsum, sed a te actio uite huius, que in hoc seculo geritur.

Eripe me de manu inimicorum meorum, et a persequentibus me. Ne mihi preualeant.

Illustra faciem tuam super seruum tuum. Illustra, hoc est, cerne et discerne quicumque sit melior de sanctis tuis. Et saluum me fac in misericordia tua; Domine, non confundar, quoniam inuocaui te. Illuminatio respectus tui super me refulgeat; ut non confundar, sed saluer ab his persecutoribus.

Erubescant impii, et deducantur in infernum. Erubescant impii, demones, heretici, uel qui non credunt resurrectionem. Erubescant tunc, quando illos sanctos quos in despectionem habuerunt, uidebunt  coronatos, et se condemnatos. uel qui, relinquentes uerum Deum, ligna adorant, ac lapides uenerantur. Muta fiant labia dolosa, que loquuntur aduersus iustum iniquitatem: in superbia et in abusione. Crucifixum irridentes, et ignorantes resurgentem. Ista cernens propheta, exclamat exsultans et dicit:

Quam magna multitudo dulcedinis tue, Domine, quam abscondisti timentibus te! Quia multifarie copiosa dulcedo tua est, quam reseruasti timentibus nomen tuum. Nec eam in his tentationibus ostendisti: ne, accepta securitate, excederemus a uia iustitie. uel, quam magna multitudo dulcedinis tue, Domine! id est, quantam gloriam, quanta premia preparasti Ecclesie tue, ut esset semper cum angelis sine fine in eternum mansura. Quam abscondisti timentibus  te; id est bona sanctorum in temetipso abscondisti.

Perfecisti eis qui sperant in te. Perfecisti: ac si dicat, perfecturus eris. In conspectu filiorum hominum. Qui non erubuerunt confiteri quod credunt, ante reges et potestates, ut ait propheta: Et loquebar in testimoniis tuis in conspectu regum, et non confundebar . Quam abscondisti timentibus te: Quia hic per tribulationem pleniter non accipiunt premium, sed in futuro exspectant. Et perfecisti eis qui sperant in te. Consummata spe, retribuisti exspectata in specie. In conspectu filiorum hominum; qui humana, et non celestia, quesierunt. uel cum ibunt in supplicium eternum: iusti autem in uitam eternam.

 Abscondes eos in abscondito faciei tue, a conturbatione hominum. Illuminatio enim uultus tui teget eos; ne ab humana malitia conturbentur: In abscondito uultus tui, scilicet iustitie tue abditis; hoc est, in secreto tuo, sicut Iob, et ipse, et omnia que habuit, absconsa fuerunt in Deum. A conturbatione hominum, a persecutione peccatorum.

Proteges eos in tabernaculo tuo, a contradictione linguarum. In tabernaculo fidei, a strepitu malarum linguarum uelantur, qui dicunt: Quis nouit hec? aut quis rediuit ex inferis?

Benedictus Dominus. Cui benedicit omnis creatura. Quomodo dicit: Benedictus Dominus? Numquid illi opus est nostra benedictio? Non, sed ut nos ab  ipso benedictionem accipere mereamur. Quoniam mirificauit misericordiam suam in ciuitate munita. In ciuitate Ierusalem, in medio mundo. In ciuitate munita dicitur, eo quod firmata uel robusta sit, et in gyro omnes gentes illam circumdant. In circuitu Ecclesie totius diffuse: ibi mirificauit misericordiam suam Dominus; quia ibi natus, ibi passus, ibi resurrexit, et inde ascendit ad celos, ut ait propheta: Operatus est salutem in medio terre . uel aliter: Ierusalem celestis munita de congregatione angelorum, et hominum.

Ego autem dixi in excessu mentis mee. Ecclesia quando recordatur de paradiso, quomodo immortalis poterat esse, et cogitat qualiter ibidem poterat esse; et meminit qualis est, et qualiter Deus per  angelum Ade loquebatur , et quomodo oculis interioribus Deum uidebat: quando ista cogitat, tunc in excessu mentis est Ecclesia. Ego autem dixi in excessu mentis mee: Proiectus sum a facie oculorum tuorum. Populus hec dicit ille conuersus ad Christum: Existimaui me, inquit, proiectum esse a contemplatione luminum tuorum, et expaui, cum me tanta propter nomen tuum pati permitteres; uel, Proiectus sum a uultu oculorum tuorum. Adam, quando transgressus fuit mandatum Dei, tunc proiectus est a facie Dei , et ipse, et nos, et omnis posteritas sua post eum.

Ideo exaudisti uocem deprecationis mee, dum clamarem ad te. Ideo, dicit Ecclesia, exaudisti uocem orationis mee: quia cognoui, ubi poteram esse; et  cognosco, ubi modo sum. Exaudisti uocem interioris hominis, te in mentis splendore precantis, et amouisti horribiles tribulationes.

Diligite Dominum, omnes sancti eius; quoniam ueritatem requiret Dominus, et retribuet abundanter facientibus superbiam. Humiliatis his, statuet sanctos suos in magna constantia. Diligite Dominum, omnes sancti eius. Diligite, id est, amate illum. Quoniam ueritatem requiret Dominus, qui perseuerant usque in finem in bonitate, ut dictum est: Qui perseuerauerit usque in finem, hic saluus erit .

uiriliter agite. Hoc est, immobiliter. Et confortetur cor uestrum, omnes qui speratis in Domino. Cor uestrum: hoc est, anima uestra, in Domino semper. uiriliter agite, et confortetur cor uestrum, omnes qui  speratis in Domino. Fortiter atque constanter custodite propositum, ut fructum metatis in Christo. Quem supplices deprecamur ut insinuet mentibus nostris curam se diligendi, pro nobis passum iugiter confiteri, ut mereamur contra iniquam superbiam, humilitatis armis uiriliter repugnare.



PSALMUS XXXI.

Intellectus Dauid. Intellectus Christi. Duplex intellectus est in isto titulo, maxime de illo Publicano et Phariseo qui in templo orabant : quia unus se iustificabat; et alius se condemnabat, id est, accusabat. Psalmus uocem continet prophete, ostendentis hominem non propriis meritis, sed Dei gratia posse saluari, si confiteatur admissa.

 Beati quorum remisse sunt iniquitates et quorum tecta sunt peccata. Beatus immortalis, laudabilis siue gloriosus. Sed tamen nullus potest apud se esse beatus, nisi ab illo accipiat qui iustificat impium: hoc est, Deo. Unde et Paulus dicit: Credenti autem in eo qui iustificat impium, deputatur fides eius ad iustitiam . Beati quorum remisse sunt iniquitates: quorum peccata per confessionem a Domino diluuntur. Quibus modis remittuntur peccata? Tribus. Remittuntur per baptismum: teguntur per caritatem, non imputantur per martyrium. Et quorum tecta sunt peccata, per caritatem: secundum illud: Charitas operit multitudinem peccatorum . uel, quorum tecta sunt peccata: hoc est, ut hic uelentur per penitentiam, ne in iudicio reuelentur.

 Beatur uir cui non imputabit Dominus peccatum. Qui se in hoc seculo diligenter potuerit expurgare, uel per martyrium. Quod tegitur, non uidetur: quod non uidetur, non imputatur; quod non imputatur, nec punietur. Nec est in ore eius dolus. Hoc est in illius ore qui se confitetur esse peccatorem, sicut Nathanel. Unde Dominus dixit: Ecce uere Isrelita, in quo dolus non est . Et de illo publicano, de quo superius diximus, qui se confitebatur esse peccatorem dicens: Deus, propitius esto mihi peccatori . Nec est in ore eius dolus, sed in ueritate credens Deum, hoc corde retinuit, quod ore confitebatur.

Quoniam tacui, inueterauerunt in me omnia ossa mea. Non protuli confessionem ad salutem: ideo omnis  fortitudo mea in carnis infirmitate consenuit. Quoniam tacui, inueterauerunt in me omnia ossa mea, dum clamarem tota die. Tacui, uox malorum est. Tacui: id est, tacent illorum peccata, et in confessione nolunt dicere. Inueterauerunt ossa, id est, uirtutes quas debuerant habere, inueterauerunt per peccatum. Dum clamarem: id est, clamant. Si aliquid boni habent: per uanitatem demonstrant, ut ille Phariseus impius faciebat, qui dicebat: Deus, gratias tibi ago, quia non sum sicut ceteri homines, raptores, adulteri. Dum clamarem tota die: in istius uite momento.

Quoniam die ac nocte grauata est super me manus tua. Potentia tua. Cum essem impius, et blasphemus: grauata est super me manus tua: id est, potestas tua: quia qui hic non emendant, grauatur super  illos manus Dei, id est, potestas uindicte in die iudicii. Conuersus sum in erumna. In assidua tribulatione flagellorum tuorum. Dum configitur mihi spina. Stimulus conscientie peccatricis. Conuersus sum in erumna dum configitur mihi spina: erumna: id est, miseria. Dum configitur mihi spina: id est, dum pungit me conscientia peccati.

Delictum meum cognitum tibi feci, et iniustitias meas non abscondi. Sed confessus sum, et patefeci omnia. Scio enim te cito remittere delicta, cum tibi fuerint integre reserata, et ideo dixi:

Confitebor aduersus me iniustitias meas Domino. Non enim aduersus Dominum, sed aduersus me has pronuntiaui ut iustificarer: Dixi, pronuntiaui aduersus  me iniustitias meas Domino, et tu remisisti iniquitatem peccati mei. In persona illorum dicit propheta qui conuertuntur, sicut ille filius qui peregre profectus est, et dixit: Ibo ad Patrem meum . Dixit in corde, ubi Deus uidetur: Et tu remisisti impietatem peccati mei. Que prius gesseram, misericorditer indulsisti.

Pro hac impietate orabit ad te omnis sanctus in tempore opportuno. Tempus opportunum ad exorandum pro peccatis, hec uita est: in qua ideo sancti orant: quia nemo est a peccatis immunis. Pro hac iniquitate, uel pro hac remissione, quod superius dixit: Beati quorum remisse sunt iniquitates, et quorum tecta sunt peccata. Omnis sanctus: hoc est, per baptismum; et qui post baptismum peccat, postea dimittitur  illi per penitentiam, aut per martyrium.

uerumtamen in diluuio aquarum multarum ad eum non approximabunt. Multi fructus diluuiorum in iudicio impios uallabunt, qui sanctis nocituri non erunt. uerumtamen in diluuio aquarum multarum ad eum non appropinquabunt. Sine angustiis, ait, que quasi aquis inundantibus comparantur, ad Deum sancti appropinquare non poterunt: quia qui sustinuerit usque in finem, hic saluus erit. uel, in diluuio aquarum: id est, uarietate doctrinarum hereticorum: per hoc ipsi ad Deum non approximabunt.

Tu es mihi refugium a tribulatione que circumdedit me. uox Ecclesie ad Christum. De huius seculi pressuris hec dicit. Exsultatio mea. Quia in te gaudeo. Erue me a circumdantibus me. uel ab inimicis  publicis, uel a peccatis. Dum dixit, exsultatio mea, redime me a circumdantibus me: quomodo dicit, Redime me, cum ille qui redimitur in captiuitate est, et illi qui exsultant, redemptione non indigent? Hoc ad sensum pertinet. uox illorum est, qui cum Deo sunt, et rogant pro illis qui in ista captiuitate tribulantur.

Intellectum tibi dabo, et instruam te in uia hac qua gradieris. Qualem intellectum dat Deus Ecclesie sue. Ut intelligat pro qua causa anxiatur sanctus, et facit prosperare peccatores. Intellectum dabo tibi, et instruam te in uia hac qua gradieris. In uia, scilicet confessionis istius doceam te sapientiam, ut non recedas ab ea. Intelligere te faciam, et docebo te in uia hac qua gradieris. uox Domini loquentis inducitur,  et docentis, quomodo homo suum mereatur auxilium, si Dei uidelicet precepta custodiens recto feratur itinere. Itaque ad perfectum munditie dicit hominem uenire non posse. Et quamquam ad perfectum munditie uenire non ualeat: tamen in animalium modum pronus non feratur in uitia. Firmabo super te oculos meos. uox Christi ad Ecclesiam. Firma super te oculos meos: id est, aspectum diuinitatis. Firmabo super te oculos meos, ut in dilectione luminis mei permaneas.

Nolite fieri sicut equus, etc. Qui non Dei uoluntate, sed proprio motu se regere uolunt, et effrenes in luxuriam decidunt, hos propheta cercet uerbis terribilibus dicens:

 In chamo et freno maxillas eorum constringe. Freno et chamo moderationis sue, Deus coarctat impiorum superuacuas blasphemias. Equus, indomitus: mulus, piger. Hoc rogat Ecclesia Deum Patrem, ut per frenum, id est, predicationem, populum gentilem, quos equos nominauit, de lata uia et spatiosa seculi huius, faciat ad se appropinquare, et populum Iudaicum, quos mulos nominauit, qui piger est ad Deum credendum, per chamum, id est, contritionem cordis faciat ad se uenire. Qui non approximant ad te. Sed per superbiam elongantur.

Multa flagella peccatorum. Quia aliqui peccatores sunt, quorum in ista uita initiantur flagella, que postea in futuro habebunt sine fine: Multa flagella peccatorum: qui penitentiam agere noluerunt. Sperantes  autem in Domino misericordia circumdabit. Illa misericordia, ut uitam mereantur eternam. Qui rectam spem et fidem in Deo habent: ipsos misericordia Dei circumdabit, ut illud: Misit angelum Dominus in circuitu timentium eum ; et alibi: Custodit Dominus omnes diligentes se .

Letamini in Domino, et exsultate, iusti. Propheta hortatur Ecclesiam letari de spe uite eterne et regenerationis: tamen letatur et hic Ecclesia in tribulatione. Et gloriamini omnes recti corde. Ut Paulus: Qui gloriatur, in Domino glorietur . Recti corde dicuntur, quibus omnia iudicia Dei placent, et se accusant de suis peccatis, et Deum, siue in prosperis, siue in aduersis, semper laudant: Letamini  in Domino, et exsultate, iusti; et gloriamini, omnes recti corde. Ut gloria uestra ad eum referatur, sicut ait Apostolus: Qui gloriatur, in Domino glorietur. Quem supplices deprecemur, ut obtectis per indulgentiam peccatis, nec reputatis ultra delictis, mereamur sanctorum exsultationis perpetue esse participes.



PSALMUS XXXII.

In finem, Psalmus Dauid. Psalmus iste uocem continet prophete ad Deum hortantis populos: atque monentis iustos in quem debeant exsultare.

Exsultate, iusti, in Domino. Propheta hortatur sanctos, ut laudent Deum. Exsultate, iusti. Alibi dicit: Gaudete, sed unum est. Alii exsultant in rebus huius seculi, alii in circo: alii in theatro: Sed tu,  dicit propheta unicuique sancto, in Domino exsulta, et non in prosperitatibus mundi. Rectos decet collaudatio. Rectos dicit, qui in regulam ueritatis corda illorum dirigunt: non iniquos, dicente propheta: ue his qui dicunt dulce amarum, et amarum dulce .

Confitemini Domino in cithara. Cithara deorsum habet cauamen, et sex chordas habet. Opera sanctorum intelliguntur per citharam, que sunt sex opera misericordie. Et de illis chordis alie bene cantant: alie murmurant. Sic et sancti, alii sic, alii uero sic. Confitemini Domino in cithara. In carne uitiis et concupiscentiis mortificata per crucem Dominicam. In psalterio decem chordarum psallite ei. In Decalogo  mandatorum. Psalterium desursum habet cauamen: predicatio uel mandata intelligitur in sanctis, que de supernis ueniunt. Unde dixit: Omne datum optimum, et omne donum perfectum, desursum est descendens a Patre luminum, apud quem non est transmutatio, uel uicissitudinis obumbratio . Decem chordarum, id est, decem uerba legis. Tria mandata in una tabula, que ad finem Trinitatis pertinent, hec sunt; primum: Audi, Isrel, Dominus Deus tuus Deus unus est; secundum: Non habebis nomen Dei tui in uanum; tertium: Obserua diem sabbati . Septem, in altera tabula, ad dilectionem proximi pertinent.

Cantate ei canticum nouum. Id est, psallite ei nouum canticum: id est, nouam uitam, quia nouus  homo uenit in mundum: nouam legem instituit nobis, et nouam Ecclesiam per baptismum. Cantate ei canticum nouum, quia resurrexit, quia sedet ad dextram Patris. Bene psallite ei. Ille bene psallit, qui implet in opere quod cantat: id est, predicat. In iubilatione. Iubilus dicitur, quod nec uerbis, nec syllabis, et nec litteris, nec uoce potest erumpere, aut comprehendere quantum homo Deum debeat laudare. Bene psallite ei in uociferatione. Per iubilationem quondam sacerdotum, Iericho mundi figuram retinens corruit , nunc per nostram orationem, eius concupiscentie eliduntur.

Quoniam rectus est sermo Domini. Nec in aliquo curuatur, sed prosperabitur in his ad que dirigit illum. Et omnia opera eius in fide. Sicut ait in Euangelio.  Si habueritis fidem integram, et dixeritis huic monti, Transfer te et mitte te in mare: fiet . Et omnia quecumque fideliter petieritis: credite quia accipietis, et uenient uobis. Quia rectus est sermo Domini, et omnia opera eius in fide. Rectus est in rectis. Opera eius in fide, in fide sanctorum: quia quod promittit Deus sanctis suis, non mentitur.

Diligit misericordiam, et iudicium Dominus. Quomodo dicit, diligit misericordiam, cum in alio loco dicat: Ne miserearis pauperi in iudicio : id est, non propter pauperem nec propter diuitem, non propter proximum et longinquum, non propter cognitum et incognitum, declines a recto iudicio: sed prius iudica rectum iudicium, et postea subueniat  misericordia. Diligit misericordiam, quia nos assumpta carne redemit, et iudicium, qui inter impios iustosque discernit. Misericordia Domini plena est terra. Totus mundus. uel terra, sancta Ecclesia de misericordia Dei plena est: quia sicut ille ubique est, et sua misericordia cum illo, et ab illo inseparabilis est: quia non tantum ut iustos custodiat, descendit, sed ut peccatores redimeret, ut saluos faceret.

uerbo Domini celi firmati sunt. uerbum Patris, Filius est. Celi firmati sunt: sancti apostoli per ipsum in fide. uerbo Domini celi firmati sunt. In ipso uerbo, quod erat in principio apud Deum: siue uisibiles celi, siue apostoli sunt creati. uerbo Domini  celi firmati sunt, et spiritu oris eius omnis uirtus eorum. Trinitatis maiestas manifestissime declaratur: Dominus, uerbum, Spiritus Domini. Et spiritu oris eius omnis uirtus eorum. Paracleto scilicet cooperante, horum uirtutes celorum create sunt. Nam in Domino Pater, in uerbo Filius; in spiritu oris, Spiritus sanctus declaratur. Et quia dicit, oris eius: non procedens quasi minor credatur. Nam sicut Filius a Patre, et equalis Patri: ita et Spiritus sanctus equalis Patri habetur ac Filio. uel, spiritu oris eius omnis uirtus eorum, id est, per Spiritum sanctum uirtutes illorum. Quia per Spiritum sanctum habuerunt diuersas gratias: id est, uirtutes. Nam per nos nichil boni habuimus, nisi per ipsum.

Congregans sicut in utre aquas maris. Clausum littoribus  mare ostendit. Congregans sicut in utre aquas maris. Per aquas, seculi tribulationes significat, et persecutiones sanctorum: quia sicut homo in utre aquas stringit, et quando uult spargit: sic Dominus tribulationes Ecclesie, ut ait Paulus: Fidelis Deus qui non patietur uos tentari super id quod potestis ferre, sed faciet etiam prouentum ut possitis sustinere . Congregans sicut in utre, in nouo Ecclesie homine: aquas maris, seculi populos, ut sint uinum nouum, sicut Dominus ait, in utres nouos : id est, Euangelicum preceptum, reconditum in cordibus credentium. Ponens in thesauris abyssos. O magna Creatoris potentia, recondens in thesauris abyssos: producens de thesauris uentos! Tamen hic abyssos, mysteriorum celestium altitudinem  intelligimus, iuxta illud Apostoli: O altitudo diuitiarum sapientie, et scientie Dei ! uel, in thesauris, id est, in absconditis Dei. Thesaurus, id est, largitas: hoc est, profundum Scripturarum. Unde alio loco dicit: Qui producit uentum de thesauris suis . Nam quantum uoluit per seruos suos nobis demonstrare: tantum per nos intelligere potuimus: ipsam profunditatem Scripturarum nequaquam possumus.

Timeat Dominum omnis terra. Qui terrena sapiunt, ipsum potius, et non creaturam, adorent. Ab eo autem commoueantur omnes inhabitantes orbem. Hec quidam de futuro arbitrantur iudicio, sed ad sequentem expositionem magis respiciunt. Ab ipso autem commoueantur uniuersi, omnes qui inhabitant  orbem. Ab ipso Deo commoueantur uniuersi; id est, de infidelitate ad fidem. uel uniuersi: omnes creature ab ipso ueniunt, et non sicut peccatores dicunt, quod tempus illas adducit, et non Deus: quia et tempora, et dies, et annos, uel etiam momenta Deus constituit.

Quia ipse dixit, et facta sunt: ipse mandauit, et creata sunt. Ideo ipsum cuncta timeant: quia ab ipso uel facta sunt, uel creata. Ipse dixit: hoc est per Filium, qui uerbum est, dixit: mandauit, per imperium: hoc est, inenarrabiliter.

Dominus dissipat consilia gentium. Secundum illud: Non est consilium, non est prudentia, non est sapientia, non est fortitudo contra Deum .  Dominus dissipat consilia gentium: Iudeorum scilicet, qui tamquam increduli contra Deum Christum susurrant. uel dissipat consilia eorum, qui turrim edificare uoluerunt; destruxit, ut illud: uenite, confundamus ibidem linguas eorum . Reprobat autem cogitationes populorum. Hoc est, Iudeorum consilia, quia non potuerunt illa facere nisi quantum a Deo prefinitum fuit. Reprobat autem cogitationes populorum: Phariseorum, et Sadduceorum, uel reliquarum potestatum genera. Et reprobat consilia principum. Hoc est, Anne et Caiphe, quia ipsi principes erant ipsorum sacerdotum qui primatum tenebant huius sceleris. Hos omnes cum suis consiliis Dominus resurgendo destruxit.

Consilium uero Domini manet in eternum. Consilium  Domini fuit, ut resurgeret a mortuis, sicut et fecit. Istud consilium, Iudei, uel principes illorum, destruere non potuerunt. Cogitationes cordis eius in generatione et generationem. Nihil ex eis diminuetur, iuxta illud: Celum et terra transibunt: uerba autem mea non preteribunt .

Beata gens, cuius est Dominus Deus eius. Hoc est qui credunt quod Dominus creauit illas creaturas, unde superius mentionem fecit; non quod tempus illas adducat. uel, beata gens, Christianorum, cuius Dominus Deus eius. Dominum enim elegit habere Deum, idolis derelictis. Populus quem elegit Dominus in hereditatem sibi. Ipsi populum Christianum in hereditatem sibi, ut dixit in alio psalmo: Dabo tibi gentes in hereditatem tuam, et possessionem  tuam terminos terre ; et alibi: Dominus pars hereditatis mee ; et item: Portio mea Dominus . In hereditatem sibi. Repulsis Iudeis, nos sumus in hereditatem asciti.

De celo respexit Dominus: uidit omnes filios hominum. Ut omnibus misereatur: quia numquam respectus eius sine misericordia fuit. uel Dominus de celo prospexit: hoc est, misertus est nobis. Super filios hominum. Filii hominum: filii Adam. uel filii hominum, successores apostolorum.

De preparato habitaculo suo respexit super omnes qui inhabitant terram. Qui finxit sigillatim corda eorum. Ut alii detur sermo scientie, alii interpretatio sermonum, alii genera linguarum, et reliqua: que operatur unus atque idem Spiritus. uel qui finxit  per singulos corda eorum. Quidam hunc locum mendaciter ad illud referunt, quod animam ex anima existiment esse generatam, et in Adam omnium animas contineri; quia id quod Grece dicitur , non unum, sed per multos quemque significet.

Qui finxit sigillatim corda eorum. Qui finxit: id est, fecit. Sigillatim. Per singulos omnes intelligit, et insimul omnes cognoscit. Corda eorum: opera illorum. Qui intelligit omnia opera eorum. Ipse est enim speculator prospiciens de die in diem actus humanos. Qui intelligit omnia opera eorum: hoc est, qualiter donum Dei unaqueque anima habeat, ipse dispensat.

 Non saluabitur rex per multam uirtutem, et gigas non saluabitur in multitudine uirtutis sue. Sed per iustitiam, et auxilium Dei. Nam et Golie fortitudinem confudit Deus per manum Dauid pueri sui. Non fit saluus rex per multitudinem uirtutis sue. Quare? quia alibi dicit: Dominus est salus . Nec gigas saluus erit in multitudine fortitudinis sue. Gigas pro sua fortitudine dicitur. Nec ipse saluus esse potest per fortitudinem suam, sicut superius de Golia et Dauid.

Fallax equus ad salutem, in abundantia autem uirtutis sue non saluabitur. Nisi Deus fuerit ascensor eius. Fallax equus ad salutem. Equus, corpus humanum, iumentum est anime, ideo fallax. In abundantia autem uirtutis sue, non erit saluus: id est,  nec gigas, nec rex.

Ecce oculi Domini super timentes eum. Oculi Dei, aspectus diuinitatis. Super timentes eum, qui eum timent timore sancto. Deus enim sperantes in se inspectione celesti protegit ac defendit. Et in eis qui sperant in misericordia eius. Ut eruat a morte animas eorum. Id est, in hoc sperant in misericordia eius, id est, Dei, ut a morte perpetua eruat animas eorum. uel a morte, hoc est a diabolo.

Ut eruat a morte animas eorum: Et alat eos in fame. Cum alii uerbi Dei penuriam patiuntur: isti ab eo uiuificantur.

Anima autem nostra sustinet Dominum. Id est, patiens est in Domino. Quidquid accesserit ei siue bonum, siue malum, sustinet propter Deum, ut ait Paulus:  Omnia mihi placent . uel, alit eos in fame: id est, pascit eos. Unde dixit: Et aluit eos quadraginta annis in deserto . Quia quotiescumque homines habent famem, Deus pascit seruos suos: licet de cibo terreno, sed tamen plus est, unde pascit eos de cibo spirituali: id est, de sua doctrina et suo uerbo: Anima autem nostra sustinet Dominum: quoniam adiutor et protector noster est. Et in ipso letabitur cor nostrum, et in nomine sancto eius sperauimus. Scimus enim quod nullus sperauit in eum, et confusus abscessit. Quoniam adiutor et protector noster est. Hoc est, quia ipse est et adiutor et defensor Ecclesie. Et in ipso letabitur cor nostrum. Id est, anima nostra letabitur de spe future remunerationis, et letabitur Ecclesia in tribulatione. Et  in nomine sancto eius sperauimus. Nomen Patris Filius est.

Fiat misericordia tua, Domine, super nos, sicut sperauimus in te. Oratio Ecclesie est: tamen istum uersiculum cogitare debet unusquisque antequam legatur, ut fideliter dicat, sicut sperauimus in te, ne alibi uacet mens sua. Fiat, Domine, misericordia tua super nos: sicut sperauimus in te. Ut qui nos per baptismum abluisti, Spiritus sancti infusione confirmes, sicut in Actibus apostolorum cernimus esse factum . Qui nunc in nobis uenire dignetur, ut per eius lumen effici mereamur heredes glorie sempiterne, Amen.



PSALMUS XXXIII.


Psalmus Dauid cum mutauit faciem suam coram Abimelech, et dimisit eum, et abiit. Mutatio faciei in uerborum mutatione monstratur: quando a Saul se missum esse simulauit. Aut si ueram mutationem uultus uolumus intelligere, Abimelech sciamus dictum esse [a 46Kb] pro Achis. Nec in nomine error est, cum ex parte generatus, etiam Abimelech potuerit appellari. Abimelech quippe interpretatur pater meus rex. Quomodo dicit, commutauit uultum suum coram Abimelech? Quia in Regum sic legimus, quod in Geth ciuitatem ad regem Achis fugit in Philistiim . uel quomodo ausus fuit ibidem ambulare, quia inimicus illorum erat, et ipse interfecit antea Goliam principem illorum? Propterea illuc ambulauit, pro hoc quod mulieres dixerunt: Percussit Saul mille, et Dauid decem millia. Et postea intrauit diabolus in Saul per inuidiam, et dixit: Quid superest ei, nisi  tantum ut regnum habeat? Et peruenit Dauid ad regem Achis. Sed postea Achis misit missos suos ut Dauid ad se ducerent, ut eum interficerent. Et cum inuenisset eum ad portam ciuitatis, cognouit Dauid quod ipsum interficere uolebant, necessitate compulsus ad arcem declinauit. Misericordia Dei prouidente, cecidit Spiritus sanctus super ipsum, et cepit labi, et saliuam mittebat super suam barbam. Et cum adduxissent eum ad regem, dixit illis rex: Pro qua causa adduxistis istum hominem arreptiuum, et furibundum super me? Dauid pulcher homo erat, et quando eum apprehenderunt, tympanizabat ad portam ciuitatis, et in manibus suis ferebatur. Et cum eum dimisissent, et fugisset, istum psalmum cantauit: qui totus circa pietatem, totus circa inspectionem diuinam, totus circa compescendas sanctorum tribulationes commemoratur. Dauid figuram Christi tenet: Saul figuram diaboli. Abimelech interpretatur, regnum patris mei. Achis interpretatur, quomodo est, uel, ignorantia, uel, niger.  Dauid uenit in Geth ad regem Achis, et Dominus uenit in regnum Patris sui: hoc est, ad regnum Iudeorum. Mutauit uultum suum coram Abimelech: hoc est, coram regno patris sui. Unde sanctus Paulus dixit: Qui cum in forma Dei esset, non rapinam arbitratus est esse se equalem Deo, sed formam serui accepit: in similitudinem hominum factus, et habitu inuentus ut homo: humiliauit semetipsum factus obediens usque ad mortem . uel aliter: Mutauit uultum suum, id est, in sacerdotium. Tunc commutauit, quando Melchisedech obtulit panem et uinum . Immutauit uultum: quia quantum aduentus Christi appropinquabat, tantum ille figure aperte erant: quia antea hostias offerebat, sed postea spiritualiter impletum fuit in nouo Testamento secundum ordinem Melchisedech: non dixit secundum ordinem Aaron, sed secundum ordinem Melchisedech. Tympanizabat ad portam ciuitatis.  Tympanum de corio extenditur. Et Dominus extendit manus suas in cruce. Portas ciuitatis, initium fidei nostre intelligitur, quando credimus incarnationem Christi. Per saliuam, infirmitatem carnis quam dignatus est suscipere. Illa barba, fortitudo diuinitatis. Dimisit eum et abiit. Dimisit Christus Iudeos, et uenit in gentibus. Unde dictum est: Quia indignos uos iudicastis uite eterne: nos ex hoc ibimus ad gentes .

Benedicam Dominum in omni tempore, etc. Cum ait: omni tempore et semper, docet nos, nec in aduersis succumbere debere, nec in secundis extolli,  sed tam prospera quam contraria equanimiter ferre: ac beatum ante oculos proponentes, in omnibus que acciderint, Dei benedicere nomen. Benedicam Dominum in omni tempore. Benedicam, id est, laudabo Dominum. In omni tempore: in prosperis et aduersis. Fecit hoc Dauid, et modo Ecclesia. Semper laus eius in ore meo. In ore et corde, intenta mente Deum semper laudare.

In Domino laudabitur anima mea. Hoc est, uita mea. Cum huic studio anima dedita, aspera mundi equo animo sustinuerit: ab his qui sunt Domini, collaudatur. Audiant mansueti. Id est, sancti. Et letentur. Non de terrenis, sed de celestibus; qui non habent pugnam uitiorum in se, illi qui glebam corporis sui tali testamento cercent. Beati enim mansueti:  quoniam ipsi possidebunt terram.

Magnificate Dominum mecum. Patrem Dominum laudate. Et exaltemus nomen eius in idipsum. Ac si dicat propheta: Quomodo ego amo, et uos sic facite. uel, exaltemus nomen eius in idipsum: Filium cui Pater dedit nomen, quod est super omne nomen.

Inquisiui Dominum. Spiritum sanctum. Et exaudiuit me, et ex omnibus tribulationibus meis eripuit me. Consumens corruptelam carnis: que mihi tribulationes peccaminum ingerebat, ne eum attentius deprecarer.

Accedite ad Dominum. Credite in eum. Accedite ad Dominum, non loco, sed fide, et opere. Et illuminamini. Id est, in mente intelligite: quia nisi credideritis, non intelligetis. Et facies uestre non confundentur.  In iudicio quo impii confundentur in condemnationem, in die iudicii.

Iste pauper clamauit. Christus Dominus qui pro nobis pauper factus est, ad Patrem in passione clamauit. uel, iste pauper, id est, Dauid, clamauit, quando dixit: Domine Deus, uanum fac consilium Achitophel . Et Ecclesia clamat modo. Et Dominus exaudiuit eum, et ex omnibus tribulationibus eius liberauit eum. Resuscitans illum a mortuis.

Emittit angelum Dominus in circuitu timentium eum, et eripiet eos. Hoc est, angelum magni consilii dedit illis. Haud dubium est, timentes Dominum, ab angelis custodiri: sicut ipse Dominus per Euangelium docet: Amen, amen dico uobis: quia angeli eorum quotidie uident faciem Patris mei, qui est in celis  . uallantur ergo presidio angelico, qui de cordis puritate timuerint Deum.

Gustate, etc. Gustus per fauces discitur; uisus per oculos, quia per oculos uidetur. Propheta dicit, Gustaui. Et quomodo gustaui: sic inueni per fidem, per spem, et per opera bona. Beatus uir qui sperat in eum. Quare beatus? Quia illum habet qui omnia habet: hoc est, Deum. Ergo hic dicitur gustus, ut cum quis cognouerit Deum, timeat illum: quia tamquam de gustu ita alibi dixit: Initium sapientie timor Domini  . Cum autem timere ceperit, tunc precepta custodit, et tunc sciet quia suauis est Dominus: quia ipse est panis uiuus qui satietatem dat huic mundo. Beatus uir qui sperat in eum, et non in incerto diuitiarum.

Timete Dominum, omnes sancti eius. Qui firmi statis in promissis eius, timete, ne accepta securitate decipiamini. Quoniam nichil deest timentibus eum. Quorum Deus est Christus, nichil deest eis, id est, nichil boni deest eis. Querite regnum Dei, et iustitiam eius, et cetera apponuntur uobis. Iustitia enim Dei omnia prestat.

Diuites eguerunt et esurierunt: inquirentes autem Dominum non minuentur omni bono. Multi sunt mundi locupletes, et egent gloria Dei, de quibus fuit, et diues  ille, ante cuius ianuam Lazarus decumbebat: qui sitiens in tormentis, quia non fecerat misericordiam, non meruit accipere guttam. Inquirens autem Lazarus non purpuras, sed celestia regna, meruit in sinu Abrahe bonis omnibus adimpleri .

uenite, filii, audite me: timorem Domini docebo uos. Mos est propheticus, ut discipulos filios nuncupet, sicut Paulus: Filioli, quos iterum parturio, donec formetur Christus in uobis . Hos docet, ut primo omnium sapientia: id est, timore Domini imbuantur. uenite, filii, audite me. uocat Christus Ecclesiam ad se uenire, id est, per fidem, sancti filii Dei dicuntur: iuxta quod dictum est in Euangelio: Quotquot autem receperunt eum, dedit eis potestatem filios Dei fieri . Et Ioannes dicit in  Epistola sua: Nunc Filii Dei sumus . Timorem Domini docebo uos. Ut illud: Initium sapientie timor Domini . Et alibi dicit: De timore nascitur compunctio salutis. Ad hoc debet unusquisque uenire, ut timorem Domini debeat habere.

Quis est homo qui uult uitam. Aeternam utique. Et cupit dies uidere bonos. In quibus cum sanctis iucundetur in regno Dei. uel uox prophete interrogando, et alius dicit, Ego uolo, et ille dicit: Si uis, fac ergo quod sequitur, et uidebis uitam, hoc est, habebis uitam eternam, et dies bonos, hoc est, dies eternos.

Prohibe linguam tuam a malo, et labia tua ne loquantur dolum. Prohibe linguam tuam, id est, a detractione, uel ab amaritudine: quia dictum est:  Mors et uita in manibus lingue . Quia qui custodit linguam suam, custodit animam suam. Et alibi dicit: Custos iustitie, silentium et pax . Si quis putat se esse religiosum, non refrenans linguam suam, huius erit uana religio . Et labia tua, ne loquantur dolum: ne aliud ore assimiles, aliud corde retineas.

Diuerte a malo, et fac bonum. Hoc est, destrue uitia et edifica uirtutes. Nihil prodest, si destruis, et non edificas. Hoc est, si destruis uitia, et non edificas uirtutes. Ac si dicat: Quis est homo, qui sine his uelit uitam? Nullus. Quia in eo nullum bonum fuit, qui nullum malum destruit. Diuerte a malo et fac bonum. Mala omnia a diaboli instinctu procedunt,  sicut bona a Dei. Relinque ergo que instigat diabolus, et operare que precipit Christus. Inquire pacem et persequere eam. Secundum Apostolum pacem sequimini et sanctimoniam; sine qua nemo uidet regnum Dei . uel Iudei quesierunt pacem, id est, Christum ad occidendum, non ad imitandum, quia sequi, imitari dicitur. Inquire pacem et sequere eam, id est, Christum: quia ipse est pax nostra. uel sequere, imitare. Unde in Euangelio dictum est: Qui uult post me uenire, abneget semetipsum, et tollat crucem suam et sequatur me . Inquire pacem et sequere eam. Non sufficit malum fugere, nisi bonum quoque feceris.

Oculi Domini super iustos. Pietatis enim inspectione eos iugiter contemplatur. Et aures eius in preces  eorum. Quia que iusta sunt postulant. Oculi Domini, id est, aspectus diuinitatis, super iustos. Et aures eius ad preces eorum. Quidquid rogant sancti de bono, exaudit illos: quia Deus et audit, et uidet nos: propterea nos faciamus uoluntatem illius.

uultus autem Domini super facientes mala. Iste psalmus in persona bonorum et in persona malorum currit. Propter quid uultus Dei super eos qui mala faciunt? Ut disperdat de terra memoriam eorum. Hoc est, de terra uiuentium, ut ait propheta: Deleantur de libro uiuentium . uultum hic furorem intelligimus, qui minando iram, memoriam peccati a terra disperdit, ut radices benignitatis sue  plantet. Que de auribus, oculis, ac de uultu dicuntur, non ad corporationem  Deitatis, sed ad maiestatis potentiam referenda sunt.

Clamauerunt iusti, et Dominus exaudiuit eos, etc. Quia de puritate cordis integra clamauerunt. uel tres pueri inter flammas clamauerunt, et Dominus exaudiuit eos . Filii Machabeorum, uel modo unusquisque sanctus; et illos, et modo unumquemque ex omnibus tribulationibus liberat.

Iuxta est Dominus his qui tribulato sunt corde. Numquam elongatur ab eis qui propter illum sustinent. Cum ipsis est in tribulatione: non loco, sed auxilio, quia Deus non est localis. Et humiles spiritu saluabit. Ut eis regna celestia largiatur. Humiles spiritu, id est, mites, ut illud: Discite a me quia mitis sum et humilis corde . uel illud: Beati enim  pauperes spiritu, quoniam ipsorum est regnum celorum.

Multe tribulationes iustorum. Ergo qui tribulationem non patitur, iustus non est. Mors peccatorum pessima est. Iustorum tribulatio morte finitur, peccatorum uero supplicia post mortem incipiunt. uel, multe tribulationes iustorum, et de omnibus his liberauit eos Dominus. Tentantur enim, ut probati manifesti fiant. Sed in tempore erit respectus ipsorum, cum iudicauerint nationes, et dominati fuerint populis.

Dominus custodit omnia ossa eorum. Id est, uirtutes eorum. Unum ex his non conteretur. De sanctis suis in futuro iudicio, quomodo dicit, unum ex his  non conteretur, quia multi habent ossa fracta, sicut legimus de sanctis martyribus? Sed hic ossa, firmamentum, uel uirtutes anime intelliguntur. Dominus custodit omnia ossa eorum, unum ex his non conteretur. Aeternitatem perpetue uite dicit, quam per spem fidei gerunt, siue fortitudinem quam in ipso habent Deo custodire: ne in his tribulationibus tepescant, aut conterantur in aliquo.

Mors peccatorum pessima est. Quia et hic initiantur, et in futuro sine fine torquentur. Et qui oderunt iustum, delinquent. Christum uel testamentum eius Iudei oderunt. Oderunt iustum, id est, Christum, et sine causa. Delinquent, hoc est, peccabunt. uel qui odit modo iustum, hoc est, unumquemque sanctum, peccat.

 Redemit Dominus animas seruorum suorum. Redemit nos Christus sanguine suo pretioso, et modo per singulos dies redimit. uel, redemit Dominus animas seruorum suorum, de potestate secunde mortis. Et non derelinquet omnes qui sperant in eum.

Qui in Deo sperant, non derelinquet eos, neque hic neque in futuro: sed cum ipsis est, secundum promissionem suam, usque ad consummationem seculi. Qui nobis prestare dignetur, ut sit iugiter laus eius in ore nostro: eiusque doctrina mediocriter utentes, nec extollere prospera, nec incommoda ualeant inclinare.



PSALMUS XXXIu.

In finem, Psalmus ipsi Dauid. In finem, id est, in Christum, ut illud: Finis legis Christus ad iustitiam  omni credenti . uel finis, perfectio Christi. Unde et apostoli dixerunt: Domine, ostende nobis Patrem, et sufficit nobis . Et Dominus: Qui me uidet, uidet et Patrem meum: quia ego in Patre, et Pater in me est. In hoc est perfectio Christi. Dauid, fortis manu interpretatur, siue desiderabilis. Et Dominus manu fortis, quia tetigit loculum, et surrexit iuuenis filius uidue. uel fortis, per quem facta sunt omnia. Desiderabilis, quia intantum desiderant sancti uidere Christum, ut etiam corpora sua pro ipso tradant in martyrium. uel passionis Dominice psalmus continet sacramentum. In quo notandum est, quod ea que in humilitate, fletu ac lamentatione dicuntur, non diuinitati, sed assumpte carni conueniunt. Orat ergo Dominum Patrem, dicens:

Iudica, Domine, nocentes me: expugna impugnantes  me. Iudeos et principes sacerdotum, qui in carne positum Dominum sepe impugnantes, nocere uoluerunt. Iudica, Domine, nocentes me. uox Christi in passione, et uox Ecclesie in tribulatione. Iudica: hoc est, iudicio discretionis. uel iudica, id est, discerne inter me et Iudeos: inter Ecclesiam et persecutores. Expugna impugnantes me. Ac si dicat: Tu fac uindictam pro me: sicut dicitur per sanctum Paulum: Mihi uindictam, et ego retribuam . Et item, Si Deus pro nobis, quis contra nos ?

Apprehende arma et scutum, et exsurge in adiutorium mihi. In armis, celestia adiutoria: in scuto diuinam protectionem designat, quam secundum infirmitatem  carnis sibi postulat ministrari. Sed et nos spiritualibus defendit armis ac munit, secundum Apostolum: Induite uos arma Dei . Arma Domini protectio diuinitatis. Quid fortius, quid pulchrius quam Christum armatum stare pro suis sanctis? sicut sanctus Stephanus uidit, quando dixit: Ecce uideo celos apertos, et Filium hominis stantem a dextris Dei Patris . Stare, pugnantis uel aduersantis est. Tu non potes mutare tua arma: Dominus accedens de armis facit scutum. Et nos debemus arma accipere, ut possimus resistere in die malo, et in omnibus perfecti stare.

Effunde frameam et conclude aduersus eos qui persequuntur me. Ut effusus ire tue gladius super eos decidat, eosque concludat: ne ad nocendum ualeant  euagari. Per frameam intelligitur anima Dominica: per quam facit Deus Pater iustam uindictam. uel framea intelligitur anima uniuscuiusque sancti: quia Deus per animas sanctas facit uindictam: sicut per Petrum fecit de Anania et Saphira , et per Eliam de quinquagenariis uiris . Domine, dic anime mee: Salus tua ego sum. uox Ecclesie. Dic anime mee, ut te intelligat, quod tu es Deus meus: tu es salus anime mee. Dic anime mee, Salus tua ego sum. A me erit, inquit, post mortem uiuificanda.

Confundantur et reuereantur querentes animam meam, ut auferant eam. Cum me resuscitaueris, tunc hi confundantur. Auertantur retrorsum et erubescant qui uolunt mihi mala. Non ut proficiant in ante, sed  retrorsum conuertantur, ut pereant, id est, demones, Iudei, uel persecutores Ecclesie, auertantur in futuro iudicio. Confundantur et reuereantur gentiles de idolis: confundantur de infidelitate ad fidem Christi. Unde Paulus dicit: Qualem ergo fructum habuistis tunc in his, in quibus nunc erubescitis ? uel, reuertantur retrorsum, id est, illi qui malum cursum habuerunt: sicut Dominus ait ad Petrum: uade post me, Satana .

Fiant tamquam puluis ante faciem uenti: et angelus Domini persequens eos. Id est, angelo persequente, disperdantur, ut nichil prorsus ex his uel exiguum relinquatur. Puluis, leues et infructuosi homines dicti sunt: quia sicut puluis ante uentum, sic peccatores ante sententiam diuinam in die iudicii.  Et angelus Domini persequens eos. Angelus Domini, id est, spiritus malus. Si malus, cur Domini? Si Domini, cur malus? Domini: quia Dominus illum creauit, et Dominus illum habet in potestate. Malignus, non natura, sed sua adinuentione. Diabolus habet uoluntatem nocendi, sed non habet potestatem faciendi, ut ait propheta: Immissiones per angelos malos ; id est, tantam habet potestatem, quantum Dominus ei permittit.

Fiant uie illorum tenebre et lubricum. Tenebre, ignorantie. Lubricum, id est, luxuria. Quia qui istis mente est deditus, diabolus illum persequitur. uel aliter: Non cognoscant ueritatis lumen, nec firma statione consistant, sed lubrici fiant gressus eorum,  qui in hac passione grassantur, atque ab angelo claritatis Dominice affligantur.

Quoniam gratis absconderunt mihi interitum laquei sui. Bene, sui, quia quem putabant Domini interitum, eorum effectus est laqueus. Quoniam gratis absconderunt mihi interitum. Gratis, id est, sine causa, tam Iudei Christum, quam persecutores Ecclesiam. Ipsi semetipsos laqueauerunt in uindictam. Superuacue exprobrauerunt animam meam. Nihil enim utile habuit exprobratio eorum.

ueniat illis laqueus quem ignorant. Exscidium illud minatur, quod temporibus uespasiani super eos aduenit. uel unusquisque peccator funiculis uitiorum suorum constringitur in die iudicii. Et captio quam abscondit apprehendat eos: in laqueum cadant in ipso.  In mortem utique repentinam, quam occulte ipsi Domino nostro moliebantur, ut illud: Foderunt ante faciem meam foueam, et ipsi inciderunt in eam . Et item dicit: Foueam quam fratri tuo paraueras, in eam cades .

Anima autem mea exsultabit in Domino. Et Christus in Patre, et Ecclesia in Christo. Delectabitur super salutari eius. Cum ab eo resuscitatus fuerit. uel, delectabitur, hoc est, letabitur super salutari eius. Salutaris noster Christus est, quia in ipso delectatur Ecclesia: ut ait Salomon: Que est ista que ascendit dealbata, et innixa super fratruelem suum ?

Omnia ossa mea dicent: Domine, quis similis tibi? In ossibus, eternitas, siue fortitudo intelligitur,  quod ad apostolos refertur: ut quibus uisa fuerint primum uerba resurrectionis quasi deliramenta, nunc collaudent et dicant: Quis similis tibi? hoc est, quis ut tu potuit de morte reuocare? uel ossa, fortiores sancti, uel uirtutes sanctorum. Quis similis tibi? Ac si dicat, Nemo. Alio loco dicit: Deus, quis similis tibi ? id est, nullus.

Eripiens inopem de manu fortiorum eius. Inops Christus pro nobis, ut illius inopia nos diuites faceret. De manu fortiorum: id est, de manu Iudeorum liberauit eum Deus Pater. Inops Christus, ex persona membrorum suorum loquitur. Egenum et pauperem a diripientibus eum. A potestatibus tenebrarum. Quorum maxima uirtus est, ut possint diripere pauperes tuos.

 Exsurgentes testes iniqui, que ignorabant interrogabant me. Euangelium falsos testes dicit: Propheta, iniquos. Et falsi quos Euangelium uocat, interrogantur; de quibus uero propheta loquitur, interrogant. Unde intelligendum est quod principes sacerdotum sunt iniqui testes, qui interrogauerunt que nesciebant, dicentes: Adiuramus te per Deum, ut dicas nobis si tu es Filius Dei . Dicente autem illo, Ego sum, sciderunt uestimenta sua, et quasi in testimonium clamauerunt: Ipsi audistis blasphemiam; quid adhuc querimus testes? Falsum enim erat testimonium, ut dicerent eum blasphemasse, qui dixerat ueritatem.

Et retribuebant mihi mala pro bonis: sterilitatem  anime mee. Exhibente me uitam, condemnauerunt me morti, et fecunditatem bonorum celestium promittenti, uite penuriam intulerunt. Sic fecerunt Iudei Christo: pro bonis mala reddiderunt. Sterilitatem anime mee; id est, quomodo illorum anime steriles erant de bono, et plene de peccato: sic uoluerunt ut anima Christi fuisset.

Ego autem cum mihi molesti essent, induebar cilicio. Hec sunt arma sanctorum. Totus autem psalmus ex persona Christi est, et per Christum ad omnes sanctos referri potest. Induebar cilicio. Et humiliabam in ieiunio animam meam. Legimus illius ieiunium, non legimus cilicium. Sed per cilicium peccatores, quia uestitus penitentie est. Induebar cilicio. Ac si dicat: Induit se diuinitas carne, et de peccato damnauit  peccatum. Ego autem cum mihi molesti essent, induebar cilicio, et humiliabam in ieiunio animam meam, et oratio mea in sinu meo conuertetur. Induit enim Dominus asperitatem passionis, et luctum de duritia populi non credentis: celebrauit ieiunium usque ad uesperam, cum in uespera mundi oblatus est, pro mundi salute. Conuersa est oratio eius in sinum Patris, cum in nichilo est frustratus a Patre, et Pater non quasi minori prestitit, sed ut assumptum hominem declararet. Christus non carnaliter, sed spiritualiter ieiunauit. Esuriens uenit ad arborem fici: sitiens uenit ad fontem. Esuriebat salutem humani generis: sitiebat fidem Ecclesie. Esuriebat in passione, quando omnes, maxime apostoli, negauerunt, nisi tantum latro in cruce confessus est. Et  oratio mea in sinu meo conuertetur. Hoc est, in secreto Dei Patris agebat. Et sancti orant in secreto: id est, in corde, ubi Deus uidetur ut in Euangelio: Cum oras, intra in cubiculum tuum, et ora Patrem tuum in abscondito . Et Anna orabat in templo .

Quasi proximum, quasi fratrem nostrum. Si ex persona Dauid psalmum accipimus, proximum accipimus Saulem. Si ex Christi, Iudam proditorem proximum uocat. uel proximus, et frater Christus Iudeis: quia de ipsis humanitatem attraxit. Ita complacebam. Id est, Deo Patri: frater ac proximus erat propter generationem corpoream. Quasi lugens, et contristatus, sic humiliabar. Lugebat enim, cum, confortante angelo, gutte sudoris eius tamquam sanguis  defluebant ad terram. Et contristatus est cum diceret: Tristis est anima mea usque ad mortem . Tamquam lugens et contristatus. Lugebat Christus pro parte nostra, ut illud: uidens, inquit, ciuitatem, fleuit super eam . Ita humiliabar: quia Christus humiliatus est in passione. uel, sic complacebam: quia complacebat Patri per fidem et spem.

Et aduersum me letati sunt. Letati sunt Iudei, quando Christum apprehenderunt, ut eum crucifigerent. Et conuenerunt in unum. Ad hoc conuenerunt, ut Christum crucifigerent, non ut crederent. uel aduersus me congregati sunt, et conuenerunt, cum traditionis mee promissionem haberent. Congregata  sunt in me flagella. Flagellauerunt Christum, sicut dixit: Cum gladiis et fustibus ad me uenistis . Et Pilatus dixit: Dimittam eum emendatum: id est, flagellatum dimittam. Et non cognoui. Quid non cognouerit, queritur. Quidam putant dolorem uulnerum que patiebatur in cruce. Sed melius ad peccata refertur, quod non habuerit conscientiam peccatorum, quare crucifixus sit. Et ignoraui, non quod ignoret Christus aliquid: sed ignoraui, quia propter quod istud mihi accidit, non commisi. uel ignorauerunt, quod Deus sub carnis uelamento lateret.

Dissipati sunt. A uinculo caritatis. Nec compuncti. Ut agerent penitentiam. Tentauerunt me. Multis modis tentauerunt Iudei Christum, sicut dixit unus  ex ipsis: Magister, quod est primum mandatum ? Subsannauerunt me subsannatione. Deludentes atque dicentes: Aue, rex Iudeorum . Frenduerunt super me dentibus suis. Clamantes, Crucifige eum. Per motus corporis, ostenditur motus anime. Per dentes intelligitur malitia: quia per malitiam ipsum crucifixerunt, et in hunc dentibus striderunt.

Domine, quando respicies. Propheta ex persona Ecclesie dicit. Ac si dicat: Respice malorum iniquitatem, et meam iustitiam ab ipsis discerne. Et restitues animam meam a malignitate eorum, a leonibus unicam meam. Leones ipsos persecutores dicit, qui animam eius deglutire ore nitebantur: sed eius resurrectione confusi sunt. Ecce conuersa est oratio  eius in sinum eius, cum unica, id est, ipsa anima integra corpori restituta est. Et quis, inquis, eam restituit? Ipse cum paterna uoluntate, qui dixit: Potestatem habeo tollendi animam meam, et potestatem habeo iterum sumendi eam . Et a leonibus unicam meam. Leo ipse populus Iudaicus, propter fortitudinem malitie sue. Unicam meam: quia unica fuit anima Christi sine peccato, secundum prophetam: Qui peccatum non fecit, nec dolus inuentus est in ore eius .

Confitebor tibi, Domine, in Ecclesia magna. Id est, in toto mundo diffusa. In populo graui laudabo te. Id est, in populo Christiano, ibi te laudabo. Grauis dicitur. Quia non est leuis ad peccandum: Non leui, quem uentus ut puluerem a facie terre proiiciet:  sed in graui, et supra petram fundato, firmiterque precepta custodiente. Hinc iterum recordatur passionis sue, quo potius eis iudicium mortis annuntiet dicens:

Non supergaudeant mihi qui aduersantur mihi inique. Iudei Christo, et persecutores Ecclesie. Qui oderunt me gratis, et annuunt oculis. Hec dicit ut non sit iterata passio: quia nec redemptio ueniet iterata. Et annuerunt oculis: quia nichil boni in opere ostenderunt.

Quoniam mihi quidem pacifice loquebantur. Et est illud: Magister, licet tributum dari Cesari, an non ? uel quando dixerunt: Magister, scimus quia uerax es, et in ueritate uiam Dei doces   Sed hec pacifica plena erant dolo et ira. Et in iracundia dolos cogitabant. Sic loquebantur, sed cogitabant, ut apprehenderent eum, et ligarent eum: sicut postea fecerunt. In ira hoc fecerunt, sicut Iacobus ait: Ira uiri iustitiam Dei non operatur . Et sicut alibi dicit: Irascimini et nolite peccare . Sol non occidat super iracundiam uestram .

Dilatauerunt super me os suum. Dilatauerunt, quando accusauerunt in blasphemiis. Et, dilatauerunt super me os suum: quia non solum peccauerunt in me: sed etiam insultauerunt, dicentes: Si Filius Dei est, descendat de cruce, et credimus ei . Dixerunt: Euge, euge. Sicut dicit in Euangelio: Euge, serue bone, et fidelis . uel uox Iudeorum  est: ac si dicat: Bene, bene uidemus quod exspectauimus, ille uirtutes quas faciebas, quod nichil erant. uel dixerunt, bene: sed dolose. uiderunt oculi nostri. Quia non accipis personam hominis, nec est tibi cura de aliquo.

uidisti, Domine. Pater, illusiones eorum. Ac si dicat: uidisti illos ad iudicandum. Ne sileas, Domine. Ne taceas. Tacet modo, et non tacet: id est, non tacet mandatum, tacet iudicium. Te in testimonium aduoco, cum iudicauero mundum. Ne discedas a me. Quia Pater a Filio non discessit in passione. Sed tue adheream dextere, donec digna ultione puniantur.

Exsurge, Domine, exsurge. Hoc est, in adiutorium. Intende iudicium meum. Id est, discerne inter me et  Iudeos. Intende iudicium meum, quia par est pena, et dispar est culpa. Id est, quando cum illis latronibus pendebat, quia ipse innocens pendebat. Exsurge, et intende iudicium meum, qualiter iudicantes condemnauerunt me morti. Deus meus, et Dominus meus in causa mea. uox humanitatis ad diuinitatem, pro parte carnis loquitur. Iudica me secundum magnam misericordiam tuam. Unde dixit, intende iudicium meum, id est, fac discretionem inter me et illos.

Iudica me secundum iustitiam tuam, Domine Deus meus. Iudicaui ego adulteram, ut non condemnaretur; iudicauerunt et isti me innocentem, dignum morte, ideo unusquisque secundum opus proprium iudicium mereatur. Non supergaudeant mihi inimici mei, ne dicant in cordibus suis, Euge, euge anime nostre;  nec dicant, Deuorabimus eum. Non patefiat ultra os eorum ad me deuorandum, ne dicant, deuorabimus eum. Deuorat homo quod in os mittit. Sed in hoc dicit deuorare, quia peccatores uolunt illos sanctos deuorare: id est, ut unum corpus efficiantur.

Erubescant et reuereantur simul qui gratulantur malis meis. Id est, demones, Iudei, heretici, et persecutores: qui gratulantur malis meis, hoc est, non solum qui faciunt, sed etiam qui consentiunt facientibus. Induantur confusione et reuerentia qui maligna loquuntur aduersum me. Isti supradicti confusione eterna. Unde dicit: Discedite a me, maledicti, in ignem eternum . Ut qui me quasi hominem  iudicauerunt, ut Deum uideant iudicantem. Hinc propheta ad Patrem loquitur.

Exsultent et letentur qui uolunt iustitiam meam. Christum exspectantes, qui est iustitia Patris. uel, exsultent et letentur qui uolunt iustitiam meam: id est, sancti qui uolunt iustitiam Dei implere, ipsi exsultent et letentur in remuneratione uite eterne. Et dicant, semper magnificetur Dominus: qui uolunt pacem serui eius. Ipse Dominus est pax nostra: iuxta Apostolum . Serui eius: id est, Christi: qui est seruus Dei Patris. Unde dicit: Magnum est tibi uocari seruum meum : pro parte carnis.

Sed et lingua mea meditabitur iustitiam tuam. Lingua mea, sancti sunt, qui meditantur mandata Christi.  Tota die, laudem tuam. Tota die, toto tempore laudare Deum. Sed et lingua mea meditabitur iustitiam tuam: quia pro uita populi mortuus, non es in tartaro derelictus. Tota die laudem tuam: quia deuicta triumphans morte, in celis es susceptus a Patre: cum quo tibi et Spiritu sancto est honor et gloria. Amen.



PSALMUS XXXu.

In finem, puero Domini Psalmus Dauid. Iste psalmus personam peccatoris designat, superbiam notat, fontem eterni luminis monstrat.

Dixit iniustus, ut delinquat sibi. Id est, sibimetipsi, iniustus, hoc est, diabolus cum suis satellitibus. Id est, populis Iudeorum: uel reliquis suis membris sibi deliquit. Nec alius quispiam per iniustitiam sic loquitur ut peccet: sicut ille qui dixit:  Ponam solium meum super sidera, et ero similis Altissimo . Semper enim iniquitas proprio se confodit iaculo; iuxta illud: Fili, si malus euaseris, solus hauries mala . uel aliter: Dixit iniquus ut delinqueret sibi: id est, decreuit se peccare debere. Non est timor Dei ante oculos eius. Si enim timorem Dei ante oculos haberet, numquam exsecrabilia et abominanda committeret. Non est timor Dei ante oculos eius. Id est, ante populum Iudaicum: quia si timorem Domini habuissent ante oculos cordis, numquam tanta mala fecissent.

Quoniam dolose egit in conspectu eius. Diabolus, et Iudei ante conspectum Dei. uel, dolose egit in conspectu eius, inique concupiscentie flammam stimulatus. Ut inueniatur iniquitas eius et odium. Dum  concupisceret contra iustitiam iniquitatem, dum auferre non potest, odium possedit. Sed et ad Iudam proditorem hec pertinere sequentia docent.

uerba oris eius iniquitas et dolus. Dixit autem: Aue, Rabbi, et osculo magistrum tradidit inimicis. Ecce uerba oris, plena dolo atque iniquitate. uerba oris eius iniquitas, et dolus, et in diabolo, et in populo Iudeorum. Noluit intelligere ut bene ageret. Id est, diabolus et sui satellites: quia aliud est non posse, aliud est nolle. Et Iudas uidebat quotidie cum apostolis Christum multa mirabilia operantem, sed non intelligebat. In maliuolam enim animam non ingreditur sapientia.

Iniquitatem meditatus est in cubili suo. In cordis  secreto, in quo compungi debuit, iniquitatem meditatus est, unde iam superius mentionem fecimus. In cubili, id est, in corde eorum. Astitit omni uie non bone. Quia ibi astitit, ideo ad nullum iustitie fructum potuit peruenire. Malitiam autem non odiuit. Sed dilexit: quia non solum non oderunt, sed amplexati sunt.

Domine, in celo misericordia tua. Id est, in sanctis angelis, qui ibidem firmati fuerunt, et non ceciderunt. uel, in celo misericordia tua, id est, in sancta Ecclesia, Domine, in celo misericordia tua. Christus Dominus, qui humanos miseratus labores descendit de celo, ut colligaret uulnera nostra. Et ueritas tua usque ad nubes. ueritas, Christus est, ut illud: Ego sum uia, et ueritas . Nubes, sancti predicatores.  Unde dicitur: Mandabo nubibus meis, ut non pluant imbrem super eam . Quia sicut nubes pluuiam portant: et irrigant terram: sic et sancti predicatores pluuiam, id est, doctrinam Euangelii portant, et irrigant corda arentia. Et ueritas tua usque ad nubes. Qui spiritualiter Scripturas nolunt intelligere: querendum est ab eis, quomodo ueritas Dei sit usque ad nubes.

Iustitia tua sicut montes Dei. Mons Dei sapientia: mons Dei iudicium: mons Dei sanctificatio est. Sunt et huiuscemodi montes plurimi, in quibus reconduntur arcana Dei: que difficile humanitas potest inuestigare: iuxta Apostolum: Quam inscrutabilia sunt iudicia eius, et inuestigabiles uie eius ! uel aliter: Iustitia tua sicut montes Dei. Iustitia  tua, mandata tua. Montes Dei, sancti maioris meriti: sicut sanctus Ioannes, uel ceteri apostoli. Montes prius a sole illuminantur, et postea ualles. Sed montes, id est, sancti non a semetipsis, nisi a sole, id est, a Christo. Unde dixit: Orietur uobis sol iustitie . Et iudicia tua uelut abyssus multa. Abyssus multa, iudicia Dei occulta: quia unum reprobat, et alium assumit, sicut dixit: Iacob dilexi, Esau odio habui . uel iudicia sunt, quibus uel iustis beatitudo, uel impiis pena infertur. Que ideo abysso comparantur, quia in noui ueterisque Testamenti profunditatibus contemplantur.

Homines, et iumenta saluos facies, Domine. Rationabiles irrationabilesque personas iuxta illud Apostoli: Sapientibus, et insipientibus debitor sum  . Quemadmodum multiplicasti misericordiam tuam, Deus. Ab initio quidem proflua fuit misericordia tua; sed tunc multiplicata est, cum nos cruore proprio redemisti.

Filii autem hominum in tegmine alarum tuarum sperabunt. Non progenies uiperarum, sed illi qui ad imaginem Dei mente perfecti sunt, sperant sub crucis tue defensione muniri. uel, Filii hominum, id est, filii Christi: quia ipse hominis Filius est, et sancti filii hominum. In protectione alarum tuarum, uel, in tegmine. Due ale, duo Testamenta, quia inde teguntur sancti a Christo. Et inebriabuntur. Id est, ipsi filii: inebriabuntur quidem ab ubertate domus tue, a pinguedine gratie Spiritus sancti. Domus  tue, sancte Ecclesie. uel, inebriabuntur, ut, oblitis flagitiis, uirtutibus copulentur. Ab ubertate domus tue. Ab intellectu dogmatum Ecclesiasticorum. Et torrente uoluptatis tue potabis eos. Torrens uoluptatis Dei, Spiritus sanctus est: qui irrigat omnem animam spiritualibus fluentis, ut fructum exhibeat sanctitatis.

Quoniam apud te, Domine, est fons uite. Et tu es, et apud te est origo omnium bonorum, et tu prestas baptismum: per quod ablutis facinoribus, uiam largiaris eternam. uel fons uite: quia doctrina Dei, anime uita est. In lumine tuo uidebimus lumen. Lumen Patris Christus est. In Christo Patris lumine, lumen Spiritum sanctum uidebimus. Lumen tuum Pater est: cuius uoluntatem faciens, uenisti illuminare  occulta tenebrarum, ut in te, qui es lux mundi, mereremur illud lumen cernere in gratia mentis pure: Sic enim ait ad Philippum: Qui uidet me, uidet et Patrem meum . In lumine eius, id est, in Christo, uidebimus lumen: id est Spiritum sanctum, qui super apostolos in specie ignis illuminantis apparuit . Et in lumine tuo uidebimus lumen, id est, a Christo illuminabimur, ut ait in Euangelio: Erat lumen uerum quod illuminat omnem hominem uenientem in hunc mundum .

Pretende misericordiam tuam scientibus te. Qui te uenturum in mundum nouerunt. De quibus postmodum in Euangelio dicis: Multi iusti et prophete cupierunt uidere que uidetis, et non uiderunt . Non superbis, et subdolis, sed mundis corde.  uel ostende misericordiam tuam scientibus te, id est, qui te sciunt, et te intelligunt, ipsis ostende misericordiam tuam, Domine. Et iustitiam tuam his qui recto sunt corde: Iustitiam tuam, mandata tua. Qui recto sunt corde, id est, qui non habent duplicitatem cordis.

Non ueniat mihi pes superbie. Ne elatus uanitate, incidam in laqueum diaboli, et euadere non possim: Et manus peccatorum non moueat me: id est, opera malorum me non moueat de bono in malum. Non me moueat, ut a te diuellar.

Ibi ceciderunt omnes qui operantur iniquitatem. In hac superbia atque uanitate contra quam stare debuerant, ceciderunt. Expulsi sunt. A regno Dei. Nec potuerunt stare. Expulsi sunt demones de celo:  nec potuerunt stare. Celum eos non potuit tenere: quia in pedes superbie iam corruerant. Nos uero oremus Dominum, ut nobis nominis sui timorem insinuet, misericordiam de celo solite largiatur: superbiam a nobis bonis suis inimicam auferat, atque omnem dolum auertat: nosque sacrosancti luminis sui cognitione illuminatos, regno suo dignos efficiat. Amen.



PSALMUS XXXuI.

Psalmus Dauid. Trigesimus sextus psalmus personam iusti glorificat, iniusti notat: mores instruit, bonitatem Dei docet, prauitatem euellit.

Noli emulari in malignantibus. Multas habet emulatio interpretationes, que loco suo debent uel intelligi,  uel exponi: Nam hic dicit, Noli particeps esse malignis: neque ad zelum, neque ad inuidiam, quia zelus ira est, secundum illud quod per prophetam Dominus ait: In indignatione magna zelatus sum Sion . Inuidia autem liuor est: iuxta illud: Occidi adolescentulum in liuore meo . Neque zelaueris facientes iniquitatem. Non imiteris eos qui per iniquas fraudes diuitias congregant, honoremque requirunt: sed Deum attendens, bonitatem apostolicam quere.

Quoniam tamquam fenum uelociter arescent, et quemadmodum olera herbarum cito decident. Recte hec carnalis gloria, et mundata potentia, feno  comparantur. Omnis, inquit, caro fenum, et omnis gloria eius sicut flos feni . Aruit  enim fenum, et flos eius decidit. Huic sententie addidit Iacobus apostolus: Ita et diues in itineribus suis marcescet . Simili ratione et de oleribus sentiendum est: quia non omnia olera infirmis sunt opportuna.

Spera in Domino et fac bonitatem. Tamquam egro tibi loquitur sermo diuinus: ut inter reliquas gratias que sunt fructus spiritus, exhibeas bonitatem. Spera in Domino: spem habeas semper in Domino. Et fac bonitatem: hoc est, adimple mandata. Inhabita terram, sanctam Ecclesiam: uel corpus tuum. Tu dominare carni: non caro tibi. Et pasceris in diuitiis eius. In sacris uoluminibus. Si hec terra fructum exhibeat sanctitatis, tunc et tu iucundaberis in diuitiis Dei.

 Delectare in Domino, et dabit tibi petitiones cordis tui. Cor semper sapientiam petit. Ergo si, admissis his iucunditatibus, in Domino delecteris, dabit tibi thesauros sapientie sue, uel quidquid petieris per fidem. Unde dixit: Quia si duo ex uobis consenserint super terram, de omni re quam petierint a Patre meo, fiet eis .

Reuela Domino uiam tuam. Quomodo dicit, reuela? numquid aliquid nescit Deus? Non, sed tu quod habes in corde, patefacere debes Deo in sermone per confessionem tuam. Confitere ei actiones tuas; et spera in eum semper, et ipse tibi dimittet peccata tua. Et spera in eum. Quod possit remittere delinquenti. Et ipse faciet. Et quid, inquis, faciet?

Et educet quasi lumen iustitiam tuam. Ad claritatem  qua eum credidisti. Iustitiam tuam: id est, in claritate opera tua. Et iudicium tuum. Quo ea que bona sunt elegisti. Tamquam meridiem. In pleno splendore gratie sue, quem reuelat coram angelis suis. uel meridies, opera sanctorum intelliguntur.

Subditus esto Domino. Non peccato, sed humilis esto coram Domino. Et ora eum. Pro delictis presentibus et antiquis. Unde Paulus dixit: Primo omnium fieri orationes, obsecrationes, postulationes, gratiarum actiones: pro regibus et omnibus qui in sublimitate sunt .

Noli emulari in eo. Ne inuidus ei sis, sicut superius: Et iudicium tuum tamquam meridies. Tunc enim iusti fulgebunt sicut sol in regno patris eorum, et  erunt clara omnia que nunc abscondita sunt. uel, noli emulari in eo, qui prospere agit in uia sua. Non te terreat impii felicitas breuis. Quiesce ab ira, et derelinque furorem. Noli emulari ut malefacias. Depone iram, ne iniqua patiens, uicem reddere compellaris.

Qui prosperatur in uia sua. Qui feliciter agit in hoc seculo. In homine faciente iniustitiam. Ipse enim se peccando precipitat, ne cum illo esse desideres qui iniquitatem facit.

Desine ab ira. Que Dei iustitiam non operatur . Derelinque furorem. Qui secundum Salomonem etiam sapientes perdit . uel desine, cessa ab ira animi, et furore corporis. Noli emulari ut maligneris. Ne alios prouocando ad nequitiam, ipse  nequam efficiaris.

Quoniam qui malignantur exterminabuntur. Quia non habent radicem pietatis. uel exterminabuntur de terra uiuentium. Sustinentes autem Dominum, ipsi hereditabunt terram. Id est, terram repromissionis, que fluit mel et lac.

Adhuc pusillum, et non erit peccator. Modice exspecta, et non erit peccator, qui tolletur hinc: quia diuina opprimetur ultione. Et queres locum eius, et non inuenies. In futurum non erit: neque locum quietis accipiet, et queres locum eius, et non inuenies. Si locus diaboli peccatum est, erit tempus quando peccatum non erit. Hoc autem tunc erit, cum exsultauerimus in multitudine pacis.

Mansueti autem hereditabunt terram. Quos nullus  turbo furoris exagitat; neque concupiscentie ignis inflammat. Hereditabunt terram illam uiuentium: quia mites et humiles possidebunt terram: hoc est, uitam eternam. Et delectabuntur in multitudine pacis. Delectabuntur: Id est, letabuntur in multitudine pacis: id est, in Christo: cum in regno Christi coniuncti fuerint, qui est pax nostra.

Obseruabit peccator iustum. Ut inuento loco noceat ei: quia per illa opera sanctorum ipsi cruciantur, et torquentur in ista presenti uita: id est, in mente intus malitia et inuidia, quam habent. Et stridebit super eum dentibus suis. Nequitie et malitie dentibus, quibus eum nititur deuorare. Per motum corporis, ut diximus, ostendit motum anime.

Dominus autem irridebit eum: quia prospicit quod  uenient dies eius. Dies ultionis ire Dei. Numquid Dominus aliquem irridet? Non, sed quia digni sunt ipsi ut irrideantur in uindicta. Quoniam prospicit quod ueniant dies eius: hoc est, Dominus scit quando ueniet perditio eius.

Gladium euaginauerunt peccatores, etc. Gladius, siue sagitte peccatorum, uerba seductionis sunt. Arcus uero uel uagina, mens est eorum de quibus proferuntur. uel, gladium euaginauerunt peccatores, id est, gladium persecutorum in persecutione. Intenderunt arcum: id est, tendicula ipsorum contra sanctos. Ut decipiant pauperem, et inopem. Non diuitem mundi, sed pauperem Christi. Ut trucident rectos corde. Ut eos qui bene credunt, seducendo interimant. Quia  tunc anime sanguis funditur, cum quis blande seducitur, et cadit in peccatum. Sed hec ad hereticos referenda sunt, contra quos debemus fortes stare: ut eis quod propheta adiecit, adueniat.

Gladius eorum intret in corda ipsorum, etc. Unusquisque enim qui contra Deum loquitur: aut cuius mens in stulta arrogantie uanitate superfluit: nec Scripturis spiritualiter intendens, uitiosa eas interpretatione corrumpit: ipse se proprio interimit pugione. Et sicut ad apostolos pax eorum, si indigna sit domus, reuertitur : ita et in corda istorum gladius, si contra insontem euaginetur, infigitur. uel, gladius eorum intret in corda ipsorum: hoc est, uindicta in animas ipsorum. Et arcus eorum confringatur, tendicula ipsorum.

 Melius est modicum iusto super diuitias peccatorum multas. Metuit enim illud quod Dominus ait in Euangelio: Quid prodest homini, si mundum uniuersum lucretur: anime autem sue detrimentum patiatur ? Modicum autem quod dixit, fides est. Que quamquam grano sinapis comparetur, magnam tamen habet uirtutem. Melius est modicum iusto, super diuitias peccatorum multas. Quamuis parua sint, meliora sunt: quia dixit Salomon: Melior est exigua portio cum requie, quam plena manus cum iniquitate .

Quoniam brachia peccatorum conterentur: Brachia, id est, fortitudo illorum conteretur in uindicta, ne innocentibus noceant. Confirmat autem iustos Dominus. In fide conuersantium infirma corroborat.

 Nouit Dominus uias immaculatorum. Id est, conuersationem illorum. Nouit Dominus qui sunt eius: immundos autem et eos qui eum ignorant, nescit. Omnis enim ignorans ignorabitur. Et hereditas eorum in eternum erit. In Christo, qui est perpetuus et eternus. uel in eternum erit: hoc est, in uita eterna.

Non confundentur in tempore malo. etc. Tempus malum, iudicii tempus ostendit: in quo cum iusti non patiantur famem, de peccatoribus dicitur: ue uobis qui saturati estis, quoniam esurietis , Non confundentur in tempore malo. In tempore discussionis, quod impiis malum erit. Et in diebus famis saturabuntur, et si desinant esse ministratores uerbi Dei, et hi in Christo, qui panis est uiuus, reficientur.  uel, in diebus famis saturabuntur: hoc est, quando illi peccatores erunt uacui, tunc sancti saturabuntur de gratia Dei. Quia peccatores peribunt. Quia non custodiunt mandata Dei, si non emendauerint.

Inimici uero Domini mox ut honorificati fuerint. In potestate terrena. Et exaltati. In uana gloria. Deficientes quemadmodum fumus deficient. Adueniente autem morte, omnis gloria eorum tamquam fumus aut nebula tabescet; quia cito omnia transeunt.

Mutabitur peccator, et non retribuet. Quia non restituet pecuniam Domini cum usuris. Mutuum accepit a Domino: id est, quinque sensus corporis, uel diuitias, et non gratias agit Deo. Iustus autem miseratur  et commodat. Id est, et in se facit misericordiam, et in aliis: hoc est, discernit ipsos quinque sensus corporis. uel, iustus miseretur et commodat. Accepit uerbum, et spiritualibus spiritualia subministrat: ut non solum se, sed alios lucrifaciat. In hoc uero uersiculo, etiam miseratio pauperum intelligenda est.

Quia benedicentes ei hereditabunt terram. In qua bona Dei reposita sunt. Qui semper Deum laudant, et ipsi possidebunt terram: id est, et istam terram solent possidere, et postea terram uiuentium possidebunt. Maledicentes autem ei disperibunt. Promittente Domino: Inimicus ero inimicis tuis, et affligam affligentes te .

Apud Dominum gressus hominis dirigentur. Quibus  ad eum transire conatur. Sic et Rebecca abiit interrogare non de loco ad locum, sed de uita ad uitam ; et Moyses, solutis uinculis pedum, transiuit uidere rubum . Et tu si apponas animum ut transeas a morte ad uitam, non pedum gressibus, sed animi uirtute, diriguntur a Domino gressus tui. Ad Dominum gressus hominum dirigentur, sensus uniuscuiusque: ut ait Salomon: Hominis est preparare uiam suam, sed Dominus diriget gressus suos . Et uiam eius uolet. Ut ad se ueniat, qui est uia, ueritas et uita. uel mandata eius desiderat.

Cum ceciderit non collidetur. Quare? Quia Dominus firmat manum eius. Id est, opera eius. Cum ceciderit, propter infirmitatem carnis: quia septies  cadit iustus, et resurgit: non collidetur, quia Dominus supponit manum suam. Agenti penitentiam, statim miseretur. Sic et Dauid et Petrus cognitum lacrymis purgauerunt delictum, et a Domino confirmati sunt.

Iunior fui, et senui, et non uidi iustum derelictum. Nolite, inquit Apostolus, pueri effici sensibus uestris, sed malitia paruuli estote . Ergo iste ab initio etatis sue paruulus in malitia, sed senex in uirtute diuina: intellexit, numquam posse iustum a Domino derelinqui, nec semen eius querens panem doctrine celestis: de qua uerbum insipientibus prebuit. Nec semen eius querens panem. Semen eius, opera eius. Querens panem, id est, uerbum Dei.

Tota die miseretur et commodat. Dies est, cum  unusquisque bonum exercet. Iste ergo omnibus diebus uite sue fenerat Domini sui pecuniam, non ad lucra mundana, sed ad celestia conquirenda. Tota die, omni tempore. Miseretur, a Deo: id est, qui aliis ministrat doctrinam Dei. Et semen eius in benedictione erit. Opera que gessit, uel doctrinam quam docuit, a Domino benedicentur. Sed et semen ad Christianum refertur populum, qui in Ecclesia assidua benedictione ditatur. Et semen eius in benedictione erit, in abundantia et gloria.

Declina a malo. Opere. Et fac bonum. Quod Deus precepit. Declina a malo, et fac bonum. Declina a malo: a diabolo, uel a peccato, et fac bonum, hoc est, imple mandata. Et inhabita in seculum seculi.  In Ecclesia, in unitate fidei, esto cum eo perpetuus.

Quia Dominus amat iudicium. Rectum iudicium, quo iustos impiosque discernit.

Et non derelinquet sanctos suos. Qui in eum totam spem locauerunt. In eternum conseruabuntur. Hoc est, in perpetuum, quia eterna concupierunt.

Iniusti punientur. In uindicta. Et semen impiorum peribit. Semen impiorum: hoc est, opera illorum cum ipsis punientur in tormentis, et omne opus eorum disperdetur, quia iniquum est.

Iusti autem hereditate possidebunt terram. Terram uiuentium. Et inhabitabunt in seculum seculi super eam. Super illam que est sine fine: de qua fugit dolor et gemitus.

Os iusti meditabitur sapientiam. Id est, Christum:  unde dicit: Et in lege eius meditabitur die ac nocte . Cum ait, meditabitur, futurum significat tempus, quod in regno Dei intelligitur ad agendum: in quo non uino luxurie, neque cibis uoluptuosis, sed sapientia Dei, iustorum ora replebuntur. Et lingua eius loquetur iudicium. Cum omnia ponderate; et non fraudulenter, neque cum ira, sed iusto iudicio, que de Deo sentit, enarrat. In quo enim abundat gratia spiritualis, omnia perscrutatur, etiam alta Dei.

Lex Dei eius in corde ipsius. Hoc est, in mente iusti. Non solum in ore ac lingua, sed etiam in alto cordis eius fructificabunt, per legem Dei, opera sanctitatis. Et non supplantabuntur. Ab aduersario. Gressus eius. Quibus ad Deum peruenire nititur. uel, non  supplantabuntur gressus eius. Sensus eius a diabolo, uel a peccato.

Considerat peccator iustum, etc. Intuebatur enim populus Iudeorum iustum Filium Dei, et stridebat in eum: quia grauis ei erat etiam ad uidendum. Sic et nunc inimicus considerat unumquemque nostrum ut perdat. Sed si uigilanter resistat, eueniet quod sequitur.

Dominus autem non derelinquet eum in manibus eius. In potestate utique illius. Nec damnabit eum cum iudicabitur illi. Dat iudicium impius, ut pereat iustus, et Dominus non damnat eum, quia custodiuit legem eius. Sed illum iustum non condemnat in die iudicii, cum impium iudicat.

Exspecta Dominum, et custodi uias eius. Per spem  firmam, et indeficientem mandatorum custodiam exspectatur Deus: ideo non debemus confundi in diuersis mundi tentationibus. Exspecta Dominum: Quidquid tibi accidat in prosperis et in aduersis, patienter exspecta: id est, sustine. Exaltabit te, ut hereditate capias terram. Illam utique eterne beatitudinis tellurem: in qua iusti post terminatos labores exaltabuntur. Cum perierint peccatores, uidebis. Tunc iusti peccatores perire uidebunt, cum fructum mercedis, Domino tribuente, percipient.

uidi impium exaltatum, et eleuatum super cedros Libani, et transiui, et ecce non erat. Cum mundi huius pelagum transierimus, tunc uidebimus non esse diabolum, et locum eius nequaquam apparere peccatum.  Cedrus duas habet interpretationes, sed in hoc loco eius explanatio hec est: sicut enim cedrus super excelsos montes apparet exaltata, et impulsu uentorum sepe delabitur: ita et impius qui, relicto Deo, in diuitiis mundi confidit: quamlibet floreat, quamlibet extollatur et eleuetur, non inuenietur cum ab hoc mundo migrauerit. Sed et ad Iudam traditorem ista referuntur. uel cedrus Libani, sancti propter altitudinem meritorum ipsorum, et sacerdotes, odore boni operis. Impii super ipsos sunt: quia calcant et opprimunt illos. Transiui, et ecce non erat. Dicat hoc apostolicus cetus, quia transiui procellam passionis Iesu: et illo resurgente, hic non erat: quia abiit et laqueo se suspendit. Quesiui eum, et non est inuentus locus eius. Quod autem non sit inuentus  locus eius, et habitatio eius desolata remanserit, Petrus in Actibus apostolicis prodidit, cum Matthiam in eius ordinem subrogauit . uel, transiui, et ecce non erat: quesiui eum, et non est inuentus locus eius: id est, ipsius impii. Non est inuentus locus eius: pro tanta uelocitate qua deficiunt.

Custodi innocentiam, et uide equitatem. Si nulli noceas: si cum nullo litigiosus sis, uidebis Christum: quia sicut uia, ueritas et uita: ita et equitas intelligitur. Quoniam sunt reliquie homini pacifico. Qui hic pacifice uixerit, ut Filius Dei uocetur: huius reliquie, hoc est, corpus mortale, reseruatur ad gloriam resurrectionis, iuxta illud Apostoli: Oportet mortale hoc induere immortalitatem . Reliquie impiorum peribunt. Pro reliquiis, in Hebreo,  nouissima habet.

Iniusti autem, etc.; reliquie impiorum peribunt. Non reseruantur eorum reliquie ex superbia, ut in eternum uiuant: sed ut in penam gehenne ignis intereant.

Salus autem iustorum a Domino. Per quem et presentem uitam capiunt, et adipisci prestolantur eternam. Salus autem iustorum a Domino. Ipse est nostra salus. Et protector eorum est in tempore tribulationis. Adiuuabit eos, etc. Propterea saluos faciet eos, et protector eorum est in tempore tribulationis, cum per arctam uiam, que ad uitam ducit, incedunt, plenam doloribus et erumnis. Et adiuuabit eos Dominus, et liberabit eos a peccatoribus: saluos faciet eos, qui sperauerunt in eum, cum ad perfectionem pure mentis  perducit. Ad eum uenire meruerunt: quoniam sperauerunt in eum. In omnibus enim angustiis in eum spem locauerunt, qui dixit: Ego sum Deus, et absque me non est alius. Ego occidam, et uiuere faciam: percutiam, et ego sanabo . Qui sanet omnes infirmitates mentium nostrarum: nobisque prestet toto corde erigere spem nostram, et in se tribuat collocari: ut, a peccatis liberati, mereamur, ipso distribuente, etiam eternitatis premium adipisci.



PSALMUS XXXuII.


In finem, Psalmus Dauid in rememoratione diei Sabbati. Sabbatum, requies interpretatur: hoc est, quando requiescunt sancti: id est, quando requiescit Ecclesia illa requie paradisi quam perdidit in Adam. Iste psalmus ostendit, ut si accidat infirmitas corporee fragilitati, non desistat requiri medicina celestis.

Domine, ne in furore tuo arguas me: neque in ira tua corripias me. Totus psalmus ex persona penitentis est: sed ad Christum referri potest, sicut et sexagesimus octauus. Domine, ne in furore tuo arguas me: neque in ira tua corripias me. Ira est, ut sepe diximus, commotio animi. Furor uero uindicta irrationabilis, cum fellis amaritudine. Ideo iste qui se peccatorem scit: non in ira, sed per misericordiam: nec in furore, sed per patientiam se argui postulat.

Quoniam sagitte tue infixe sunt mihi. uerba doctrine, que ut iaculum transuerberarunt cor meum,  ut agerem penitentiam. Et confirmasti super me manum tuam. Ut tamquam bonus magister uerberibus castigationis afflictum redderes emendatum.

Non est sanitas in carne mea a facie ire tue. uidi faciem ire tue, et non ipsam iram: hoc est, intellexi per Scripturas sanctas, quanta minaberis peccatoribus, et extabui, petens ne ipsa super me ira descenderet. Non est pax ossibus meis a facie peccatorum meorum. Nullam quietem indulsi, uel ossibus, uel membris meis, donec ea penitendo purgarem.

Quoniam iniquitates mee supergresse sunt caput meum. Inualuerunt enim mihi, ut sequitur: Sicut onus graue grauate sunt super me. Non est enim mihi leue peccatum meum, sed recognosco, quia graue mihi iudicii pondus imposuit, et super uerticem  capitis mei excreuit. Sicut pondus grande, sic peccata mea super me.

Putruerunt et corrupte sunt cicatrices mee. Porcorum mos est, ceno aut stercoribus pro bonis odoribus uti: nec intelligunt se in his sordidissime uolutari. Nam mihi fetent et computrescunt uulnera peccatorum, desideranterque expeto medicum. Et cur, inquis, computruerunt? A facie insipientie mee. Quia nolebam agere penitentiam. A facie insipientie mee. Per hoc putruerunt, scilicet per insipientiam meam: ut Paulus dicit: Quod infirmum est Dei, fortius est hominibus .

Miser factus sum et curuatus sum usque in finem. Usque dum confitendo purgarer: quia sine confusione et mestitia non dimittuntur peccata. Tota die  contristatus ingrediebar. Indignum me esse iudicans, qui uel oculos ad celum leuare auderem: sed percutiens pectus meum, aiebam: Deus, propitius esto mihi peccatori.

Quoniam lumbi mei impleti sunt illusionibus. Illis illusionibus se profitetur esse infirmatum atque repletum, quibus diabolus humanum genus allicit, ut delinquat. Deus, tu cognouisti insipientiam meam: quia lumbi mei impleti sunt illusionibus. Se unusquisque consideret, et titillantem corporis intelligat uoluptatem, et tunc dicere potest cum Paulo apostolo: Miser ego homo, quis me liberabit de corpore mortis huius ? Et illud; Neque enim quod uolo, hoc facio: sed quod nolo.

 Incuruatus sum et humiliatus sum nimis. Ad penitentiam. Rugiebam a gemitu cordis mei. Petens cum luctu remissionem. Aliud est gemitus corporis, et aliud gemitus cordis. Gemitus corporis, est propter res terrenas uel propter mortem gemere. Gemitus cordis, propter sua peccata, uel aliorum. Sed Christus non habuit quod gemeret, quia non fecit peccatum. Et gemitus meus non est absconditus a te. Id est, quidquid habet homo, Deus scit. Quidquid deliqui, quidquid mali gessi, omnia tibi cum gemitu reseraui: sciens quia tibi non occultantur occulta.

Cor meum conturbatum est in me, dereliquit me uirtus mea. Quia iram quam superius memoraui, incurrere expauesco. Et lumen oculorum meorum non  est mecum. Quia, postposito ueritatis lumine, in tenebras decideram peccatorum. Sic enim prophetam omnem ordinem huius psalmi ex peccatoris persona prosecutum fuisse, anteriores nostri docuerunt. Sentiant illi quod libet. Ego uero ab illo loco, ubi ait; Amici mei et proximi mei, usque ad finem psalmi: uideo Dominum meum Iesum Christum a Iudeis circumdari, in cruce suspendi, et ex inferno resurgere. Ait ergo ipse Dominus de passione sua:

Amici mei et proximi mei aduersus me appropinquauerunt et steterunt. Amici, dicuntur Iudei, propter Abraham. Proximi, eo quod ab eorum generatione assumpserit carnem, qui appropiauerunt ei, ut comprehenderetur. Amici mei et noti mei contra me  steterunt. Potest et de discipulis accipi, qui, in passione metu territi, a Domino recesserunt: intantum ut etiam eum Petrus denegaret. uel steterunt, causantes contra eum.

Et qui iuxta me erant, de longe steterunt. Apostoli uel reliqui discipuli, de quibus ait euangelista: Cum autem apprehendissent eum, stabant omnes noti eius a longe . Et uim faciebant qui querebant animam meam. Faciebant uim, non noti, sed Iudei: uel Petro, cum dicerent: Nam et tu ex illis es . uel Iacobo; qui cum traheretur, relicta sindone, nudus aufugit ab eis . Et uim faciebant qui querebant animam meam: scilicet Iudei, quasi illorum fortitudo esset, et a Deo ipsam potestatem non accepissent.

 Et qui querebant mala mihi, locuti sunt uanitates, et dolos tota die meditabantur. Multos quidem dolos meditati sunt; cum interrogarent si deberent dare censum Cesari, an non : aut si mulier deprehensa lapidaretur . Sed tunc aperte dolum ingerunt, cum falsos testes adducunt. uel, qui inquirebant mala mihi, locuti sunt uanitatem, quando dixerunt: In Beelzebub eiicit demonia .

Ego autem tamquam surdus non audiebam, et sicut mutus non aperiens os suum. Semper que exprobrabant, sustuli, et iugiter silui. Hoc et Pilatus manifestat, cum dicit: Mihi non respondes? An nescis quia potestatem habeo dimittere te ? Ego  autem tamquam mutus non aperiens os suum. Et apud Pilatum Dominus non est locutus. Et Isaias de eodem loquitur: Tamquam agnus ad uictimam ductus, non aperiens os suum .

Et factus sum sicut homo non audiens et non habens in ore suo redargutiones. Nam cum me sputis linirent, arundine uerberarent, illuderentque genu flexo, nichil eis motus respondi. Et non habens in ore suo redargutiones. Sic tacui accusatus, quasi non habens quid pro me respondere deberem. Christus in omnibus exemplum dedit, ut homo flagella et correctionem patienter portare debeat.

Quoniam in te, Domine, speraui, tu exaudies me, Domine Deus meus: Ut me resuscites. uel tu exaudies me: hoc est, uide illorum superbiam et meam  humilitatem.

Quia dixi nequando supergaudeant mihi inimici mei, et dum commouentur pedes mei. Pedes Christi in passione: uel sancti apostoli, qui pedes Christi esse debuerant: commoti sunt de fide ad infidelitatem. Commoueri possunt pedes mei a stabilitate sua, et inimici in me insultare: si in hac crucis morte humiliatus, non resurrexero. In me magna locuti sunt. Dicentes: Si Filius Dei es, descende de cruce .

Ego autem in flagella paratus sum. Preparo me ad sustinendam crucem, lanceam, fel, acetum, ut perhanc mortem meo sanguine redimam populum pereuntem, quia Christus ad hoc uenit, ut passionem sustineret. Et dolor meus in conspectu meo semper.  Donec eiiciam uictoriam in iudicium.

Quoniam iniquitatem meam annuntiabo, et cogitabo pro peccato meo. Sicut enim maledictioni subiacuit, ut nos a maledicto legis erueret, ita et peccatorem se profitetur, qui peccata nostra portauit, ut pio cogitatu ac misericordie consilio, nos ab eisdem erueret. Et sollicitus ero pro peccato meo. Peccatum Christi, humani delicta sunt generis: propter que et Patri dicitur nunc esse subiectus.

Inimici autem mei uiuunt. Quia non sunt statim ultione diuina puniti. Et confirmati sunt super me. Confirmati sunt in legis littera: in qua spiritualiter nuntiatum non intellexerunt. Et multiplicati sunt, qui oderunt me inique. Certe inique et non rationabiliter: quia in hac littera, semen suum, ceu astra  celi multiplicari credebant.

Qui retribuebant mihi mala pro bonis. Dulcedinem eterne uite afferentem aceto potauerunt, ac felle. Detrahebant mihi. Dicentes: Alios saluos fecit; semetipsum non potest saluum facere . Quoniam sequebar bonitatem. Ut implens uoluntatem Patris, pro uita populi susciperem mortem.

Non derelinquas me, Domine Deus meus: ne discesseris a me. Cum profunda inferni penetrauero.

Intende in adiutorium meum, Domine Deus salutis mee. Manifestum est, Domine Iesu, quia intendit in te Pater suscitans te a mortuis tertia die, et collocans ad dexteram suam in celestibus super omnem principatum et potestatem: dans tibi nomen quod  est supra omne nomen. Ergo quia graues sunt pugne carnis, tu, Domine, intende in adiutorium nostrum, et esto nobis salus in tempore tribulationis.



PSALMUS XXXuIII.

In finem pro Idithun Canticum Dauid. Idithun, transiliens eos, interpretatur. Iste psalmus patientiam docet, ut refrenans homo os suum, obseruet ne per fatuitatem uerborum incidat in peccatum: quia scit propheta etiam de uerbis otiosis rationem esse reddendam. Docet etiam ut ea thesaurizemus in seculo, que ad profectum pertineant animarum.

Dixi, custodiam uias meas: ut non delinquam in lingua mea. Non aliter scio uite mee custodire uias: nisi ut non loquar fatua, ac diuersa, siue otiosa.  Ex uerbis, inquit Dominus, tuis iustificaberis, et ex uerbis tuis condemnaberis. Dixi, custodiam uias meas: id est, disposui custodire opera mea: scilicet quinque sensus corporis. Ut non delinquam in lingua mea. Non delinquam, non peccem: quia qui custodit linguam suam, custodit animam suam : quia mors et uita in manibus lingue . Et item: Cultus iustitie, silentium et pax .

Posui ori meo custodiam. Iuxta illud: Pecuniam et aurum tuum alliga bene, et facito ori tuo ostium et seram. Beatum enim hominem oris custodia facit: cum non profert inania, sed que Deo sunt digna. Cum consisteret peccator aduersus me. Id est, diabolus, qui iustis maledicit ac detrahit, et instigator  eorum est, qui sanctis insidiantur.

Obmutui. Ne obiurgantibus me obstreperem. Obmutui, et non aperui os meum, quia tu fecisti. Ideo patienter fero: quia te scio ad probationem me tentationibus reliquisse. Et humiliatus sum. Ad sustinenda eorum improperia. Et silui a bonis. De bona conscientia procedebat mihi securitas: ideo me non iustificaui coram hominibus: neque bona que in me erant, diuulgaui: quia scio quod Pater qui uidet in absconso, reddet mihi. Et dolor meus renouatus est. Nondum enim ueneram ad perfectum uirum. Nam etsi sustinebam cum dolore improperia, non tamen sciebam maledicentibus benedicere. uel, dolor meus renouatus est. In hoc dicitur dolor Christi: quia illi non fuerunt digni audire uerba mysterii, ut ait  propheta: ue mihi, quia tacui . uel illud: Adherere faciam linguam tuam palato tuo, quia Dominus exasperans est .

Conculcauit cor meum intra me. Dicit Ecclesia. A recordatione delictorum priorum. Et in meditatione mea exardescet ignis. Quid, inquis, meditabaris? Illud nempe, qualiter ignem illum reperire possim, qui peccata consumeret, mentem illuminaret, qui est Spiritus sanctus, de quo Cleophas et qui cum eo erant, dicebant; Nonne cor nostrum ardens erat in  nobis, cum loqueretur in uia, et aperiret nobis Scripturas ?

Locutus sum in lingua mea. Hoc est, predicaui omnibus hominibus, ut illud: Si non annuntiaueris iniquo iniquitatem suam, sanguinem eius de manu tua requiram . Notum fac mihi, Domine, finem meum. Et numerum dierum meorum quis est? Non istius uite finem querit sibi notum fieri propheta: sed illum in quo, euacuatis potestatibus ac destructa morte, Christo iungatur qui est finis legis. Neque istorum dierum numerum uult scire, sed illorum de quibus dicit Dominus: Apud Patrem meum mansiones multe sunt . Et numerum dierum meorum quis est? Hoc est, numerus sine numero, dies sine die, tempora sine tempore. Quis est?  qui semper est. Ut sciam quid desit mihi. Hoc est, ut me facias intelligere omnia bona, ut cum hec nota habuero, sciam quid adhuc in seculo degente desit ad palmam beatitudinis consequendam. Perfectus enim erat Paulus qui dicebat: Certamen bonum certaui: cursum consummaui. Nunc autem deest mihi corona iustitie, quam Dominus retribuet mihi . Quod autem non de suis diebus hec loquatur, sequentia docent.

Ecce mensurabiles posuisti dies meos. Secundum ueterem hominem usque nunc fuerunt: nunc nouum desidero, illum quem Abraham uidit et gauisus est . In quo alibi hortamur letari, in quo Deus Dominus illuxit nobis. Qui non a sole, neque a luna illuminabitur, sed ab ipso Domino perpetua luce  refulget. Et substantia mea tamquam nichilum ante te. Suscipiens altiori mente claritatem tuam: pro nichilo iudicaui substantiam meam.

uerumtamen uniuersa uanitas, omnis homo uiuens. Si peccator est, et in deliciis fluxerit, uanitati subsistit. Si iustus, et desiderat dissolui, et cum Christo esse, uana est ei nichilominus uita presens.

uerumtamen in imagine [a 1Kb] Dei pertransit homo, sed frustra conturbatur. Omnis homo ad imaginem Dei factus est. Si ergo in ea ambulare uideatur, et in rapinis uersetur atque concupiscentiis, conturbatur in actione.

Thesaurizat, et ignorat cui congregabit ea. Sepe enim plerique thesaurizant et congregant multa, que aut desidia filiorum euertit, aut fiscus occupat,  aut diripiunt alieni. Beatus autem ille est, qui ibi thesaurizat, ubi fures non effodiunt, nec furantur , ubi audire mereatur: Quamdiu fecistis uni ex minimis istis, mihi fecistis .

Et nunc que est exspectatio mea, nonne Dominus? et substantia mea apud te est. Relictis omnibus, te, Domine, prestolabor, quia substantia uite istius non comparatur ad illam beatitudinem sempiternam.

 Ab omnibus iniquitatibus meis erue me. Preteritis, presentibus et futuris. Opprobrium insipienti dedisti me. Dum peccator fui, opprobrium factus sum insipienti diabolo, qui est omnium criminum, et incentor, et accusator. Ideo purgari cupio in hoc seculo, ne ille me accuset in iudicio tuo.

Obmutui et non aperui os meum, quoniam tu fecisti. Cum me conuiciis, iracundiis, ac diuersis improperiis lacesseret: cogitans me a te factum, nichil ad ea que inferebantur, respondi: Amoue a me plagas tuas. Quia me sentio emendatum.

A fortitudine manus tue ego defeci. Incumbente manu uindicte, uirtus delicti defecit, sicut Paulus apostolus ait: Cum autem infirmor, tunc potens sum . Ab increpationibus propter iniquitatem  corripuisti hominem. Increpatur omnis homo propter iniquitatem, quem perdere non uult diuina maiestas. Flagellat autem omnem filium quem recipit.

Tabescere fecisti sicut araneam animam eius. Tabescit anima, cum caro a luxuriis et concupiscentiis refrenatur. Hoc est tabescere, obstupescere de anterioribus delictis. Ille uero qui ea agit que mundane uanitati sunt apta, telas texit aranee, iuxta Isaiam prophetam : hoc est, die noctuque in opere uano uacat, et non utilia, sed dissolubilia et incorruptibilia, operatur. Sed quia propheta animam ceu araneam tabescere dicit: hoc intelligendum est, ut ad tantam subtilitatem per abstinentiam decoquatur, ut ad instar filorum illorum deducatur: scilicet ut  nichil crassum, durumque peccati contineat. uerumtamen uane conturbatur omnis homo. uiuens in uanitatibus huius seculi. Sed et qui in Deo uiuit, uana est ei inutilis hec mundana conturbatio.

Exaudi orationem meam, Domine, et deprecationem meam: auribus percipe lacrymas meas. Pro eo quod a te peregrinor, et desiderium habeo dissolui, et ad te transire.

Ne sileas, quoniam aduena sum apud te, et peregrinus sicut omnes patres mei. Incolam atque peregrinum se dicit, sicut omnes sancti: quia sicut et illi dum erant in corpore, peregrinatur a Domino.

Remitte mihi ut refrigerer priusquam abeam, et amplius non ero. Hic remitte, Domine, si quid deliqui: quia in inferno nulla est remissio: quia nec confessio  ualet. Qui nos ab huius seculi ereptos peregrinatione, facere digneris ciues sanctorum et domesticos Dei Patris, ut edificati super firmissimum fundamentum in templum sanctum, effici mereamur conformes corpori glorie tue. Amen.



PSALMUS XXXIX.

In finem, Psalmus Dauid. Hic psalmus in exordio uocem habet populi ex gentibus in hereditatem uocati, inde ipsius Mediatoris ad Patrem.

Exspectans exspectaui Dominum: In promissionibus prophetarum, in quibus me illuminauit: quia preuidebat propheta Christum per Spiritum sanctum uenturum esse in carne. Et intendit mihi. Per  splendorem Euangeliorum, in quibus me illuminauit.

Et exaudiuit preces meas. Quia prophetis et patriarchis se abdidit, sicut ipse postmodum dixit: Quia multi prophete et iusti cupierunt uidere que uidetis, et non uiderunt . Ipse mihi in nouo Testamento refulget. Et eduxit me de lacu miserie, et de luto fecis. In quibus immersus eram, cum simulacra muta adorarem. uel, de luto fecis: quia adheseram terrenis desideriis.

Statuit supra petram pedes meos. Supra petram: hoc est, super Christum. Pedes meos, sensus meos: ut illud: Petra autem erat Christus . In se, qui est stabilis petra, confirmauit me: ne ab huius seculi nutarem impulsibus. Et direxit gressus meos.  Ne ad eum ueniens, post tergum respicerem. Et direxit gressus meos: id est, sensus bonorum operum: Ecclesie dirigit: quia unusquisque per se tortuosus est.

Et immisit in os meum canticum nouum. Laudem utique suam: quia nouus homo uenit in mundum, nouam legem dedit mundo. Carmen Deo nostro: Laudem Deo nostro, ut iam non sonos turpes et theatrales concinam, sed in Dei uiuentis hymnis per harmoniam noui Testamenti delecter.

uidebunt multi. Annuntiatum uenisse. Et timebunt. Qui se intelligunt peccatores. Et sperabunt in Domino. Ut eis pristina remittantur delicta.

Beatus uir cuius est nomen Domini spes ipsius. In qua bonis omnibus impleatur. Felix illa anima, que  habet fidem firmam et spem directam in Christo. Et non respexit in uanitates et insanias falsas. Omnia que in mundo sunt, iuxta Salomonem, uanitas est . Insanie autem false sunt, ire, rixe, direptiones, et reliqua: in quibus homines insaniunt ut peccent: que Apostolus opera carnis esse dicit .

Multa fecisti tu, Domine Deus meus, mirabilia tua, et cogitationibus tuis non est qui similis sit tibi. Ostendistis patribus nostris mirabilia tua multa, que non crediderunt. Reuelasti eis te uenturum in lege, et non intellexerunt: nos uero credidimus. Usque huc credentium populus: hinc ipse Dominus ad Patrem ita exorsus est:

Annuntiaui et locutus sum. Dicens: Penitentiam  agite, appropinquauit enim regnum celorum . Multiplicati sunt super numerum. Iudei in malitia sua. uel, super numerum: hoc est, peccatores super numerum, et foris numerum sunt: quia non sunt digni numerari in numero iustorum.

Sacrificium et oblationes noluisti: aures autem perfecisti mihi. Holocausta et pro peccato non postulasti. Aperte hec Apostolus declarat: quod, adueniente Domino, cessauerint sacrificia Iudeorum. Impossibile est, inquit, sanguine hircorum, aut taurorum, auferri peccata . Ideo ingrediens mundum, dicit: Hostiam et oblationem noluisti, corpus autem  aptasti mihi. Holocaustum et pro peccato non tibi placuit, nisi meipsum pro totius mundi delicto tibi sacrificium exhiberes.

Tunc dixi: Ecce uenio. In capite libri scriptum est de me. Quia sacrificia et ceremonias Iudeorum, et sabbata, et superstitiones Legis ueteris, spiritualis Euangelii religione mutasti: propterea letus in mundum uenio, et de me scribitur: In principio erat uerbum, et uerbum erat apud Deum, et Deus erat uerbum . Tunc dixi, Ecce uenio, ut assumam carnem in qua patiar. In capite libri scriptum est de me. Caput libri Testamenti ueteris tale sumit exordium: In principio fecit Deus celum et terram : id est, in Christo Domino. Hoc mysterium et Ioannes cernens, sic Euangelium inchoauit: In  principio, inquit, erat uerbum, et uerbum erat Deus. Nam et ipse interrogantibus Iudeis quis esset, respondit: Principium . Caput ergo libri, intellige principium, quod est Christus iehsu, qui in hoc libri capite nuntiatus est.

Ut faciam uoluntatem tuam, Deus meus, uolui. Descendi enim de celo: non ut faciam uoluntatem meam, sed tuam, Pater. Non uoluntas est carnis, sed Patris: ut pro uita hominum moriar. Et legem tuam in medio cordis mei. Quam non ueni soluere, sed adimplere.

Annuntiaui iustitiam tuam in Ecclesia magna. Gratias tibi ago, Saluator mundi, quod magnam fecisti Ecclesiam tuam, a quatuor mundi partibus euangelica predicatione uocatam, tua passione collectam,  tua resurrectione mundatam. In Ecclesia magna, in toto mundo diffusa.

Ecce labia mea non prohibebo, Domine, tu scisti, etc. Non silui, nichil clam locutus sum, sed omnem uirtutem tuam, quod iustus, quod uerax, quod misericors, quod salus omnium es: non solum in Ecclesiis populorum, sed etiam in synagogis Iudeorum incessabiliter predicaui. Ecce labia mea non prohibebo. Labia Christi, sancti sunt. Non prohibet illos predicare, sicut sanctus Paulus dicit: uerbum Dei non est alligatum . Tu cognouisti: tu scis quod non feci, id est, non prohibui. Iustitiam tuam non abscondi in corde meo, hoc est, mandata tua. ueritatem tuam et salutare tuum dixi. ueritas et salutare, Christus est: hoc predicant sancti. Non celaui  misericordiam tuam, et ueritatem tuam synagoge multe, id est, in tota plebe annuntiaui.

Tu autem, Domine, ne longe facias miserationes tuas a me: misericordia tua et ueritas tua semper susceperunt me. Quoniam circumdederunt me mala quorum non est numerus. Quod misericordiam Patris postulat, quod a Iudeis se circumdatum et iniquitates super se multiplicatas dicit: quod a corde derelictus, rursum Patris presidium precatur: omnia ad infirmitatem carnis sunt referenda, ut sicut uerus Deus, ita uerus homo credatur. Tu autem, Domine, ne longe facias misericordias tuas a me. Non longe, sed prope. Misericordia tua et ueritas tua semper susceperunt me. Misericordia facit peccata dimittere.  ueritas reddit unicuique quod fecit. Comprehenderunt me iniquitates mee, et non potui ut uiderem. Id est, genus humanum circumdatur originalibus peccatis, et non potui ut uiderem: quia abstracta fuerat illa lux ueritatis. Unde dictum est: De terra excecaberis, et de terra illuminaberis.

Multiplicate sunt super capillos capitis mei. Id est, ipse iniquitates super genus humanum. Cor meum dereliquit me. Quando homo peccat, cor suum non habet. Unde Dauid dixit: Inuenit seruus tuus cor suum . Ergo antea quando peccauit, non habuit illud.

Complaceat tibi, Domine, libera me, Domine, Ecclesia rogat ad Christum: Hoc tibi complaceat, ut me liberes. In auxilium meum respice. Infirmitas  uoluntatem habet impetrandi, non potestatem habet.

Confundantur. In cogitationibus prauis, ut ea que sunt recta, percipiant: Aut hic emendent, aut in futuro, et reuereantur. Hoc est, ut reuerentiam habeant.

Auertantur retrorsum. Qui malum cursum habuerunt.

Ferant confestim confusionem suam: qui dicunt mihi, Euge, euge. Misericorditer eos deprecatur confundi, ut confestim cognoscant iustitiam. Portent confusionem suam, qui se non emendauerint. Qui dicunt mihi, Euge, euge. Duos hostes habet Ecclesia, adulationes et blasphemationes.

Exsultent et letentur qui uolunt iustitiam meam.  Hoc est, fidem et opera. Et dicant semper, Magnificetur Dominus. Magnificetur populus sanctorum. Unde dixit: uideant uestra bona opera, et glorificent Patrem uestrum qui in celis est . Qui diligunt salutare tuum. Id est, Christum tuum. Hec propheta dicit de his, quibus ipse Dominus per Euangelium ait: Si dilexeritis me, et uerba mea in uobis manserint, omnia quecumque petieritis, fient uobis .

Ego uero egenus et pauper sum: Deus, adiuua me. Egenus et pauper Christus: cum diues esset, egenus factus est. Egenus dicitur qui aliquid habet, et aliquo indiget. Et pauper dicitur, qui nichil habet. Inops, id est, sine ope.

Adiutor et liberator meus esto, Domine; Deus meus,  ne tardaueris. Et hec ad trepidationem corporalem sunt referenda. Nam diuinitas que fuit in assumpto homine, nulli est obnoxia passioni, sed in eadem potentia qua fuit, et permanet, et permanebit, et nunc, et tunc in secula seculorum. Amen.



PSALMUS XL.

In finem, Psalmus Dauid. Istum psalmum propheta per Spiritum sanctum in persona Christi cantauit. Psalmus uocem continet prophete de Christo pronuntiantis in initio: deinde ipsius Mediatoris loquentis ad Patrem: que maxime sunt in Euangeliis impleta.

Beatus qui intelligit super egenum et pauperem. Qui cognoscit Christum in assumpta carne uenisse, in qua pro nobis pauper factus est et egenus, hic  beatitudinum celestium opes capit. Ipse autem Dominus factus est pauper: cum non haberet ubi caput reclinaret . Egenus, cum se in egentibus refici demonstrauit. Beatus qui intelligit. Beatus, et felix, qui intelligit super egenum et pauperem. Christus egenus et pauper factus est pro nobis, ut illius inopia nos diuites faceret: Qui intelligit, id est, qui intelligit illum uerum Deum et uerum hominem esse. In die mala liberauit eum Dominus. In die iudicii, in qua Iudeos nos [Al. non] intelligentes damnabit Christus. Aderit tibi dies mala: si non intellexeris super egenum et pauperem.

Dominus conseruet eum. Ne ab hoc intellectu recedat in presenti. Et uiuificet eum. In hac sapientia perseuerantem, transferat a morte in uitam. Et  beatum faciat eum. Cum sanctis suis in regno celorum. In terra. In sancta Ecclesia uel in die eternitatis. Et non tradat eum in manus inimicorum eius. Id est, in potestate diaboli, qui credulitati nostre semper inimicus exsistit.

Dominus opem ferat illi super lectum doloris eius. Opem ferat illi: hoc est, adiutorium prestet illi. In lecto doloris, in infirmitate carnis. uel de illo paralytico potest intelligi, quando Dominus dixit: Surge, tolle lectum tuum : quia corpus quod corrumpitur, aggrauat animam, et inhabitatio terrena deprimit sensum multa cogitantem . In huius corporis egrotatione in quo anima tamquam in lectulo requiescit, ope Dominici presidii consoletur. Uniuersum stratum eius uersasti in infirmitate  eius. Corpus, ut diximus, quod pro strato accipitur, in diuersis tribulationibus inquietasti, ut probatum atque ab illecebris expurgatum, assumeres. Hic propheta immutat ordinem, et profert uocem Dominici hominis dicentis:

Ego dixi, Domine, miserere mei: sana animam meam, quia peccaui tibi. Que mesta usque ad mortem: non ab originali facinore, sed pro delictis populi contristatur. uel, miserere mei, Ecclesia dicit: quia multi sunt qui peccata committunt, sed uerba excusationis pretendunt. Unde Ecclesia dicit: Ego me accuso pro meis peccatis, quia ego peccaui.

Inimici mei dixerunt mala mihi: Quando morietur et peribit nomen eius? Quando uidebant cecos illuminari, leprosos mundari, sabbata dissolui, Lazarum  resuscitari, quando dicebant: Ecce mundus totus post eum abiit : quid aliud poterant cogitare, nisi, ut morte ei hec uirtus eriperetur? Nam et unus ex illis, Caiphas nomine, licet nesciens que diceret, aiebat: Expedit ut unus moriatur pro populo, ut non tota gens pereat. Quando morietur? Hoc est quod in Euangelii parabola scribitur, colonis dicentibus: Iste est heres, uenite, interficiamus eum: et nostra erit hereditas, et non memoretur nomen eius amplius .

Et si ingrediebantur ut uiderent, uana loquebatur cor eorum. Intreuntes pretorium, loquebantur de corde malo, dicentes: Omnis qui se facit regem, contradicit Cesari . uel ad hoc ingrediebantur,  ut exstinguerent Ecclesiam, et explorarent, sicut Paulus dicit: Falsi fratres qui subintroierunt explorare libertatem nostram . uana locutum est cor eorum, lingua ficta in dilectione, ut illud: Magister, scimus quia uerax es, et uiam Dei in ueritate doces . Hoc uanum est. Congregauerunt iniquitatem sibi. Clamantes: Quid ad nos? Tu uideris. Sanguis eius super nos et super filios nostros.

Egrediebantur foras. Foras, cum Pilato. Et loquebantur in idipsum. Aduersum me susurrabant omnes inimici mei: aduersum me cogitabant mala mihi. Adhibentes testes iniquos, et querentes me interficere. Aduersum me susurrabant: id est, murmurabant. Omnes inimici mei cogitabant mala mihi: supradicti  Iudei, uel modo contra Ecclesiam heretici.

uerbum iniquum constituerunt aduersus me. Aientes: Nobis non licet occidere quemquam, sed tu accipe, et crucifige eum . uel quando dixerunt: In Beelzebub eiicit demonia , et non solum super uiuum, sed etiam super mortuum falsos testes miserunt.

Numquid qui dormit, non adiiciet ut resurgat? Sic me interficere festinabant, quasi post mortem resurgere non haberem. Hoc est dicere: qui ab iniquis iniuste somno mortis opprimitur, non resurget? Sicut alius propheta dixit: Numquid qui cadit, non resurget ? Cecidit enim granum frumenti, et messis copiosa surrexit.

 Etenim homo pacis mee in quo speraui, qui edebat panes meos, magnificauit super me supplantationem. Manifestissime hic Iudam denuntiat proditorem, sicut ipse Dominus in Euangelio ait: Cui ego panem intinctum dedero, ipse est ; et alibi: Leuabit aduersum me calcaneum. Quod autem ait: Qui edebat: hoc est, qui celestem cibum, uitam huic mundo dantem, sumebat, et aliis distribuebat, cum esset apostolus: ipse hanc uitam morti, propter cupiditatis pretium, destinauit.

Tu autem, Domine, miserere mei, et resuscita me, et retribuam eis. Resuscitatus est Dominus noster uirtute paterna, ad cuius dexteram sedet. Antequam resurgeret, anticipauit ultio Iudam, cum eum interitus debitus suggillauit. Quod autem ait: Retribuam  illi, futurum ei iudicium comminatur.

In hoc cognoui quoniam uoluisti me. Resuscitans me. Quoniam non gaudebit inimicus meus super me. Diabolus: cuius instinctu hec Iudei sunt operati: non est gauisus eum retinendo in inferis.

Me autem propter innocentiam suscepisti, et confirmasti me in conspectu tuo in eternum. Maxima est hec innocentia, cum iustus pro impiis moritur: qui non sua, sed nostra peccata portauit. Propter quam innocentiam, et a Patre deuicta morte, cum assumpta carne susceptus est in celestibus.

Benedictus Dominus Deus Isrel a seculo, et usque in seculum fiat, fiat. Pro fiat, fiat, in Hebreo scribitur amen, amen, quod Aquila, : id est,  uere, siue fideliter, transtulit. Et sciendum primum librum Psalterii hic esse finitum. Secundum uero esse a quadragesimo primo, usque ad septuagesimum primum. Tertium a septuagesimo secundo, usque in octogesimum octauum. Quartum ab octogesimo nono, usque in centesimum quintum. Quintum uero a centesimo sexto, usque ad finem.



PSALMUS XLI.

In finem intellectus filiis Core, Psalmus. In finem, in Christo: intellectus: hoc est, intellectus spiritualis. Filiis Core: id est, filiis Christi, qui sunt credentes. Psalmus uocem continet Ecclesie, siue fidelis uiri Deum desiderantis.

Quemadmodum desiderat ceruus ad fontes aquarum: ita desiderat anima mea ad te, Deus. Primum enim  intelligendum est, quare, uel qualiter desiderat ceruus ad fontes aquarum. [a 1Kb] Mos est enim eius, ut inuentum serpentem naribus hauriat, et post hec exardescens, exstinguat sitim. Ergo homo Ecclesie, qui diu in actu uenenoso degebat, ubi se perspicit ceno fornicationis, idololatrie fetore repletum: desiderat uenire ad Christum, in quo est fons luminis, ut, ablutus baptismo, accipiat donum remissionis. Scit enim, quia nisi quis renatus fuerit ex aqua et Spiritu sancto, non habebit uitam eternam . Sed et si quis hodie nostrum, exstinctis uitiis, ignescat in desiderium Dominice contemplationis, potest et ipse dicere: quia desiderat anima mea ad te Deus: hoc est, relicto seculo, ad te desidero transire.

 Sitiuit anima mea ad Deum fortem uiuum. Non ad mortua simulacra, sed ad illum qui dixit: uiuo ego, dicit Dominus: quia mihi flectetur omne genu . uiuus, quia ipse dicit: Sicut misit me uiuens Pater, et ego uiuo propter Patrem, et qui credit in me, et ipse uiuet propter me . Quando ueniam et apparebo ante faciem Dei mei? Ac si diceret: Quando erit tempus, ut illa gloria qua efficiuntur sancti conformes glorie tue, ego in claritate cum illis appaream? uel, quando ueniam, id est, quando erit illud tempus, quo Ecclesia uult dissolui a corpore et esse cum Christo? Et parebo ante faciem Dei mei: id est, ante conspectum diuinitatis, et tunc uidebimus eum sicuti est.

Fuerunt mihi lacryme mee panes die ac nocte.  Quomodo potest de lacrymis panis fieri? Potest: quia sicut corpus satiatur de pane, ita anima de lacrymis, quia exinde sperat remissionem peccatorum habere. Fletus ac gemitus erant mihi ac lamentatio, ob desiderium tui. Dum dicitur mihi quotidie: Ubi est Deus tuus. Siquidem pagani deos suos digito ostendunt, et ob hoc ingerunt mihi improperia. Unde sciant, quia ego mente Deum meum reconditum teneo, et per interiorem hominem cum ipso habito.

 Hec recordatus sum, et effudi in me animam meam. Dum hoc improperium quotidie sustinens memorarem, liquefacta est in me anima mea, et tabui in tractatu: cum neque in celo neque terra Deum meum cernere possem uisibiliter, sed inueniens eum in mente mea gubernantem me ac dirigentem in illo tabernaculo sempiterno, de quo loquor: Quoniam transibo in locum tabernaculi admirabilis usque ad domum Dei. Tabernaculum Dei, Ecclesia est, que adhuc peregrinatur a Domino: per quam ad eterna tabernacula, id est, ad celestem Ierusalem, que est mater omnium nostrum, uenitur. In qua sunt multi admirabiles et uirtutibus sacris pollentes: quia edificati super fundamentum apostolorum, tamquam una domus habentur. In quam iste  mente ingrediens, qui, relicta idololatria, iam cognouerat baptismi sacramenta, admirans harmoniam Cantici spiritualis, per suauitatem eterne dulcedinis, accessit ad domum Dei, quod est Sancta sanctorum. Et quasi diceretur ei: Quis te huc adduxit: uel, qualiter huc uenisti: uel, quo delectatus es, ut huc accederes? Respondit:

In uoce exsultationis et confessionis, sonus epulantis. Exsultatio, confessio et epulatio hec, non musicis artibus adimplentur, neque inchoantur, et pretereunt; sed iugiter angelicis uocibus et sanctorum concentibus celebrantur. Quod dum iste adhuc in seculo positus, mente suspiceret: ingemiscens cur ab eo hec differtur habitatio, meste anime ait:

Quare tristis es, anima mea, et quare conturbas me?  Quia, inquit, suauitatem hanc presens nondum accepi, et insidiator meus adhuc contra me uigilat, adhuc mihi laqueos intendit. Et ille inquit: Spera in Domino. Per patientiam sustine. uel, spera in Deo. Anima semetipsam hortatur: uel interior homo hortatur exteriorem. Quoniam adhuc confitebor illi, salutare uultus mei, et Deus meus. Confessus sum iam delicta: confitebor deinde laudem eius, per quam me saluauit a morte perituram, uel illicit ad eterna.

Ad me ipsum anima mea conturbata est. Ob recordationem delictorum priorum. Propterea memor ero tui de terra Iordanis, et Hermoniim, a monte modico. Iordanis pro baptismo accipitur: Hermon, anathema interpretatur. Igitur iste qui erat peccator, qui sicut ceruus desiderabat fontes aquarum, memor fuit in  humilitate penitentie, et baptismi ablutione abluit uetera delicta: anathematizauit peccata sua, et non se extulit magnum gloriando, sed effecit paruulum penitendo.

Abyssus abyssum inuocat. Multe sunt de abysso opiniones, que opportunis locis explanabuntur. Nam hic, abyssus abyssum inuocat; cum uel uetus Testamentum nouum annuntiat; uel nouum uetus in testimonium uocat. uetus annuntiat nouum, cum dicit Moyses: Prophetam uobis suscitabit Deus de fratribus  uestris . Nouum uero uetus in testimonium uocat: cum dicit Paulus: Bibebant de sequenti petra: petra autem erat Christus . Propter profunditatem enim intelligentie, dicuntur abyssus. In uoce cataractarum tuarum. In uoce prophetarum, que aduentum Domini annuntiauit. Ideo enim cataracte dicuntur, quia obscurus in eorum prophetia aduentus Domini fuit, nec a Iudeis est intellectus. Annuntiat enim hec uox iudicium futurum, uel de beatorum meritis, uel de suppliciis impiorum.

Omnia excelsa tua, et fluctus tui super me transierunt. Excelse sunt atque potentes he mine, per quas mortis iudicium minabaris: quia non statim decidunt propter immensam patientiam tuam. Fluctus  autem sunt: dum ea adueniunt, que fuerunt comminata. Ideo iste dicit ea super se ingressa: cum in desideriis mortalibus degens, uerberatus plagis, eruditus est, ut desideret Dominus uiuum.

In die mandauit Dominus misericordiam suam. Quia per lucem eam Scripturarum sanctarum promisit. Et nocte canticum eius. In tribulationibus posito eam ostendit.

Apud me oratio mea. Et non extra me. Deo uite mee. Ut ei merear liber ab hoc seculo quandoque coniungi. Dicam Deo, susceptor meus es. Licet in tribulationibus exercear: semper tamen a te peto protegi ac defendi.

Quare oblitus es mei? Et quare me repulisti? Cur tam diu differs, ut non inducas me in illum locum  tabernaculi admirabilis? Quare contristatus incedo, dum affligit me inimicus? Diabolus, qui multas mihi tetendit insidias, uel persecutores Ecclesie.

Dum confringuntur ossa mea. Dum fortiores Ecclesie scandalis ac diuersis iurgiis cedere uideo. uel ossa, uirtutes Ecclesie, quasi confringuntur per illas tribulationes, quas sustinent sancti. Exprobrauerunt me inimici mei. uel in martyribus, uel in aliis confessoribus.

Dum dicitur mihi per singulos dies: Ubi est Deus tuus? Cum ego te per penitentiam et afflictionem corporis animeque placare desiderarem: inimici mei, quasi incassum hec facerem, dicebant: Ubi est Deus tuus? nescientes illa occulta que preparauit Deus diligentibus se. Quare tristis es, anima mea, et  quare conturbas me? Quia meum desiderium prolongatur.

Spera in Deo, quoniam confitebor illi salutare uultus mei et Deus meus. In ipso nostra sit spes semper attenta: ipse omnes fluctus mitiget: ipse nos in tentationibus conseruet: ipse sitim nostram sua contemplatione satiet, nosque uultus sui salutari uiuificet.



PSALMUS XLII.

Psalmus Dauid. Iste psalmus, licet in aliquibus uersiculis passionem Dominicam signet, tamen uocem habet anime fidelis, lucem huius mundi, id est Christum, desiderantis.

Iudica me, Deus, et discerne causam meam de gente  non sancta. Expeto iudicium tuum, quia misericors es. Tu autem discerne me a paleis inter quas in hoc seculo ingemisco, superuestiri cupiens: ut absorbeatur quod mortale est a uita. Sed et Domini uox est, quibus prius dixerat, Sancti estote, quoniam ego sanctus sum : et non impleuerunt: Ab homine iniquo et doloso erue me. Nemo magis iniquus atque dolosus, quam ille qui iniquitatis inuentor atque emulator est sanctitatis: id est, diabolus, qui introiuit in cor Iude ut traderet Christum. Sed et homo ille fidelis quem prius diximus, hec ait:

Quia tu es, Deus, fortitudo mea. Scio me infirmum et fragilem: nec sentio me aliquam habere fortitudinem in qua eruar, nisi tu saluaueris. Quare me  repulisti? Fortitudo nostra Christus est: qui tunc nos repellit, cum peccauerimus. Quare tristis incedo, dum affligit me inimicus? Tristis sum propter peccata mea, et ideo affligor in tentationibus uariis ab ipso inimico, qui superius homo iniquus dictus est. Unde quia me conturbant tenebre peccatorum, ad te, qui lux es mundi, confugio supplex.

Emitte lucem tuam et ueritatem tuam. Tu es lux, qui dixisti: Ego sum lux mundi . Tu es ueritas qui dixisti: Ego sum uia, ueritas et uita, qui nos illuminare digneris: ut relinquentes mendacium diaboli, sequamur ueritatem tuam. Ipsa me deduxerunt. Ab errore peccati. Et adduxerunt in montem sanctum tuum. In Ecclesiam tuam. In tabernaculum tuum. In illam celestem Ierusalem, de qua alius  psalmus ait : Quam dilecta sunt tabernacula tua, Domine!

Introibo ad altare Dei. Mei, ubi non iam uitulos et arietes, sed meipsum exhibeam hostiam uiuam placentem illi. Ad Deum qui letificat iuuentutem meam. Cum expurgato fermento ueteri in nouo me homine tanquam iuuenculum consolatur.

Confitebor tibi in cithara, Deus Deus meus. Per mortificationem carnis: quia crucifixus est mihi mundus, et ego mundo. Quare tristis es, anima mea, et quare conturbas me? Quia desidero uidere in quo spem posui.

Spera in Deo, quoniam adhuc confitebor illi, etc. Ipsum confitetur: ab ipso peccata sua dimitti postulat. Ipsum salutare uultus sui dicit: ipsum inuocat  et adorat. Quem et nos confitentes exposcimus: ut mereamur eius luce illuminari, uia dirigi, ueritate corrigi, uita locupletari: uel, salutare uultus mei Deus meus. Saluatio anime mee Deus meus est, et uultus, hoc est, aspectus anime mee Deus meus est.



PSALMUS XLIII.

In finem, pro filiis Core, intellectus. Core, interpretatur de Caluario, et Dominus in monte Caluarie fuit crucifixus. Filii Core, filii Christi: sancti apostoli, uel martyres sunt. Unde dictum est: Non possunt filii sponsi lugere, quamdiu cum illis est sponsus . Intellectus: hoc est, ut intelligamus illum, qui initium sumpsit secundum carnem ex tempore, et ante secula est genitus. uel, intellectus est: ut intelligamus de prosperitate  presenti peccatorum, et de tribulatione presenti sanctorum. Psalmus non anteriora facta docet, sed Ecclesiam in Christo renasci pronuntiat, ac fideles in ea prouocat ad agonem, ostendens neminem posse, nisi qui legitime certauerit, coronari: in quo etiam plerumque uoces martyrum proferuntur.

Deus, auribus nostris audiuimus. Per spiritualem sensum cognouimus, iuxta illud Domini: Qui habet aures audiendi, audiat . Et patres nostri. Apostoli et prophete, quorum predicatione renati sumus ad uitam. Annuntiauerunt nobis opus quod operatus es in diebus eorum, et in diebus antiquis. Annuntiauerunt prophete que sunt gesta illorum tempore. Annuntiauerunt apostoli, que te uiderunt operantem.

 Manus tua gentes disperdidit, et plantasti eos. Disperdidisti ab Ecclesia onera uitiorum, et plantasti ornamenta uirtutum: id est, homines iustos, qui fructum exhibeant sanctitatis. Afflixisti populos, et expulisti eos. Illos, qui, te relicto, ad idololatriam declinabant.

Non enim in gladio suo possederunt terram. Sed in mansuetudine mentis: quia beati mansueti, ipsi hereditabunt uiuentium terram . Et brachium eorum non saluabit eos: sed dextera tua, et brachium tuum, et illuminatio faciei tue. Dextera Patris, Christus est: ut illud: Dextera enim sua exaltauit nos: id est, brachium: sicut alibi: Et brachium Domini cui reuelatum est ? Ipse et illuminatio: ut ibi: In lumine tuo uidebimus  lumen . Hic est igitur missus a Patre, ut liberaret suos. Et cur eos liberauerit, adiecit: Quoniam complacuisti in eis. uult enim Deus; ut sicut ei beneplacitum est in Filio, ita et nos beneplacentes simus in ipso, si uolumus liberari.

Tu es ipse rex meus. Qui in me regnas, et non peccatum. Et Deus meus. A quo sum acquisitus. Qui mandas salutes Iacob. Hoc est, populo Christiano: qui supplantato seniore, mandatum salutis per doctrinam propheticam atque apostolicam suscepit.

In te enim inimicos nostros uentilabimus cornu, et in nomine tuo spernemus insurgentes in nobis. A cornibus aliquid uentilatur, ut Sedechias, qui factis duobus ferreis cornibus dicebat: Sic uentilabis totam Syriam . Cornu uero nostrum,  Christus est. Idem et nomen Patris, in quo aduersarii nostri, uel uentilantur, uel spernuntur.

Non enim in arcu meo sperabo, et gladius meus non saluabit me. Sed uirtus tua.

Saluasti enim nos a tribulantibus nos. Quia in armis meis sperare non debeam; hec causa est, quod saluasti nos semper a persequentibus, et absque nostra uirtute, nostroque gladio custodisti. Saluasti enim nos de affligentibus nos, et odientes nos confudisti: auerse sunt potestates, quibus confusis, a Christo Domino liberati sumus.

 In Deo laudabimur tota die. Quia ipse est laus et gloria nostra. Et in nomine tuo confitebimur tibi in seculum. Quod a te Christo, Christiani uocamur.

Nunc autem repulisti et confudisti nos. Cum ait, nunc, presens tempus ostendit. Ergo in presenti tempore ad exercitationem repellimur, ut in eternum glorificemur. Sepe enim et martyres in tempore dicunt: Et non egredieris, Deus, in uirtutibus nostris. Ut nos in posterum perpetua uirtute corroborares.

Auertisti nos retrorsum post inimicos nostros. Sic et Petrum Dominus retrorsum conuertit, ut in melius repararet. Ergo et nos debemus retrorsum conuerti, ne in uiis prauis perduret iter nostrum. Debemus et inimicos nostros ante nos habere, ut sciamus quid  cauere debeamus. Quod et si post Christum conuertimur ut Petrus, habentes eum ante nos, nichil ultra metuemus. Et qui oderunt nos, diripiebant sibi. Propter nomen enim tuum diripiebant nos: cum in carceribus, in plagis, in reliquis nos uexarent tormentis. Sed non nos separauit a caritate tua illa tribulatio.

Dedisti nos tamquam oues escarum. Sicut enim Dominus tamquam ouis ad occisionem ductus, datus est esca populis, cum dicit: Nisi manducaueritis carnem Filii hominis, non habebitis uitam in uobis : ita et sancti, sicut superius diximus, in multis tribulationibus dati, facti sunt pabulum gentibus: uel cum alimenta eterne uite ministrant: uel dum rapacitatem eorum de suis erumnis exsatiant.  Et in nationibus dispersisti nos. Ut ad tempus dominarentur nostri.

uendisti populum tuum sine pretio. [a 1Kb] Usque nunc de se locuti sunt martyres: nunc de Iudeorum populo dicitur, quibus dictum est: In peccatis uestris uenditi estis . Et ideo sine pretio: quia non est effusus Agni sanguis pro eis. Et non fuit multitudo in commutationibus nostris. uilior erat merces que fuit uendita: ideo non est commutatio facta. Nam Dominus populum quem emit, non auro neque argento, sed pretioso ac proprio eum sanguine comparauit: sicut ait Petrus apostolus .

Posuisti nos opprobrium uicinis nostris: subsannationem et derisum his qui in circuitu nostro sunt. uicini dicti persecutores, propter cohabitationem mundanam,  qui sepe exprobant irridendo, dicentes: ueniat Deus uester, et eruat uos de manibus nostris .

Posuisti nos in similitudinem gentibus. In tuam utique similitudinem: ut sicut te mundus odio habuit prius, ita et nos deinceps odiret. Commotionem capitis in populis. Sicut enim in passione tua transeuntes mouebant capita sua, ita et in martyribus tuis faciunt. Sed et si quis nunc in te pie uoluerit uiuere: protinus iniqui blasphemant cum irrisione uel capitis commotione.

 Tota die uerecundia mea contra me est, et confusio faciei mee cooperuit me. Dominus hec in assumpta loquitur carne, qui pro nobis uerecundiam patitur, maledicitur, atque confunditur, usque ad ipsum etiam patibulum Crucis.

A uoce exprobrantis et obloquentis. Cum ei diceretur: Si Filius Dei es, descende de cruce . A facie inimici: Iude. Et persequentis. Populi Iudaici.

Hec omnia uenerunt super nos, nec obliti sumus te. Martyres ista dicunt: quia omnia que tu, Domine Iesu, pertulisti, et nos eadem pertulimus, sed te semper confessi sumus. Et inique non egimus in testamento tuo. Sed ueraciter te predicauimus. Et non recessit retro cor nostrum. Ut errores fanaticos unde digressi fuimus, sequeremur. Et declinasti semitas  nostras a uia tua. Actio nostra non est a tuis iustificationibus separata.

Quoniam humiliasti nos in loco afflictionis. In corpore isto, in quo uersamur et affligimur propter te. Et operuit nos umbra mortis. Bene umbra mortis in hoc seculo opprimit, et non ipsa mors: quia martyres, uel reliqui sancti, et si affliguntur, et si morti destinantur, uiuunt tamen Deo, et hec mors umbra eis est, et non ueritas mortis.

Si obliti sumus nomen Dei nostri. Id est, Christum, Et si expandimus manus nostras ad deum alienum. Ad idolum.

Nonne Deus requiret ista? ipse enim nouit abscondita cordis. Quod cognoscat Deus cogitationes hominum, ipse in Euangelio prodit ad Phariseos dicens:  Quid cogitatis nequam in cordibus uestris ? Sic et martyres dicunt: Si alicubi excessimus a uiis Dei, ipse qui arcana cordis nouit, inquirat.

Quoniam propter te mortificamur tota die. In diuersis tribulationibus opprimimur propter te, sed sponte prebemus colla cedentibus. Aestimati sumus, ut oues occisionis . Dixeras enim, quod missurus nos esses tamquam oues in medio luporum : Nunc autem quia ab his tentationibus elongatus es, et tamquam si in naui dormiens, non nos a tempestate defendis, excitamus te, Domine, confessione supplici deprecantes.

Exsurge, quare obdormis, Domine? exsurge et ne repellas in finem. Ut qui mortuus es pro nobis, et resurrexisti: exciteris in cordibus eorum, qui te  mortuum confitentur, et resurrexisse non credunt, ut tandem desinentes nos persequi, non usque in finem eterne mortis intereant.

Quare faciem tuam auertis? Auertit enim Deus faciem ad tempus, ut probet electos suos. Obliuisceris inopie nostre et tribulationis nostre. Patimur inopiam, pro nichilo habentes huius mundi diuitias, regnum celeste desideramus. Tribulamur enim, cum elongatur desiderium nostrum.

Quoniam humiliata est in puluere anima nostra. Ut ab illis inclinaremur, quos uentus ut puluerem a facie terre proiicit. Conglutinatus est in terra uenter noster. Ac si diceret: Caro infirmatur, sed sensus in celestibus est attentus.

 Exsurge, Domine, adiuua nos, et redime nos propter nomen tuum. Iam tuum in tribulationibus auxilium mereamur, ut liberemur ab his pressuris: non propter meritum nostrum, sed propter nomen tuum.



PSALMUS XLIu.

In finem, pro his qui commutabuntur, filiis Core, ad intellectum, Canticum pro dilecto. Pro quo in Hebreo ita habet, Lamanasse, al sosannim labne Core mescil sir Iedidoth: quod nos in Latinum uertimus: uictori pro filiis liliorum Core, eruditionis canticum amantissimum. Quod autem ait, pro dilecto, totus psalmus refertur ad Christum: de quo Pater loquitur in Euangelio: Hic Filius est meus dilectus in quo mihi complacui . uel psalmus spiritualium nuptiarum continet Sacramentum: id est, coniunctionem Christi cum Ecclesia. Initiatur ergo a uoce paterna.

 Eructauit cor meum uerbum bonum. Non de coniunctione corporea, sed de corde protulit equale sibi uerbum per quod facta sunt omnia: Bonum est enim hoc uerbum: quia quod factum est in eo, uita est . Dico ego opera mea Regi. Loquor ipsi uerbo, regi filio, et cuncta perficiuntur.

Lingua mea calamus scribe uelociter scribentis. Sicut enim que scribuntur non sunt leuia neque facilia, sed utilia atque salubria: sic et Dei eloquium tamquam scribatur, ita perficitur. De uelocitate uero, hoc est, quod non tardantur que dixerit, sed uelociter adimplentur, ideo calamus dicit. Et ad quid pertinet calamus? Aut quomodo comparatur calamus Christo? Quia sicut pertinet petra ad Christum, leo, dextra, mons, uel alia his similia: sic pertinet et calamus,  scilicet quia mensurator et scriptor est. Unde dixit in Propheta: Surge, et accipe calamum, et metire templum et ciuitatem . Calamus scribe: Scriba ipse est Christus. Unde dixit in Euangelio: Omnis scriba doctus in regno celorum, similis est patrifamilias . uelociter scribentis. Quia nullus tam cito scribit, sicut ipse Dominus in cordibus sanctorum scribit. Quid scribit, nisi fidem, spem et caritatem suam, uerbum predicationis tribuit?

Speciosus forma pre filiis hominum. Ut non ex equo, ut alius homo, sed cum homine Dei Filius intelligatur, et ideo pulchrior dicitur pre aliis filiis hominum. Forma autem de qua loquitur, non magnitudini deputanda est, sed decori. uel quomodo  speciosus, cum Isaias dicit: uidimus eum non habentem speciem, neque decorem: sed quasi despectum, et humiliatum, et percussum, et flagellatum a Deo ? Propheta Isaias ex persona Iudeorum dicit hoc, quia illi humanitatem carnis, quasi purum hominem esse crediderunt. Sed hic propheta secundum diuinitatem loquitur. Item Isaias propheta presciebat per Spiritum sanctum illam humanitatem a foris quam uiderunt Iudei: sed intrinsecus diuinitatem non potuerunt intelligere. Diffusa est gratia in labiis tuis. Cum morbos uerbo curas, cum mare quiescere facis, cum silentium uentis indicis, cum febrem discedere iubes, cum Lazarum uocas, et uenit: Patrem interpellas, et audit, et non solum  audit, sed etiam respondet: et omnia que loqueris, gratia labiorum tuorum perficiuntur. Diffusio gratie in Scripturis sanctis gratia Spiritus sancti est, uel Christi. Diffusa est gratia Spiritus sancti in baptismo in specie columbe: cum descendit in capite, uenit in barbam: deinde in oram uestimenti eius. Caput nostrum, Christus est; barba, sancti Apostoli; ora uestimenti eius, sancti predicatores: sicut ait propheta: Sicut unguentum in capite, quod descendit in barbam Aaron, et quod descendit in oram uestimenti eius . Gratia in labiis tuis: quia lex per Moysen data est, gratia et ueritas per Iesum Christum facta est . Propterea benedixit te Deus in eternum. Ob hanc gratiam. Nam cum semper Christus Dominus in Patre fuerit benedictus, in  assumpta benedicitur carne: cum descendente Spiritu sancto super eum in baptismo, dicit Pater: Hic est Filius meus dilectus, in quo mihi complacui . uel benedixit Pater Deus Filium suum, et Christus suam Ecclesiam.

Accingere gladio tuo super femur tuum potentissime. Gladium circa femur. Per gladium, uerbum: per femur, incarnatio. Accingit homo gladium ad pugnandum. Sed, accingere gladium, potentissime. Ac si dicat propheta: Tu, Christe, indue carnem: pugna contra diabolum, et libera genus humanum de inferno. Accingere gladio, uerbo predicationis, qui diuisit filium a patre: filiam a matre, nurum a socru: circa femur tuum, super carnem assumptam. Potentissime, non segniter, neque leuiter, sed uiriliter.

 Specie tua et pulchritudine tua. Sanctitate atque iustitia: uel ad diuinitatem pertinet. Intende prospere, procede et regna. Si tibi intendis, semper tibi prospera erunt. Procede: id est, de celo ueni. Et regna: quia regnum diaboli antea erat. Unde dicimus in Oratione Dominica: ueniat regnum tuum in nobis, et discedat regnum diaboli . Intende prospere: uide feliciter. Procede, de thalamo uteri uirginalis: et regna, oppresso mortis imperio.

Propter ueritatem, et mansuetudinem, et iustitiam. ueritas, ipse Christus: quia ipse est ueritas. Unde de illa muliere dixit ad Iudeos: Qui sine peccato est uestrum, prior in illam lapidem mittat . Mansuetudo, quando dixit: Nec ego te condemnabo. Iustitia, quando dixit: uade, mulier,  et amplius noli peccare. Propter ueritatem: qua illa que per prophetas promiseras, adimplesti. Et mansuetudinem: quia sicut ouis pro uita populi immolaris. Et iustitiam: cum non potestate, sed humilitate eripuisti hominem. Et deducet te mirabiliter dextera tua. Potentia, siue uirtus. uel potestas deducet te, scilicet te, in celum.

Sagitte tue acute. Predicationes, corda hominum transfigentes. Acute, quia usque ad interiora cordis penetrant. Populi sub te cadent in corda inimicorum  regis. A compunctione predicationis, in corda corruunt ut non superbiant, sed humiliter credant. Qui fuerant non credendo inimici regis, fiant credendo amici. Quia qui Christi inimici erant, postea amici effecti sunt.

Sedes tua, Deus, in seculum seculi. Non temporalis, sed eterna. uel sedes Dei, sancta Ecclesia est, aut anima: quia anima iusti est sedes sapientie. uirga directionis, uirga regni tui. Per uirgam, correptio discipline: quia per ipsam regulam ueritatis, corda illorum diriguntur que tortuosa erant.

Dilexisti iustitiam, et odisti iniquitatem. Id est, mandata Dei Patris impleuisti. Et odisti iniquitatem, non quod odium cadat in Deum: sed odire Deus dicitur, id est, repudiare. Iniquitas ipse diabolus intelligitur.  uel uirga, disciplina celestis accipitur: per quam iniquam tortuositatem nostram quam odiuit, ad suam direxit iustitiam. Propterea unxit te Deus tuus. Deum, inquit Apostolus, et Christum: Deus illum fecit . Oleo letitie pre consortibus tuis. Alii reges qui typum illius pretulerunt, et regnando consortes dicti sunt, oleo corruptibili sunt inuncti: hic uero Filius Dei a Deo Patre, oleo exsultationis: hoc est, resurrectionis, ascensionis, dominationisque est delibutus: quia Christus natura unctus, nos per gratiam: quia in illo pleniter fuit diuinitas, nam in sanctis per partes datur.

Myrrha et gutta et casia a uestimentis tuis. Myrrha pro sepultura ponitur: gutta, contra uenena accipitur. In casia homo, qui sepe arbor dicitur, demonstratur.  Ergo defluxerunt hec a uestimentis eius: id est, ab assumpta carne, qua uelut uestimentum se diuinitas circumdedit. Stillauit odor myrrhe, cum est traditus sepulture. Fluxit gutta, cum, compresso serpentis ueneno, tartarea restinxit incendia. Prodiuit et casia: cum in eo homine per quem euicit inferos, ascendit in celos. A domibus eburneis, ex quibus delectauerunt te filie regum in honore tuo. Domus eburneas, propter magnitudinem elephantorum, domus amplas accipimus: ampla est enim uia que ducit ad perditionem . Sed ebur, nisi radatur limis, diuidatur serris, ac subulis perforetur, obscurum et horribile est: sic et apostoli erant antequam uocarentur et inhabitarentur. Sed postquam uocati sunt, serris secti, ungulis rasi, scalpellis scalpti,  flammis igniti: ac diuersis suppliciis elimati, facti sunt domus Dei: in qua ipse Christus dignaretur inhabitare. Horum exempla sequentes martyres, effecti sunt suorum corporum reges. Istorum regum sunt filie, anime sancte: que Christum delectate sunt, honorando nomen maiestatis eius, et preconando misericordiam eius. A domibus eburneis: de quibus letificauerunt te. Multi per errorem pro [a 38Kb] domibus, graues, dicunt: quia apud Grecos uerbum utrumque significat.

 Astitit regina a dextris tuis. Quia nichil in regno tuo sinistrum. In uestitu deaurato. Spiritualis credulitatis ornamento. Circumdata uarietate. Gentium ac populorum. Ipsi nunc Ecclesie propheta loquitur. Regina, Ecclesia est. Unde dicit in Cantico canticorum: Que est ista que ascendit dealbata, innixa super fratruelem suum? Regina dicitur: quia regit sua uitia et peccata. A dextris tuis. Ut illud: Statuet quidem oues a dextris suis, quando dicturus erit: uenite, benedicti Patris mei, percipite regnum quod pro uobis paratum est ab origine mundi . In uestitu: id est, non nuda, sed uestita sensu spirituali. Circumamicta uarietate. De septuaginta et duabus linguis: id est, de diuersitate gentium uel gratiarum actione.

 Audi, filia, et uide. Crede ut munderis. Filia, quia ab eo renata. Sponsa, quia ipsi es sociata. uel Christus uocat Ecclesiam suam per fidem filiam. Filiam dicit: ut casta sit mente et corpore. Et inclina aurem tuam. Humiliter ac sapienter ausculta uel desidera. Et audi, aure cordis, ut illud, Qui habet aures audiendi, audiat . Et uide: hoc est, oculis cordis, unde Deus uidetur, ut ait: Beati mundo corde, quoniam ipsi Deum uidebunt . Et obliuiscere populum tuum, etc. Consortia demoniorum, uel uitia, et peccata, et domum patris tui diaboli, qui te prius genuerat: quia totus mundus in maligno positus erat : ideo, inclina aurem tuam.

Quoniam concupiuit rex decorem tuum. Christus  iehsu a quo regeris, quia nigra eras in domo patris: nunc autem abscondis post baptismum, uel uitiis abluta, uel gratia fidei candida. Quia ipse est Dominus. A quo redempta es. Deus tuus. Quem nunc, relictis simulacris, excolis et adoras. Quomodo dicit speciem et pulchritudinem tuam: cum non pulchra, nec speciosa, quam antea fetida, deformis erat Ecclesia? Sed postea pulchra et speciosa per lauacrum baptismi: quia iustus pro impiis mortuus est, id est, Christus: mundans eam per lauacrum sanguinis sui, ut ait Apostolus: Non habentem maculam aut rugam . Et adorabunt eum filie Tyri. Tyrus, interpretatur, angustia. Filie Tyri, filie angustie. Ipsi adorant Christum, qui sunt in angustia. uel anime credentes ex gentibus. In muneribus uultum  tuum deprecabuntur diuites plebis. Iste recondentes thesauros suos, de corde te mundo requirunt: quia ubi sunt thesauri eorum, ibi erit et cor eorum . Fecerunt hoc Magi, qui cum thure, et myrrha, et auro uenerunt: quia non tantum uerbis, sed etiam muneribus adorauerunt Christum.

Omnis gloria eius filie regis, anime fidelis, ab intus, in fimbriis aureis circumamicta uarietatibus. Superius diximus, uarietate gentium: hic, gratiarum Omnis gloria eius filie regis ab intus: id est, seniores Ecclesie, uel reges et potentes: qui habent  modo spem, fidem et caritatem: ipsi obtulerunt ad intus: hoc est in conscientia Ecclesie. In fimbriis aureis circumamicta uarietate. Non solum littera, sed etiam sensu spirituali, illi qui intrant, obtulerunt, uel uarietate uirtutum repleti sunt.

Adducentur regi uirgines post eam, proxime eius. Per unam Ecclesiam, apostolica institutione fundatam, multi conuertuntur ad Christum. Afferentur tibi in letitia et exsultatione. Non in tristitia peccati, neque in lacrymis penitentie: sed in letitia uirtutum et exsultatione gratiarum. Adducentur in templum regis. uidit enim Ioannes Ierusalem ciuitatem sanctam descendentem de celo, habentem claritatem Dei: sed templum in ea non uidit : Dominus, inquit, est templum eius. Inducentur ergo in  hoc templum uirgines iste: hoc est, anime sanctorum: ut conformes efficiantur corpori glorie eius.

Pro patribus tuis nati sunt tibi filii. Fuerunt, o Ecclesia, apostoli patres tui: quia ipsi te genuerunt. Nunc autem quia illi recesserunt a mundo, habes pro his episcopos filios, qui a te creati sunt. Sunt enim et hi patres tui: quia ab ipsis regeris. Constitues eos principes super omnem terram. Constituit Christus sanctos suos super omnes populos. In nomine enim Dei dilatatum est Euangelium in omnibus finibus mundi: in quibus principes Ecclesie, id est, episcopi, constituti sunt.

Memores erunt nominis tui, in omni generatione et generatione. Ideo memores erunt: quia numquam obliuiscuntur, sed semper te predicabunt, siue edificabunt  in generationibus sanctorum.

Propterea populi confitebuntur tibi in eternum, et in seculum seculi. Ob eorum predicationem semper tibi delicta populi confitentur: tuam gloriam enarrabunt, tuam laudem annuntiabunt.



PSALMUS XLu.

In finem, pro filiis Core pro arcanis, Psalmus. Pro arcanis: id est pro occultis de uocatione gentium et de reprobatione Iudeorum. Psalmus docet nos spem nostram in illum debere ponere, qui solus potest de tribulatione liberare.

Deus noster refugium et uirtus: adiutor in tribulationibus que inuenerunt nos nimis. Plenus est enim mundus erumnis atque pressuris: ideoque quia sunt alia adiutoria regum, uirtutes potentium, refugia ciuitatum: nostra munitio Christus est, qui nos ab  his potenter eripere potest.

Propterea non timebimus: Quia in ipso credulitatem [Mart. uitiose crudelitatem] habemus. Dum turbabitur terra. Generatio Iudeorum, qui terrena sapiunt. Et transferentur montes in cor maris. Predicationes apostolice in corda gentilium huius mundi, sicut in Euangelio: Si habueritis, inquit, fidem sicut granum sinapis, dicetis huic monti: Transi, et faciet . In corde maris; id est, in gentilitate.

Sonuerunt et turbate sunt aque eorum. Aque, populi:  motus, demones intelliguntur. Qui nunc turbati sonum dederunt: cum euersoribus simulacrorum, uel restituerunt, uel mortem parare uoluerunt. Conturbati sunt montes in fortitudine eius. Excelsiores seculi potestates.

Fluminis impetus letificat ciuitatem Dei. Post euersos cultus demoniorum, ablutio baptismi, uel irrigatio Spiritus sancti letificat animam ciuitatem Dei, siue Ecclesiam, que est ciuitas Dei, que super montem posita, non absconditur . Sanctificauit tabernaculum suum Altissimus. Congregationem fidelium, in qua per fidem habitat.

Deus in medio eius non commouebitur. Sed firmatur, ut ait: Ne timeas, Maria : uel Ecclesia in tribulatione. Adiuuabit eam Deus mane diluculo.  Inspectione sancta, qua mundum promerebitur cor. Beati enim mundo corde: quoniam ipsi Deum uidebunt .

Conturbate sunt gentes. uitiorum ac criminum. Et inclinata sunt regna. Potestates demoniorum, sub potestate Christi. Dederunt uocem suum. In predicationibus. Mota est terra. Obstupuerunt gentes in incredulitate sua: hoc est, gentilitas de infidelitate ad fidem Christi.

Dominus uirtutum nobiscum. Per assumptionem carnis, particeps factus est pro nobis. Ideo et Emmanuel, hoc est, nobiscum Deus. Dominus uirtutum, angelorum et hominum. Susceptor noster Deus Iacob. Ipse uirtutum Dominus, qui uicit diabolum. Ipse susceptor noster, ut nos in eternum conseruet. Adiutor,  Deus Iacob. Per Iacob, supplantatio uitiorum.

uenite et uidete opera Domini. Christus uocat suam Ecclesiam ad fidem, uel ad credulitatem. uidete, id est, intelligite: opera Domini, uirtutes Domini. uel, opera Domini: quia, iuxta Danielem, lapis excisus de monte sine manibus, comminutis regnis mundi, occupauit latitudinem omnis terre . Que posuit prodigia super terram. Multa enim signa, uel ante aduentum corporeum, uel post illum ostendit in populis. Auferens bella usque ad fines terre. Omnia bella in aduentu Domini quieuisse, multorum narrant historie. Sed et nunc in Ecclesia sua quotidie bella cercet, ut non seuiant, uel heretici, uel Iudei. uel auferens, tollens, bella: hoc est, pugnam, quia semper est pugna uitiorum et peccatorum. Usque  ad fines terre, usque ad finem seculorum. Dominus aufert a nobis istam pugnam: nam per nos non possumus.

Arcum conteret. Occultas malorum insidias. Et confringet arma. Presentes pugnas. Et scuta comburet igni. Insanas diabolice protectionis phantasias, que omnia illo igni spirituali consumit: de quo ait: Ignem ueni mittere in terram: hoc est, in Ecclesiam .

uacate et uidete quoniam ego sum Dominus. Ego feci, et non feram: ego creaui, et ego sustineam: redimam uos et dimittam peccata uestra, ait Dominus . uacate ergo ut me cognoscatis, et non in aliud conturbemini. Exaltabor in gentibus.  Que fuerint ad credulitatem conuerse. Exaltabor in terra. Si ex Iudeorum gente ad me reuersi fuerunt: quos non terrena sapere manifestum est.

Dominus uirtutum nobiscum: susceptor noster Deus, Iacob. Semper enim cum credentibus dignanter inhabitat: sicut apostolis post resurrectionem polliceri dignatus est, dicens: Ecce ego uobiscum sum omnibus diebus usque ad consummationem seculi .



PSALMUS XLuI.

In finem, pro filiis Core, Psalmus. Filii Core, filii calui. uox deridentis est. Hoc de illis quadraginta duobus pueris dicit, qui Eliseum deriserunt, et dixerunt: Ascende, calue; ascende, calue, et maledixit eos in nomine Domini . Et egressi duo ursi, comederunt eos. Eliseus figuram Christi  tenet, illi pueri figuram Iudeorum, qui dixerunt: Aue, rex Iudeorum. Unde Paulus dicit: Nolite pueri effici sensibus, sed malitia paruuli estote . uenit medicus sanare egrotos, sed egroti occiderunt medicum. Ursi proprie demones intelliguntur, quia deuorauerunt corda illorum. Psalmus uocem continet apostolicam, admonentem, ut in ipso solo letemur, cuius sumus sanguine liberati.

Omnes gentes, plaudite manibus. Spiritus sanctus per prophetam uocat ad fidem omnes gentes uenire Omnes gentes: id est, totus mundus simul, plaudite manibus. Plaudere, laudare. Plausus namque laus dicitur. Gaudete in bonis operibus. Iubilate Deo in uoce exsultationis. uoce sublimi Dominum confitemini in ipso corde, et omni membrorum officio exsultate. Propter magnitudinem letitie dicit. uox  exsultationis est: quod nec uerbis, nec litteris, nec syllabis potest homo comprehendere, quantum Deum laudare debeat.

Quoniam Deus excelsus terribilis. Ille qui quondam irritabatur a Iudeis, obtentis gentibus, excelsus celos ascendens, terribilis factus est, residens ad dexteram Patris. Et rex magnus super omnem terram. Non solum super Iudeorum gentem, sed super omnes nationes terre. uel, super omnem terram, id est, super omnem Ecclesiam, quia Ecclesia terra dicitur: Christus super eam, quia data est ei potestas in terra et in celo. uel de quo nunc apostoli dicunt:

Subiecit populos nobis et gentes sub pedibus nostris. Elegit nobis hereditatem suam. Subiectas sibi a  Christo gentes et populos dicunt: quorum malitia conculcata, dignos in hereditatem Christi fecerunt. uel hereditas Christi, sancta Ecclesia est. Unde dixit in alio loco: Dominus pars hereditatis mee . Et nos sua, et ille nostra: secundum illud: Portio mea Dominus . Speciem Iacob quam dilexit. De pulchritudine enim Iacob elegit apostolos, qui ab eius stirpe descendentes, hec dicunt. Quod autem eum diligat, audi prophetam: Iacob dilexi, Esau autem odio habui .

Ascendit Deus in iubilo. Claruit enim ascensio eius, in qua multitudo angelorum cum magna iubilatione dicebat: Tollite portas, principes, uestras  : iam redit uictor ex preliis. Et Dominus in uoce tube. In qua duo angeli tamquam tuba, illo ascendente, apostolis clamauerunt: Hic iehsu, qui receptus est a uobis, sic ueniet quemadmodum uidistis eum euntem in celum . uel post uictoriam, qua uicit diabolum, sic ascendit. Unde dicit in alio psalmo: Tollite portas, principes, uestras, et eleuamini, porte eternales, et introibit Rex glorie . uel sicut legimus in Actibus apostolorum, quando ascendit de monte Oliueti; uiri Galilei, quid statis aspicientes in celum? Hic iehsu qui assumptus est a uobis in celum: sic ueniet quemadmodum uidistis eum euntem in celum .

Psallite Deo nostro, psallite, psallite regi nostro, psallite. Qui, oppresso mortis dominatu, carnem cum  qua iacuit in tumulo, euexit ad celum.

Quoniam rex omnis terre Deus. Quia iam non solum in Iudea et Ierusalem notus, sed in omni terra fidei lumine declaratus. Psallite sapienter. Ut que canitis per litteram, intelligatis spiritualiter dicta.

Regnabit Dominus super omnes gentes. Quas in hereditatem accepit a Patre. Unde et in alio psalmo dicit; Dabo tibi gentes hereditatem tuam, et possessionem tuam terminos terre . uel, excelsus Dominus super omnes gentes et super celos gloria eius . Deus sedet super sedem sanctam suam. Ad dexteram Patris. uel angeli pro innocentia eorum dicuntur sedes, quia non peccauerunt. Inde dixit: Celum mihi sedes est . Deus sedet super sedem sanctam suam: hoc est, in Ecclesia.  Unde dictum est: Anima iusti, sedes est sapientie .

Principes populorum. Apostoli. Congregati sunt. Ad iudicandum. uel, principes populorum: id est, seniores Christianorum; quorum figuram tenebat centurio; uel modo illi qui tenent ipsam fidem, quam habuit Abraham. Unde dictum est: Multi uenient ab Oriente et Occidente, et recumbent cum Abraham, Isaac et Iacob in regno celorum . Cum Deo Abraham. Deus Abrahe, Deus uerus est, qui est Deus uiuentium, cum quo iusti iudicium facient. Sic enim et Dominus in Euangelio ait; Cum sederit Filius hominis in sede maiestatis sue; sedebitis et uos super sedes duodecim, iudicantes duodecim tribus Isrel. Quoniam dii fortes terre, uehementer eleuati  sunt. Dii, sancti sunt; sicut ait propheta; Ego dixi: Dii estis et filii excelsi omnes : Eleuati sunt uehementer. Eleuati sunt, per fidem et predicationem. uel illi qui eleuati sunt in superbia, et relictis celestibus, terrena concupierunt; quibus dicitur: Sicut homines moriemini: isti a Deo Abrahe, uel apostolis eius, sunt iudicandi. Nos uero oremus Dominum, ut, deposito omni tumore superbie, ita illi coniungamur in hoc seculo; ut in iudicio a sinistra parte disiuncti, non inueniatur in nobis quod damnet in penam; sed quod pietate multiplici prouehat ad coronam.



PSALMUS XLuII.

Psalmus cantici Filiis Core, secunda sabbati. Per  psalmum, opus uel predicatio intelligitur. Per canticum, scientia et laus. Filii Core, sancti apostoli, uel martyres. Prima Sabbati, fecit lucem; secunda sabbati, fecit firmamentum. Lucem, angelos; firmamentum, homines. Habet inde aliquid in nouo Testamento. Prima Sabbati, resurrexit lux Christus. Unde dicit in Euangelio: Erat lumen uerum, quod illuminat omnem hominem uenientem in hunc mundum . Secunda Sabbati, firmata est Ecclesia in fide, quando dixit Dominus: Et super hanc petram edificabo Ecclesiam meam . Psalmus totus circa sanctam plebem, totus circa Ecclesiastica mysteria commoratur.

Magnus Dominus et laudabilis nimis. uox Ecclesie. Magnus dicitur, non comparatione, sed pro magnitudine glorie sue. Quasi interrogaretur, ubi magnus, ubi laudabilis? Respondet: In ciuitate Dei nostri.  Anima sancta, cuius ciues atque domestici, boni actus intelliguntur. In monte sancto eius. In assumpto Dominici hominis corpore.

Fundatur exsultatione uniuerse terre. Terram que prius peccatis et maledictionibus subiacebat, ascensione sua occupauit, atque in ea credulitatis sue exsultationem ac letitiam dilatauit. uel fundata fuit, et est Ecclesia, in toto mundo in fide. Mons Sion, latera aquilonis, ciuitas Regis magni: Ad hunc montem, id est, ad Christum Dominum, accesserunt duo populi ex Sion: unus de lateribus aquilonis, qui est ex preputio, alter ex circumcisione. Christus ergo Dominus, qui est pax nostra, abstulit maceriam inimicitie de medio, et fecit utraque unum: et collocauit in Ecclesia sua, que est ciuitas Regis magni,  hos populos per fidem. uel mons Sion: hoc est, sancta Ecclesia. De latere aquilonis: quia de malis est congregata. Unde dictum est: Ab aquilone exorientur mala que sunt super terram. Hic aquilo diabolus, cui dicitur: ueni, aquilo, perfla hortum meum : hoc est, Ecclesiam tentationibus. Unde Apostolus dicit: Oportet hereses esse, ut qui probati sunt, manifesti fiant in uobis . uel, ciuitas Regis magni: hoc est, sancta Ecclesia.

Deus in domibus eius cognoscetur cum suscipiet eam. Suscepit eam per gratiam. Cognoscitur autem in gradibus eius, id est, in apostolis, uel reliquis predicatoribus: per quos Ecclesie fides annuntiata est. Gratia enim sumus saluati per fidem: et hoc non ex nobis. Dei donum est, ut nemo de se glorietur.  uel, in domibus, id est: in sancta Ecclesia. Cum suscipiet eam, in fide; quia antea inter malos erat.

Quoniam ecce reges terre congregati sunt. Principes seculi, quorum regnum in cultu idolorum atque demoniorum erat. Ex lateribus aquilonis, id est, diaboli accedentes. uel, congregati sunt, et conuenerunt in unum, id est, in unitatem Ecclesie. Conuenerunt in unum. Lapidem summum angularem in fundamento fundatum.

Ipsi uidentes sic admirati sunt. Gloriam ac potentiam Redemptoris. uel uirtutes Apostolorum admirati sunt, et commoti sunt de infidelitate ad fidem. Conturbati sunt et commoti sunt, tremor apprehendit  eos. A conscientia delictorum: quia dictum est: A timore tuo concepimus et peperimus spiritum salutis .

Ibi dolores ut parturientis: in spiritu uehementi. Cum corpora exercere per abstinentiam ceperint: in spiritu fortissimo, id est, sancto. Conterens naues Tharsis. Humilians superbiam gentium: quia Tharsis, in principio suo, a nauigatione negotiatorum superba ac precellens facta est. Ideo hic comparantur huic nauigio, qui in huius seculi fluctibus circumferuntur omni uento luxurie atque uanitatis. Ipsi nunc in ea credentes dicunt:

Sicut audiuimus. Per prophetas. Sic uidimus in ciuitate Domini uirtutum, in ciuitate Dei nostri: Deus fundauit eam in eternum. uidimus in Euangelio, que  est ciuitas uirtutum. uidimus in Ecclesia, que est ciuitas Dei in illo regno magno fundata.

Suscepimus, Deus, misericordiam tuam in medio templi tui. In Ecclesia tua suscepimus sanctum Spiritum, sicut et illi prius super quos in Actibus apostolorum est effusus.

Secundum nomen tuum, Deus, sic et laus tua in fines terre. Cum, accepto Spiritu sancto, cunctarum gentium locuti sunt linguis. Sed et in amplitudine fidelis populi semper tua laudatio commoratur. Iustitia plena est dextera tua. In his qui in iudicio in dextera parte sunt collocandi.

Letetur mons Sion. Ecclesia in Christo. Et exsultent filie Iude. Anime confessorum: quia Iudas, confessio interpretatur. Propter iudicia tua, Domine.  Quia custodierunt ea ut penitentiam agerent. uel, iudicia tua, iudicia Dei occulta: quia reprobati sunt Iudei, et electe sunt gentes in fide.

Circumdate Sion. Id est, defendite Ecclesiam in credulitate uestra. Et complectimini eam. In caritate. Narrate in turribus eius. Laudem et gloriam Christi. Narrate, hoc est, predicate. Turres, hi sunt principes Ecclesie tue: quia turris fortis est, et undique speculatur. Sic et sancti et fortes, et speculatores debent esse in gente humana.

Ponite corda uestra in uirtute eius. Ne separemini a caritate quam docuit. Ponite, hoc est, intelligite. In uirtute eius, in caritate eius: quia non solum docere, sed etiam quod predicant, opere debent implere. Et distribuite domos eius. O uos, Doctores  Ecclesiarum, distribuite gradus ordinationum, canonice et sancte; non premiis corrupti; non personarum acceptione per adulationem decepti. Ut enarretis in progenie altera. Non solum his qui credunt, sed et his qui credituri sunt. Sed quid, inquis, enarremus.

Quoniam hic est Deus noster in eternum, et in seculum seculi, et ipse reget nos in secula. Deus, quia per ipsum facti sumus. Rex, quia ab ipso regimur. Ipse enim lubricos et tortuosos gressus nostros direxit in se, qui est uia pacis, et pax nostre salutis.



PSALMUS XLuIII.

In finem, pro filiis Core, Psalmus. Filii Core, sancti apostoli uel martyres sunt. Istum psalmum Spiritus  sanctus per prophetam in persona predicatorum cantauit. uel ideo iste psalmus, eo quod doceat mundi diuitias cum uanis honoribus spernendas: cauendas etiam serpentis astutias, et omnem orbem ad audiendum Dei uerbum instanter admonet dicens:

Audite hec, omnes gentes: auribus percipite, qui habitatis orbem. Sapienter intelligite in spiritualibus auribus, quas Dominus ad audiendum elegit. In Euangelio autem cordis requirit, unde Deus auditur. Qui habitatis orbem, id est, corpora uestra.

Quique terrigene et filii hominum; in unum diues et pauper. Intelligendum est quod omnes habitatores terre ad audiendum Dei uerbum uocat: scilicet ut nulli hominum occultentur diuina, uel iudicia, uel mandata. uel simul, in unum diues et  pauper: hoc est, seruus et liber. uel, pauper: unde dixit: Beati pauperes spiritu: quoniam ipsorum est regnum celorum .

Os meum loquetur sapientiam. Loquetur illam sapientiam que occulta est ab huius seculi sapientibus, et reuelata est paruulis, hoc est, ut cognoscant paruuli Ecclesie, quia Christus est sapientia Patris; de quo omnes prophete loquuntur. uel, os meum loquetur sapientiam: id est, Christum quem predicat Ecclesia. Et meditatio cordis mei prudentiam. Semper in corde meditabar, ut relinquentes homines stolidam uanitatem, Christi prudentiam sequerentur.

Inclinabo in parabolam aurem meam. Quia scit propheta Christum Dominum uenturum in mundum,  qui in similitudine loquatur: ideo se ad audiendum preparat, id est, spiritualiter ad intelligendum. uel inclinabo aurem cordis ad humilitatem. In parabola, id est, in similitudine intelligam. Aperiam in psalterio propositionem meam. Hoc propono, ut quod ille decalogus predixit, si custodiatur, celestia regna largiuntur. uel quod proposui in corde, predicabo in sermone et intelligam.

Cur timebo in die mala. In die iudicii. Iniquitas calcanei mei circumdabit me. Quia in calcaneo quisquis peccauerit, labitur. Sed et iniquitas calcanei, originale peccatum accipitur ex Adam: ut dictum est ad mulierem: Inimicitias ponam inter te et serpentem, et semen tuum, et semen illius . Tu obseruabis, id est, conteres caput suum, et  ipse calcaneum tuum.

Qui confidunt in uirtute sua, et in multitudine diuitiarum suarum gloriantur. Isti labuntur in calcaneo: quia per illum non incedunt qui est uia, ueritas et uita, uel, qui confidunt in uirtute sua: quique in abundantia diuitiarum suarum gloriantur.

Frater non redemit, redimet homo. Si Christus non redemit, qui se fratrem dixit apostolorum, et resurgendo factus est primogenitus resurgentium: non redimet Adam, quia primus homo mortuus non resurrexit. Nam frater noster Christus est Deus et homo, qui nos redemit. uel quod non redemit Moyses, redemit Christus. Non dabit Deo placationem  suam. Qui non agit penitentiam, per quam placatus Deus.

Et pretium redemptionis anime sue. Non fecit eleemosynam per quam peccata delentur. Laborauit in eternum. In tormentis perpetuis positus. Et uiuet in finem. Quia non interficitur, sed semper reparatur ad penam.

Non uidebit interitum. Non intelligit imminere sibi mortem. Cum uideris sapientes morientes. Si uiderit hominem sapientem in Deo ab hoc mundo migrare, dicit: Quid huic ieiunia? quid castitas? quid eleemosyne profuerunt? Nonne et ipse mortuus est? Tale quidam et Redemptori nostro Iudei insultantes, dicebant: Numquid tu maior es patre nostro Abraham qui mortuus est, et prophete mortui sunt  ? Simul insipiens et stultus peribunt, et relinquent alienis diuitias suas. Insipiens est, qui Dei notitiam habere contemnit: de quo Apostolus ait: Omnis ignorans ignorabitur. Stultus uero est qui in diuitiis et non in Deum sperat. Perdunt ergo ambo diuitias: quia ibi congregant, ubi fures effodiunt et furantur .

Sepulcra eorum domus illorum in eternum. Tabernacula eorum in progenie et progenie. Hec illis erit perpetua habitatio: quia non resurgent, ut habeant eternam uitam: sed ut damnentur in pena.

uocauerunt nomina sua, in terris suis. Sepe enim pagani super defunctorum epulantes sepulcra, atque in nomine eorum qui mortui sunt bibentes, inania cum quodam modulamine cantant: sed nichil prodest  in inferno damnatis.

Homo cum in honore esset, non intellexit. Esse se ad imaginem Dei formatum. Comparatus est iumentis insipientibus, et similis factus est illis. Deposita forma celesti, factus est in similitudinem insipientium iumentorum.

Hec uia illorum scandalum ipsis. Quia de iudicio ad penam eos deducit: Et postea in ore suo complacebunt. Sed nichil proficit confessio in inferno.

Sicut oues in inferno positi sunt: mors depascet eos. Merito a morte depascuntur, qui Christum noluerunt habere pastorem.

Et dominabuntur eorum iusti in matutino. In resurrectione. Et auxilium eorum ueterascet in inferno. Habuerunt diuitias, sed cum descenderent in infernum,  euanuerunt. A gloria sua. Quia non quesierunt gloriam Christi, qui nunc de se loquitur.

uerumtatem Deus redimet animam meam de manu inferi cum acceperit me. Homo Deus non rapinam arbitratus est esse se equalem Deo: sed semetipsum exinaniuit, formam suscipiens serui. Suscepta etiam morte, resuscitatus paterna uirtute, hominem qui corruerat reparauit.

Ne timueris cum diues factus ferit homo, et cum multiplicata fuerit gloria domus eius, etc. Diues effectus est Iudas proditor uendendo Magistrum: sed nichil pretii quod assumpserat, secum cum moritur deportauit. Sic ergo nunc unusquisque, oppresso paupere, diues efficitur et multiplicatur. Noli timere;  cito preterit, et nichil secum de his que rapuerat, tollit: Domino in Euangeliis sic dicente: Stulte, hac nocte animam tuam repetent a te, que autem parasti cuius erunt ?

Quia anima eius in uita ipsius benedicetur. Benedicitur a stultis propter potentiam: sed uictus affluentia ac potus, proferunt non de bene uiuente, sed de bene pascente sententiam. Sed non hec excusant a pena. Confitebitur tibi cum benefeceris ei. Tunc gratias agit, quando aliquid lucri conquirit.

Et introibit usque ad progenies patrum suorum: in eternum non uidebit lumen. Magis in diuitiis quam in Deo sperauit, sicut parentes eius: ideoque de eo dicitur: Eiicite eum in tenebras exteriores, ibi erit fletus et stridor dentium .

 Homo cum in honore esset, non intellexit: comparatus est iumentis insipientibus, et similis factus est illis. Non cognouit, quia hec omnia ei a Deo fuerant attributa: idcirco insipientia eius iumentis insensibilibus comparatur. Nos uero deprecemur Dominum, ut ipse nobis tribuat intellectum, ut dum ea que uidentur, abiiciamus: illa que non uidentur, adipisci mereamur.



PSALMUS XLIX.

Psalmus Asaph. Asaph interpretatur, congregatio. Psalmus discernit iustos ab impiis, celestes a terrenis, sanctos a peccatoribus protestatur. In quo non propheta se locutum, sed ipsum Dominum pronuntiat, dicens:

Deus deorum Dominus locutus est. Deus in Trinitate, Pater, et Filius, et Spiritus sanctus, unus  Deus: deorum Deus: quia credentes deos uoluit nuncupari. Dedit enim eis potestatem filios Dei fieri: his qui credunt in nomine eius . Dominus autem est: eo quod omnium dominantium dominetur. Et utique ipse qui dudum in patriarchis loquebatur atque prophetis, ipse nunc loquitur. Et quid, inquis, loquitur? Et uocauit terram. Non partem aliquam; sed audi quid adiecit:

A solis ortu usque ad occasum. Nihil reliquit, quod non sua uocatione faceret dignum. Ex Sion species decoris eius. Que est fides atque credulitas que ex Sion incipit. Unde Dominus in Euangeliis: Oportebat enim hec Christum pati et resurgere a mortuis tertia die, et predicari in nomine eius penitentiam et remissionem peccatorum in omnes gentes: incipientibus  ab Ierusalem, que est Sion .

Deus manifeste ueniet. Non occultus. uel, Deus manifeste ueniet: hoc est, in die iudicii, quia omnis homo eum uidebit: ut in Apocalypsi ait: Et uidebit eum omnis oculus . Deus noster et non silebit. Quia ad iudicandum ueniet: iuxta illud: Tacui, numquid semper tacebo ? Modo tacet, tamen et si tacet iudicio, non tacet mandato. In primo aduentu tacuit, quia humilis apparuit.

Ignis in conspectu eius ardebit. Duplicem hic ignis intelligitur habere uirtutem. Illuminat enim, et exurit. Gaudeant iusti: quia illuminantur ex eo. Timeant peccatores, qui exurendi sunt ab eo. Et incircuitu eius tempestas ualida. Que flagellat et corrigit  peccatores, triticumque secernit a paleis. Et quos ignis exurit, tempestas inuoluit. Et in alio loco dicit: Purgabit aream suam, et congregabit triticum in horreum: paleas autem comburet igni inexstinguibili .

Et uocauit celum desursum. Apostolos uel reliquos sanctos, qui despectis terrenis, que sursum sunt sapiunt. Et terram discernere populum suum. Discernit autem et terrenos, ut cum celestes ponuntur ad dexteram, hi ad sinistram collocentur. uel discernet populum suum, in futuro iudicio quando dicturus erit: Ite, maledicti, in ignem eternum. Et ad sanctos: Ite in uitam eternam .

Congregate illi sanctos eius. O quam mirabiliter hec Euangelio sancto conueniunt! Dominus enim  post dispensationem finis, audit quid dicit: Mittet filius hominis angelos suos cum tuba et uirtute magna, et congregabunt electos eius a quatuor uentis, a summo celorum . Et hic dicit: Congregate illi omnes sanctos eius. Intelligite ergo per hec, unum ueteris nouique Testamenti esse dispositorem.

Qui ordinant testamentum eius super sacrificia. In quorum miserationibus Deus super omnibus sacrificiis delectatur. uel ordinant, predicant et implent Testamentum nouum super uetus, quia transeunt uetera, et ecce facta sunt omnia noua .

Et annuntiabunt celi iustitiam eius. Euangeliste, uel lex Moysi. Quoniam Deus iudex est. Qui separare facit bonos a malis. uel celi, sancti: annuntiabunt, predicabunt: ut illud, Celi enarrant gloriam Dei  . Iustitiam eius, mandata eius. Quoniam Deus iudex est: quia ipse est iudex uiuorum et mortuorum. Et aduocatus noster est, et iudex est, et Deus noster est.

Audi, populus meus: et loquar tibi, Isrel. uox Dei Patris, ad populum Iudaicum loquitur. Audi, populus meus. Aurem cordis requirit: unde ait propheta: Audiam quid loquatur in me Dominus Deus . Et alibi: Audi, Isrel: Dominus Deus tuus, Deus unus est . uel accipe aures audiendi, ut intelligas, Isrel. Et testificabor tibi. Si mente spirituali perspexeris. uel testificabor tibi, id est, per patriarchas et prophetas, sicut dixit: Ego sum qui sum . Quoniam Deus, Deus tuus ego sum. Deus sum, omnipotentia; tuus sum autem Deus,  per gratiam: non simulacra muta et surda, que hactenus ueneratus es. uel ego sum, qui semper sum ipse.

Non in sacrificiis tuis arguam te. Quia corde contrito delector. Holocausta autem tua in conspectu meo sunt semper. Si odorem recte orationis, tamquam suauitatis incensum, ad me usque direxeris.

Non accipiam de domo tua uitulos: neque de gregibus tuis hircos. Ista enim spreui: quia sanguis ueri agni effusus est pro peccatis populi mei. uel, non accipiam de domo tua uitulos: id est, incontinentes et superbos. Neque de gregibus tuis hircos: Hircos, qui fetidi sunt in peccato.

Quoniam mee sunt omnes fere siluarum, iumenta in montibus et boues. Irrationabiles et diuersis montibus  uacantes homines: quos oportet uocatione Filii Dei saluos fieri.

Cognoui omnia uolatilia celi. Siue hereticos, siue diuites huius mundi, qui per mundanam superbiam et irrationabilem scientiam extolluntur. Et species agri mecum est. Quia ubi uoluero, rerum omnium copia, uel diffunditur, uel negatur. uel species agri mecum est: uirtus sancte Ecclesie. uolatilia celi que mihi offers, turtures et columbas, ego tibi dedi, et omnia antequam fiant, apud Deum uiuunt: et quali loco essent, et quali tempore uenerint, et in pondere, et in mensura omnia apud Deum sunt: ut ait in Euangelio: Nam et capilli capitis uestri omnes numerati sunt . uel, uolatilia celi, sancti angeli.

Si esuriero, non dicam tibi. Esurire Dei est, non in  escis corruptibilibus, sed ut faciat quis uoluntatem eius: sicut ipse ait in Euangelio: Meus cibus est, ut faciam uoluntatem Patris mei . Ergo tacet Christus suam esuriem: quia exspectat peccatores ad penitentiam. Meus est enim orbis terre, et plenitudo eius. Totus mundus. uel, orbis terre, sancta Ecclesia. Ac si diceret, suo eam esse sanguine redemptam.

Numquid manducabo carnes taurorum, aut sanguinem hircorum potabo? uetera hic sacrificia euacuanda esse declarat: ideoque in moribus bonis sacrificium requirit: dicens.

Immola Deo sacrificium laudis, et redde Altissimo uota tua. Hoc est sacrificium acceptabile: hoc est holocaustum pingue: ut laudetur Deus ab homine  quem creauit, quem redemit: cui et regnum celeste promittit. uel uox prophete admonet sanctos, immolare spiritualiter, et uota reddere, ut ait: In me sunt, Deus, uota tua: que reddam laudationes tibi.

Inuoca me in die tribulationis tue, etc. Tentamur, ut probemur: perseueremus in fide, inuocemus in tribulatione: magnificemus eum cum fuerimus a periculis liberati.

Peccatori autem dixit Deus: quare tu enarras iustitias meas, et assumis testamentum meum per os tuum? Audiant hec doctores uel episcopi Ecclesiarum: qui peccata populorum resecant predicando. Unde sanctus Paulus dicit: Manifesti sunt qui preceptum Christi non sustinuerunt , id est, non implent in opere quod predicant. Unde Dominus dixit  apostolis: Que dixerint uobis facite: secundum opera uero illorum nolite facere .

Tu uero odisti disciplinam, et proiecisti sermones meos retrorsum. Que predicabas in Ecclesia, non custodiebas in uita.

Si uidebas furem, currebas cum eo, et cum adulteris portionem tuam ponebas. Cucurristi cum fure, participatus es adultero, quando eis, uel in adulatoriis laudibus, uel in consentaneis uoluptatibus es adiunctus. Quod dixit superius, portionem tuam ponebas, id est, portionem quam cum Deo et angelis habere debueras, ponas illam in inferno.

Os tuum abundauit malitia, et lingua tua concinnabat dolos. Illo male agente: tu nequiter ac dolose bene  agere collaudabas. uel, lingua tua concinnabat dolum, id est, Iudas contra Christum. Os suum abundauit nequitia, quando consilium fecit cum Iudeis, ut eum crucifigerent.

Sedens aduersum fratrem tuum loquebaris, et aduersus filium matris tue ponebas scandalum. Filius dicitur Christus: quia de synagoga processit. uel Iudas frater Domini dicitur, ut ait propheta: Narrabo nomen tuum fratribus meis . uel aliter: Fratres, fortiores sancti: filii, simpliciores. Unde sanctus Paulus dixit: Nos qui firmiores sumus, debemus infirmiores fratres sustinere . Sedens aduersus fratrem tuum loquebaris: qui tibi in baptismo est renatus. Et aduersus filium matris tue ponebas scandalum: quem Ecclesia Dei sicut teipsum per fidem  exhibuit Christo. Hec fecisti, et tacui. Quia examinanda ea in futuro iudicio reseruaui. Et tacui: quia non statim uindicaui, sed sustinui.

Existimasti, inique, quod ero tui similis. Dum non uindico in presenti: arbitratus es ea mihi placere, sicut tibi placent tua mala et aliorum. Arguam te. Cum in sinistra parte sedis fueris collocatus, in futuro iudicio. Et statuam illa contra faciem tuam. Ut his confusus damneris in morte perpetua, hoc est, per illa mandata que non custodisti: uel tua peccata, et aliorum, que post te reliquisti, ut illud: Quia si non annuntiaueris iniquo iniquitatem suam, sanguinem eius de manu tua requiram . Utinam nos in hoc seculo poneremus ante nos peccata nostra: et non Deus ea in iudicio statueret ante  faciem nostram: ubi iam non castigatio, sed iudicium mortis accedit.

Intelligite nunc hec qui obliuiscimini Deum. uox prophete admonet unumquemque, ut non ponat Dominum in obliuione, nec sua mandata . Ne quando rapiat, et non sit qui eripiat. Ne quando rapiat, ad mortem uel ad diem iudicii: unde dixit: Et non est qui de manu tua possit eruere. uel rapit ille: hoc est, in mortem precipitat obliuiscentes se, et nemo eripere potest:

Sacrificium laudis honorificabit me. Quia de omni bono quod sancti faciunt, Deus honoratur. Unde dixit Paulus: Omnia quecumque facitis in uerbo aut in opere: omnia in gloriam Dei facite , ut et in Euangelio: Ut uideant uestra opera bona,  et glorificent Patrem uestrum, qui est in celis . Ob hoc me honorat ille coram angelis: quia ego eum honorificaui coram hominibus in sacrificiis laudis; impleuitque quod in Euangeliis est locutus: Qui me confessus fuerit coram hominibus, ego eum confitebor coram Patre meo et angelis eius . Et illic iter est. Christi iter per opera Sanctorum est. In quo ostendam illi salutare Dei. Salutaris Dei Patris, Filius est. In hoc sacrificio indicat uiam, que ducit ad uitam, id est, ad Christum. Qui nobis prestare dignetur, ut discreti a paleis, impleti fructu sanctificationis offeramus ei sacrificium laudis, ut ipso illuminante, intelligere mereamur uiam nostre salutis. Amen.



PSALMUS L.


In finem, Psalmus Dauid, cum uenit ad eum Nathan propheta: quando intrauit ad Betsabee. Iste quinquagesimus psalmus uocem continet penitentis persone: ostendens, ut qui ceciderit in crimine, confitendo mala sua, redeat ad salutem.

Miserere mei, Deus, secundum magnam misericordiam tuam. Confiteor immensam miseriam: ideo peto magnam misericordiam. Quia qui se miserum putat esse de suis peccatis: cum illo facit Deus misericordiam magnam. Quia minor misericordia est hic in presenti, hoc est, quia homo cum non esset, ex nichilo creauit illum Deus ut esset, et regit, et gubernat. Maior misericordia dicitur: quando ipsum hominem quem creauit, in futuro remunerat. Et secundum  multitudinem miserationum tuarum, etc. Confugio ad miserationes tuas, ut grauibus uulneribus theriacam remissionis infundas. Miserationum, dicit: quia multa sunt peccata mea, et miserationes tue multe . Unde dicit propheta in alio loco: Miserationes tue multe sunt, Domine.

Amplius laua me ab iniquitate mea, et a peccato meo munda me. Expeto ut abluas fonte misericordie: quia non uis in eternum peccati uulnera reseruare: Ac si dicat: Tu potes plus mihi remittere, quam ego intelligam rogare.

Quoniam iniquitatem meam ego cognosco. Ante faciem enim meam eam pono. Si tu pronuntias in confessione tua peccata, Deus ignoscet tibi. Et peccatum meum contra me est semper. Quia mea peccata a tue  bonitatis diuitiis separant. Quia non trado illud in obliuionem, propono illud semper ante oculos meos. Quia si tu ponis illud ante te: Deus illud non ponit ante se.

Tibi soli peccaui, et malum coram te feci. Tibi enim delinquit quisque cum peccauerit: quia tu solus sine peccato es: dicente Apostolo: Est Deus uerax, omnis autem homo mendax . uel dicit Dauid: Ego peccaui, et tu solus sine peccato es, sicut dicit Isaias: Qui peccatum non fecit; nec inuentus est in ore eius dolus . uel illud: Quis arguet me de peccato ? Et item dicit: uenit princeps mundi huius, et in me non inuenit quidquam . Ut iustificeris in sermonibus tuis, et uincas cum iudicaris. Quia tu rectum iudicium  iudicas. Propter nos transgressores et peccatores ille fuit iudicatus, et damnatus. Unde dictum est: Iustus ab iniquis iudicatus est. Sed ille in futuro iudicio erit alios iudicaturus et condemnaturus. Iustificatus es, Domine Iesu, in sermonibus tuis: cum ductus pro populi peccatis ad mortem, non est inuentus dolus in ore tuo. uicisti iudicatus: cum in te nichil dignum morte princeps tenebrarum inuenit. Consuetudo prophete est, ut acta pro agendis loquatur.

Ecce enim in iniquitatibus conceptus sum, et in peccatis concepit me mater mea. Hic uersiculus totius generis humani casum exponit, sicut in Iob: Nec si unius diei sit super terram, potest esse mundus a  sorde peccati . Concipitur autem et nascitur in originali peccato, quod ex Adam trahitur, sed baptismo per gratiam Christi purificatur. uel, ut iustificeris in sermonibus tuis, et uincas cum iudicaris. Hunc locum diligentius in Epistola ad Romanos Paulus edisserit: quod Deus cum possit de nobis iudicis auctoritate discernere, non hoc facit, sed nobiscum uult iudicari, ut magis iustitia appareat iudicantis . In peccatis concepit me mater mea. Obscurus locus et altius retractandus.

Ecce enim ueritatem dilexisti. Cum per prophetam peccantem famulum increpasti, ueritatem dilexisti. ueritas Christus est: quia Pater diligit Filium suum, uel diligit confessionem ex ore peccatoris. Incerta et occulta sapientie tue manifestasti mihi. Hoc est, quod  in alio loco ait: Reuela oculos meos, et considerabo mirabilia de lege tua . Incertum et abditum mihi erit, si remittis tale facinus. Sed manifestum est: cum ignoscere dignatus es delinquenti. Sapientie enim tue est, ut prius increpes, sic remittas. Nam et Niniuitis occulta erat sapientia pietatis tue, cum dicerent: Quis scit si conuertatur Deus a furore suo, et non peribimus ? uel Deus per Nathan prophetam incerta et occulta manifestauit: id est, narrauit Dauid, quando dixit: dimissum est peccatum tuum, sicut Niniuite conuersi sunt de malo in bonum, per predicationem Ione.

Asperges me, Domine, hyssopo, et mundabor. Sicut enim hyssopus terrenus curandis pulmonibus aptus  est, ut auertat inflationem: ita celesti quis respersus hyssopo: id est, humilitate cordis, ab omni superbie malignitate purgatur. Lauabis me, et super niuem dealbabor. Ut quia peccata mea sunt pheniceo similia, quasi nix dealbentur. Tu, inquam, Domine, potens es peccatum piceum in lacteum candorem transferre: fuliginosumque hebenum in crystalli fulgorem conuertere. uel, lauabis me: hoc est, per penitentiam et baptismum. Et super niuem dealbabor, sicut dixit Isaias: Si fuerint peccata uestra sicut pheniceum, uelut niuem dealbabor .

Auditui meo dabis gaudium et letitiam. Cum iacens in infirmitate peccati, audire meruero: Homo, dimissa sunt tibi peccata tua. uel auditui dicit: quando dixit: Nathan, dimissum est peccatum tuum, Et  exsultabunt ossa humiliata. Id est, uirtutes que prius fuerant peccatis humiliate. uel eternitas spei mee, que, peccante me, humiliata fuerat: te indulgente persultat.

Auerte faciem tuam a peccatis meis. Nec ea sic aspicias ut reuertantur in commemorationem tuam. Auerte faciem tuam. Ac si dicat; ne uideas, nec recorderis illa. Et omnes iniquitates meas dele. Preteritas, presentes atque futuras.

Cor mundum crea in me, Deus. Quo te uideam. Sicut rogabat Dauid: ita et unusquisque debet facere. Cor mundum crea in me, Deus. Propterea rogabat, ut mundus fieret a peccato. Et spiritum rectum innoua in uisceribus meis. Quo te recte confitear. uel,  spiritum rectum, ad uidendum et discernendum: sicut antea rectus fuit in me.

Ne proiicias me a facie tua. Sicut Cain, ut exsul a te efficiar. A facie tua: id est, a presentia tua. Et spiritum sanctum tuum ne auferas a me: Sed ab eo consumptis delictis, tuo statuas conspectui. Spiritum sanctum tuum ne auferas a me: id est, spiritum prophetie.

Redde mihi letitiam salutaris tui. Christi tui illam exsultationem quam in eo habui prius quam peccauerim. Salutaris Dei Patris, Christus est. Ac si dicat: sicut antea preuidebam per spiritum, Christum in carne uenturum: et modo sic faciam. Et spiritu principali confirma me. Ut ipse in me: et non uitia principentur. Tu uero qui legis sanctam Scripturam:  sanctam hic Trinitatem intellige. uel, confirma me, in regno. Spiritum rectum: hoc est, innouando Spiritum sanctum: hoc est, spiritum prophetie. Spiritum principalem, Patrem. Spiritum rectum, Filium: Spiritum sanctum, Spiritum sanctum.

Docebo iniquos uias tuas: et impii ad te conuertentur. Ut declinantes a uiis prauis, penitentiam agentes misericordiam consequantur, sicut et ego a te misericordiam consecutus sum. Docebo iniquos uias tuas: et impii ad te conuertentur: hoc est, ponam meipsum, ut meum exemplum alii imitentur.

Libera me de sanguinibus, Deus. De peccatis multis: de quibus et Paulus ait: quia caro et sanguis regnum Dei non possidebunt . Deus salutis mee. A quo post peccatum uiuificor. Quia alius  nullus potest hoc facere. Et exsultabit lingua mea iustitias tuas. Per quas punito in me peccato, misericordiam prebuisti. uel predicabit mea lingua mandata tua.

Domine, labia mea aperies: et os meum annuntiabit laudem tuam. Si aperias os meum sicut Moysi quondam: ego preconabo quia sanctus, quia pius, quia misericors es. uel clausa erant per peccatum: nec locus erat, nec tempus, nec persona, nec exemplum poterant dare: quia non est pulchra laus in ore peccatoris.

Quoniam si uoluisses sacrificium, dedissem utique, holocaustis non delectaberis. Audiant Iudei sacrificia sua cessasse: intelligant etiam per alium prophetam Deum loquentem: Sabbata, holocausta neomeniasque  uestras odiuit anima mea . Quid ergo tu, homo, offeres? Audi quid subiecit:

Sacrificium Deo spiritus contribulatus: cor contritum et humiliatum Deus non spernit. Merito inter reliquas beatitudines Euangelicas, beatitudo hec continet principatum. Beati, inquit, pauperes spiritu, quoniam ipsorum est regnum celorum . Qui non in uanitatibus seculi inflantur: sed a Deo accipiunt spiraculum uite: atque contritionem anxii cordis in eum refundunt, qui pro nobis humilis factus est. uel multi habent cor contritum, sed non habent humiliatum: quia plangunt quod fecerunt: et postea ad ipsum reuerti desiderant, quod antea fecerunt: et de preterito nolunt penitere.

 Benigne fac, Domine. Hoc est, placitam fac spem nostram. In bona uoluntate tua, Sion. Qua te contemplamur. Et edificentur muri Ierusalem. Munitiones fidei caritatisque illius quas in Ecclesia positi in te collocauimus.

Tunc acceptabis sacrificium iustitie, oblationes et holocausta. Cum uel te pro nobis offers Patri: uel a nobis laudes et gratiarum accipis actiones. uel, muri Ierusalem, uirtutes anime, uel Ecclesie. Tunc acceptabis sacrificium: id est, confessionem ex ore peccatoris. Oblationem: hoc est, laudationem, et holocausta. Tunc imponent super altare tuum uitulos. Altare, fides: quia quidquid offers, per fidem offerre debes: uitulum, laudes, uel cogitationes, uel uictimas, scilicet, ut meipsum offeram hostiam uiuam,  sanctam, placentem tibi. Nos quoque famuli tui supplices deprecamur, Domine Iesu Christe, ut pietatis consilio, magnis facinoribus nostris, immensam misericordiam largiaris: nosque per contritionem cordis humiliati, mactando uitia, iugulando delicta, dignum tibi acceptabileque prepares holocaustum. Amen.



PSALMUS LI.

In finem, intellectus Dauid, cum uenit ad eum Dec Idumeus, et annuntiauit Sauli, et dixit: uenit Dauid in domum Achimelech. In Regnorum libro, et in ipso Hebraico Psalterio, Abimelech, scriptum est: sed quoniam beth et caph apud Hebreos littere, modico apice distinguuntur: ideo error facilius obrepsit. Abimelech interpretatur, regnum patris mei. Dauid interpretatur, fortis manu. uenit in domum Abimelech: et Christus uenit in regnum  Iudeorum. Per Saul intelligitur mors: per Dauid uita. Quid est quod mors persequitur uitam: nisi quod ab initio seculi semper mors persequitur uitam nostram? Quia qui ista presentia amant: persequuntur sanctam Ecclesiam: id est, illos qui celestia diligunt. Psalmus uocem continet prophete peccata Iudaici populi exprobrantis: ad ipsum enim hec loquitur, dicens:

Quid gloriaris in malitia? Cur monitis diuinis obuians, prophetas interficis? Qui potens es in iniquitate. Nam cum ope Dei crescens, interficis prophetas eius: hoc ad cumulum auxisti malitie, ut ipsum Dominum traderes neci. uel, quid gloriaris in malitia? hoc est Adam, et diabolus: quia quod Deus edificauit, illi destruxerunt in semetipsis: imaginem Dei et angelorum. Qui potens es in iniquitate. Non in bonitate, sed in iniquitate.

 Tota die. Omne tempus uite tue in quo hec malitia usque ad effusionem Dominici sanguinis propagata est. Iniustitiam cogitauit lingua tua. Cogitatio sapientium corde concipitur, et ore profertur. Nam in ore stultorum, cor eorum. Ac si diceret: Non tractauit corde, quod uomit ex ore: ideo hec ad cogitationem detulit lingue. uel hic lingua pro corde ponitur: secundum illud: Tu dixisti in corde tuo, in celum ascendam, super astra celi ponam sedem meam, in monte testamenti, in lateribus aquilonis: ascendam super altitudinem nubium: similis ero Altissimo . Sicut nouacula acuta, fecisti dolum. Dolus est cum aliud agitur, aliud simulatur. Et nouacula si assimilet agere uultus  nitorem, et genas uulnere suo sauciet, dolum faciet. Quia cum ait acutam, indicauit dolo uersutam. Sic et Iudei Dominum, quem colere debuerant, non solum non coluerunt: sed diuersis dolis superare nitentes, interfecerunt. uel aliter: Nouacula, persecutores intelliguntur: quia nouacula capillum incidit: sed per capillum superfluitas diuitiarum intelligitur. Sicut nouacula acuta, fecisti dolum. Ille facit dolum, qui in negotio circumuenit fratrem suum. Unde Paulus ait: Nemo circumueniat, aut supergrediatur in negotio fratrem suum: quia de his omnibus uindex est Dominus .

Dilexisti malitiam super benignitatem: iniquitatem magis, quam loqui equitatem. Dilexit populus ille malitiam, cum eum qui benignitate propria ad liberandum  uenerat, interemit. Sed et nunc ipsi Iudei falsa de eo in quem non crediderunt, proloquuntur.

Dilexisti omnia uerba precipitationis, lingua dolosa. In excelsum enim iniquitatem loquentes, ipsi se precipitant in laqueum damnationis. uerba precipitationis, dicit: quia semetipsos precipitauerunt: sicut diabolus de celo, sicut et Adam de paradiso. In lingua dolosa: quia aliud habuerunt in sermone, aliud in corde.

Propterea Deus destruet te in finem: et euellet te, et emigrabit te de tabernaculo tuo: et radicem tuam de terra uiuentium. Omnia hec in Iudaico impleta sunt populo: quia et a legis littera destructus, et euulsus de ciuitate: migratusque est de tabernaculo Dei. Sed et de his hec intelliguntur, qui non credunt  Dominici corporis tabernaculum: quia exterminabuntur a consortio claritatis eius, ac de beate sedis habitaculo, uel de uiuentium terra quam sancti hereditabunt. uel, destruet te Deus in finem: hoc est memoriam diaboli. Ut alibi: Ut non apponat ultra magnificare se homo super terram . Unde sanctus Paulus apostolus dixit: In finem seculorum inimica destruetur mors : id est, diabolus. Euellet te et emigrabit te de tabernaculo tuo, et radicem tuam de terra uiuentium. Ut mors in Adam data est: ita omnibus eius filiis dominatur. Unde dictum est: Terra es, et in terram ibis . Diabolus et Adam eradicauerunt se: et unusquisque sic facit quando peccat.

quidebunt iusti, et timebunt. Ne talia appetant. Et  super eum ridebunt. De ultione calamitatis eius. uidebunt, hoc est, intelligent eorum penam: et timebunt, sicut sanctus Paulus dicit: uide ne et tu tenteris . uel, timebunt: id est, nescient exitum illorum. Unde dictum est: Nescit homo finem suum . Adhuc, Et super eum ridebunt. Duo tempora sunt: Tempus flendi, et tempus ridendi. Hic habent sancti tempus flendi, et in futuro tempus ridendi. Et dicent: ecce homo qui non posuit Deum adiutorem suum: sed sperauit in multitudine diuitiarum suarum: et preualuit in uanitate sua. Ideo super eum hec uindicta descendit. uel de illo diuite dicit, qui in inferno torquebatur, quia bona receperat in uita sua : et de illo  alio cui dicit: Stulte, hac nocte animam tuam repetunt a te: que autem parasti cuius erunt ? Sic est qui sibi thesaurizat, et non est in Deum diues. Numquid malum sit diuitias habere, tantum ut de iusto habeantur: et Deo gratie referantur, qui eas dedit? Non, sed malum est spem in diuitiis ponere: cum in alio psalmo dicat: Diuitie si affluant, nolite cor apponere . Diuitias licet habere ad necessitatem, et non licet possidere ex amore. Nam et Abraham, et reliqui boni diuitias habuerunt: sed spem in diuitias non miserunt.

Ego autem sicut oliua fructifera in domo. Comparat se propheta oliue fructifere per pinguedinem sapientie: ut in Ecclesia Dei collocatus, uiuens in legis allegoria, Euangelica proferat poma. Unus est  enim Deus ueteris nouique Testamenti prolator. Oliua fructifera, sancta Ecclesia est: ut illud: Promptuaria eorum plena, eructantia . Hic in bonam partem. Item oliua non fructifera: sicut ait propheta: uocauit Dominus nomen tuum, a uoce loquele grandis exarsit ignis in ea: et combusta sunt fruteta eius . Et illud: Oliuam uberem, pulchram, fructiferam, speciosam ; sed conuersa es in oleastrum. Item in bonam partem dicit: Tu autem cum oleaster esses, insertus es in bonam oliuam : id est, in fidem patriarcharum. Speraui in misericordia Dei in eternum, et in seculum seculi. Quia non est humane fragilitatis facultas, ut per se quis saluus fiat, sed per misericordiam Dei.

 Confitebor tibi in seculum quia fecisti. Deprecans ut in hoc seculo, quod uerbo creasti, confessionem merear, et illud clementia solita largiatur. Et exspectabo nomen tuum: quoniam bonum est in conspectu sanctorum tuorum. Nomen illud ante cuncta secula benedictum, quod reddit sanctis debitum premium. Quod propheta sitiens postulat: ut in conspectu eius eterne beatitudinis accipiat sortem. Qui nobis prestare dignetur, ut ab omni dolo liberi, ab omni iniquitate mundati, Filium Dei equalem Patri Spirituique sancto confessi, mereamur sicut oliua fructifera in Ierusalem celesti plantari.



PSALMUS LII.

In finem, pro Amalech, intellectus ipsi Dauid. Amalech interpretatur, [a 2Kb] dolens, siue parturiens: corpus Christi intelligitur. Et Dominus doluit pro  peccatis nostris: quia uerum corpus fuit, et parturiuit filios. Et Ecclesia corpus Christi, dolet pro peccatis suis, et aliorum, et parturiuit filios per uerbum predicationis: ut illud: Per Euangelium ego uos genui . Et item: Filioli mei, quos iterum parturio donec formetur Christus in uobis . Hic psalmus uocem continet prophete peccatores atque impios increpantis. Dixit insipiens in corde suo: non est Deus. Dixit  insipiens, populus Iudaicus, siue diabolus, non est Deus. Ac si dicat, non est Christus Filius Dei.

Corrupti sunt. De lege bone nature. Abominabiles facti sunt. Hoc est, odibiles facti sunt. In iniquitatibus suis. Hoc est, in desideriis suis. Deum stulti cum ore negare ausi non sint, corde tamen dicunt eum non esse: in quo malo horribiles et abominabiles Deo fiunt. Non est qui faciat bonum: non est usque ad unum. Non de omnibus, sed de his omnibus tantum, qui Deum negant, propheta dicit: quia aliquotiens bona loquuntur: numquam tamen faciunt.

Dominus de celo prospexit super filios hominum, ut uideat si est intelligens, aut requirens Dominum. Id est, ut inueniret quos eligeret: sicut quondam  in prophetis patriarchisque fecit: inuentumque tamquam proprium manciparet alumnum. Prospicere et uidere, ignorantis et querentis est. Numquid Deus aliquid ignorat? Non, sed celi sancti sunt: ut ait propheta: Celi enarrant gloriam Dei . Et alibi iuxta Apostolum: Nostra autem conuersatio in celis est : quia Spiritus sanctus facit sanctos amare et diligere Deum, et ipse Spiritus sanctus Deus est. Prospicit Deus per suos sanctos, quia ille predicat, et loquitur per illos, ut Dominus ait: Non enim uos estis qui loquimini, sed Spiritus Patris uestri, qui loquitur in uobis .

Omnes declinauerunt, simul inutiles facti sunt. Hi insipientes, quia non requirebant Deum: omnes declinauerunt,  in passiones: simul inutiles facti sunt. Inutilis dicitur, qui non operatur aliquid boni: unde dicit in Euangelio: Tollite talentum ab eo, et inutilem seruum proiicite in tenebras exteriores; ibi erit fletus et stridor dentium . Sibimetipsis sunt inutiles, qui mandata Dei adimplere non uolunt. Non est qui faciat bonum: non est usque ad unum. Nullus enim ex his implet uoluntatem Patris celestis.

Nonne cognoscent omnes qui operantur iniquitatem: qui deuorant plebem meam sicut escam panis? Deum non inuocauerunt. Cognoscunt enim se impie agere, et non solum non emendant, sed etiam Dei populum deuorant dentibus malitie sue: Deumque inuocare contemnunt. Illic trepidauerunt timore, ubi non  erat timor. Idola ac simulacra mortua timuerunt: qui Deum timere debuerant.

Quoniam Deus dissipauit ossa eorum, qui hominibus placent. Conteret enim spem eternitatis eorum Deus, qui in eius contumeliam magis sibi quam illi placuerunt. Sibi placentes confusi sunt, id est, qui hominibus placent, et non Deo. Confusi sunt, quoniam Deus spreuit eos. Merito spernitur a Deo qui  reliquerit Deum: et qui eum relinquit, digne tamquam ignotus ab eo confunditur, dicente Apostolo: Omnis ignorans ignorabitur .

Quis dabit ex Sion salutare Isrel? De Sion, ut ait propheta, exibit Lex, et uerbum Domini de Ierusalem . Quis dabit? Deus Pater dedit Filium suum in Sion: hoc est, in sanctam Ecclesiam. Salutare Isrel. Salutaris noster Christus est. Quis dabit nisi Dominus in aduentu suo, per quem gloriam eternitatis speculamur? Cum auerterit Dominus captiuitatem plebis sue. Ipse quoque, auersa captiuitate uitiorum, erexit nos in libertate uirtutum. De qua captiuitate dicit: Iam redempti sunt de peccato Ade; sed tamen adhuc in captiuitate detinemur, quia non est integra libertas, quia dum sumus in  corpore, peregrinamur a Domino. Et item dicit: Infelix ego homo, quis me liberabit de corpore mortis huius ? Gratia Dei per Iesum Christum Dominum nostrum . Sed in die iudicii quando inimica destructur mors, tunc erit uera redemptio. Exsultabit Iacob, et letabitur Isrel. Utrumque Christianus populus audit: qui est Iacob, dum supplantat Iudaicum populum, benedictionemque eius accipit, et Isrel, dum Deum fidei oculis intuetur. Igitur et nos supplices deprecamur Deum ut declinantes a loquacitate superflua, ipso instruente, intelligamus omnia in eius dominatione consistere, qui dignetur, ablata captiuitate uitiorum, erigere nos in libertatem uirtutum.



PSALMUS LIII.

 In finem, in carminibus intellectus Dauid, cum ueniunt Ziphei, et dicunt Saul: Dauid absconditus est apud nos in spelunca Ziph. Ziph uicus est, et inde Ziphei dicuntur. Ziphei interpretantur, florentes, id est, peccatores, qui quasi florentes et uirides sunt in presenti uita, ut ait propheta: Omnis caro fenum, et omnis gloria eius, sicut flos agri , quia quod siccum est, igni reseruatur. Isti deputantur in penam: sancti ad regnum. Sicut herba hodie quasi uiridis uidetur esse, usquequo fuerit estus: sic peccatores quia uidentur florere, in die iudicii arescent, et sancti qui hic uidentur quasi aridi et sicci, tunc erunt florentes et uirides. Unde dictum est: Iustus ut palma florebit . Dauid fuit absconditus in inferiori parte terre: et Dominus in utero sancte Marie, et in una gente Iudeorum, et diuinitas in carne Christi. Iste psalmus orationem Dominici hominis continere dignoscitur, formam serui accipientis,  accedentisque ad passionem in forma serui.

Deus, in nomine tuo saluum me fac. Postulat hec a Patre, ut ostendat carnis infirmitatem. In nomine tuo: hoc est in illo nomine humilitatis quod est saluatio. Et in uirtute tua iudica me. uult se iudicari, ut illud honorabile maiestatis nomen diuinitate conscendant. Humilitas fuit, quando uenit de celo in uterum, de utero in presepe, et sustinuit multa, id est, alapas, sputa et reliqua. uirtus fuit, quando resurrexit et ascendit in celos quadragesimo die, et quinquagesimo die uenit Spiritus sanctus super apostolos, et predicauerunt doctrinam Euangelii in toto mundo. Unde dictum est: Et dedit illi nomen quod est super omne  nomen: ut in nomine Iesu omne genu flectatur, celestium, terrestrium, et infernorum: et omnis lingua confiteatur, quia Dominus iehsu Christus in gloria est Dei Patris . Et quia mortuus est ad tempus ex infirmitate carnis, uiuit ex uirtute Dei. Et item dicit Apostolus: Nihil existimaui me scire inter uos nisi Christum Iesum, et hunc crucifixum . uel, iudica me. uox Ecclesie discretionem rogat.

Deus, exaudi orationem meam. Et hoc rogat, ut mereatur a Deo exaudiri. Nouerat enim ille solus orare constanter, nec ignorare, ut homo quid peteret: iuxta illud Apostoli: Nam quid oremus, sicut oportet, nescimus . Auribus percipe uerba oris mei. uox Ecclesie. Aures Domini dicuntur,  quando exaudire dignatur.

Quoniam alieni insurrexerunt aduersus me. Hoc est Iudei, qui cum peculiares Dei essent, alienos se per transgressionem ab eo fecerunt: non cognitione, sed uita et operibus. Unde dicit: Filii alieni mentiti sunt mihi . Et si filii, quomodo alieni? De una tribu erant: sed alieni erant, quia eius uitam qui illos uenerat uiuificare, uolebant tollere. Et fortes quesierunt animam meam. Herodes principesque sacerdotum mundanam habentes fortitudinem. Et Dominus dicit: Non haberes in me ullam potestatem, nisi tibi desuper datum fuisset . Sic et heretici persecutores super sanctam Ecclesiam. Non proposuerunt Deum ante conspectum suum. Non intellexerunt sub persona corporea latere  diuinitatem. Diapsalma interpositum orationem immutat: ut eum qui prius precabatur quasi homo: ostendat effectum orationis obtinuisse. Ideoque subiecit:

Ecce enim Deus adiuuat me. Quia Dominus descendit in mortem. Et Dominus susceptor est anime mee. Cito eum redditurus. uel Deus pater suscepit Filium suum, et Christus suam Ecclesiam in fide.

Auerte mala inimicis meis, et in ueritate tua disperde illos. Qui me non intellexerunt per malitiam suam, dispergantur in ueritate tua: sicut nunc cernimus factum. Dispersi sunt enim in regionibus. ueritatem dicit: quia ueras est, id est, reddet unicuique secundum opera sua. Disperde illos, in die iudicii et in tua iusta uindicta: hoc est, diabolum et membra  sua.

uoluntarie sacrificabo tibi. Bene uoluntarie: quia propria uoluntate ipse sacerdos et hostia pro delictis populi se obtulit Patri, ut hoc sacrificium uitam tribueret mundo. uoluntarie sacrificabo tibi. uox Ecclesie. uoluntarie dicit, id est, non necessitate aut coacte, sed uoluntarie, secundum illud: Prouidentes gregem non coacte, sed spontanee . Et confitebor nomini tuo, quoniam bonum est. Confessus sum in mundo: quia descendi de celo, non ut faciam uoluntatem meam, sed tuam quia bona est . Confitebor: hoc est laudabo nomen tuum: hoc bonum est.

Quoniam ex omni tribulatione eripuisti me: et super  inimicos meos despexit oculus meus. Quia orationem mundam fudit in principio psalmi: ideo ut Deus omnia preuidens, ereptum se a tribulationibus et inimicos despectos inspectione paterna pronuntiat: scilicet ut illa eum intelligas regnare potentia, quia post resurrectionem uictor remeauit ad astra. Quem nos supplices deprecamur, ut eius adiutorio ab inimicis saluati, a tribulationibus mundanis erepti, ipsum caput nostrum Dominum Iesum Christum quem in celis suspicimus, mente et opere prosequamur.



PSALMUS LIu.

In finem, in carminibus intellectus Dauid. In finem, in Christo: ut illud: Finis enim legis Christus ad iustitiam omni credenti . In finem, semper de Christo intelligitur. Unde et sancti apostoli  dixerunt: Domine, ostende nobis Patrem, et sufficit nobis . Non potes legem implere, nisi ab ipso impleatur. Omnis Scriptura sancta de illo est. In carminibus, id est, in laudibus: Sicut carmina seculi sunt, sic et carmina Ecclesie: unde laus Dei cantatur: et consolatio sanctorum est: quia dictum est: Tunc iusti fulgebunt sicut sol in regno Patris eorum: equales angelis . Psalmus uocem continet Mediatoris, qui cum Deus esset, formam seruilem pro nostra libertate suscepit.

Exaudi, Deus, orationem meam, et ne despexeris deprecationem meam: intende mihi, et exaudi me. Triplex hec deprecatio ideo ostenditur: quod primam homo Deus in statu seruili manens, a conscientia sanctitatis emittit. Secundam, quia se scit iustum, obedientiam non despici postulat. Tertiam,  propter infirmitatem carnis, ut sibi intendatur exorat. Qua ratione intellige, o homo: quia nisi pura conscientia depreceris, a Deo prorsus non exaudieris.

Contristatus sum in exercitatione mea. Quam pro mundi uita suscepi: quia semper exercitatio ad res utiles ac necessarias agitur. Conturbatus sum a uoce inimici. Qui me Samaritanum, et demonium habentem, cum Deus essem antea secula, increpabant. uel uox Ecclesie. Duos inimicos habet Ecclesia. Unum aperte, et unum occulte. Unum debet diligere, et alium odire. Diligere proximum, ut illud: Diligite inimicos uestros: benefacite his qui oderunt uos : Et alium contemnere et odire: id est, diabolum qui occulte uenit per suggestiones  et delectationes. Et a tribulatione peccatoris. Qui mihi semper tribulationum insidias intendebat. Propter hoc tribulat Deus peccatores; aut ut emendentur, aut ut per illos corrigat bonos.

Quoniam declinauerunt in me iniquitates. Populus utique declinat ad iniquitatem, qui mendacium profert super proximum. uel Iudei super Dominum, sicut dixerunt: In Beelzebub principe demoniorum eiicit demonia : Et in ira molesti erant mihi. Persequentes me in inuidia sua. Et in ira molesti erant. Molestus, id est, seuus. In ira, festuca, trabs, odium. Ira conturbat; trabs excecat: ut illud: Turbatus est pre ira oculus meus .

Cor meum conturbatum est. Secundum hominem,  sed uirtute diuina confortatum est. Nam et angelus, inquit Euangelista, accedens confortabat eum . Et formido mortis cecidit super me. Timor anime, et tremor corporis. Timor et tremor uenit super me. Siquidem ipse dixit: Tristis est anima mea usque ad mortem . Contexerunt me tenebre. Tenebre dicuntur mali homines, qui persequuntur Ecclesiam, et qui tegunt ipsam in odio, quia qui odit fratrem suum, in tenebris est. Et contexerunt me tenebre: sed quia lux eram, non me comprehenderunt.

Et dixi: quis dabit mihi pennas sicut columbe? et uolabo, et requiescam. Non ab alio summam euolationem euadende mortis, nisi a me ipso. Potestatem habeo ponendi animam meam, et potestatem habeo  iterum sumendi eam: ut de tenebris ad celestia reuertar. In columba autem spiritualem naturam designat, sicut in baptismo ostensum est. Columba simplex animal est absque felle, et a malitia fellis alienum: quia osculum caritatis anime significat: quia Ecclesia duas pennas habet, hoc est, duo precepta caritatis: dilectionem Dei uidelicet, et proximi.

Ecce elongaui fugiens. A Iudeis. Longe est enim a peccatoribus salus. Et mansi in solitudine. Cum gentibus incredulis, quas aduentu meo florere feci. De quibus alius ait propheta: Letetur ac floreat desertum . Ecce elongaui fugiens, et mansi in solitudine. Columba fugit a conuersatione humana, et sancti fugiunt a consortio hominum, non  corporaliter, sed spiritualiter, hoc est, in conscientia, quia cogitant, quomodo se contra suggestiones diaboli uel hereticorum defendere debeant.

Exspectabam eum qui saluum me fecit a pusillanimitate spiritus et tempestate. Exspectat in corpore positus, non solum saluationem patris, ut a diuersis tempestatibus eruatur: sed etiam, ut ultionem de inimicis accipiat. Sequitur:

Precipita, Domine, et diuide linguas eorum. In aqua aliquis sepe precipitatur. Ergo hi ita demergantur sicut in diluuio, et dispergantur diuisis linguis, ceu factum est in edificatione turris. Sed cur ista fiant, adiecit: Quoniam uidi iniquitatem, et contradictionem in ciuitate. Iniquitatem, cum non crediderunt. Contradictionem, cum exprobrant, contradicentes:  Nonne hic est filius Ioseph fabri ? Et alia multa.

Die ac note. Id est, omni tempore. Die, cum doceret turbas, et illi non crediderunt. Nocte, cum pateretur, et illi blasphemarent. Ergo taliter circumdata repletaque est eorum ciuitas, id est, Ierosolyma, ut supra muros redundaret iniquitas eius.

Et non defecit de plateis eius usura et dolus. Omnia enim que in lege prohibita sunt, ad augendi peccati cumulum excreuerunt. In lege enim usure accipi prohibentur . Usura est plus accipere quam dare. Unde propheta dicit: Non feneraui, neque fenerauit mihi quisquam . Et, Si uis quod tibi dimittatur, dimitte .

 Quoniam si inimicus meus maledixisset mihi, sustinuissem utique, et si is qui oderat me super me magna locutus fuisset: abscondissem me forsitan ab eo. Non hic tantum de passione Dominus queritur, sed et de discipulo proditore. Nam legimus in Euangeliis, quia absconderit se a Iudeis . A Iuda autem non se abscondit: sed eum etiam conuiuio sancto asciuit, sicut sequitur:

Tu uero homo unanimis. Qui cum aliis coniunctus eras apostolis. Dux meus. Ad predicandum cum ceteris missus. Et notus meus. Quia me per legis mysterium cognoueras esse uenturum. Dux meus et notus meus. uox Christi de Iuda. Unanimis dicit: quia uidebatur ab aliis quasi bonus. Dux dicit, propter quod Christum tradidit, dux mortis fuit. Notus,  quando misit eos binos ante faciem suam in predicationem .

Qui simul mecum dulces capiebas cibos. Cum mandatis uite et uoluntate patris plerumque refectus es. Cibus enim dulcis est, Patris facere uoluntatem, ut illud: Qui intingit mecum manum in paropside, leuabit contra me calcaneum suum . uel cibus dulcis, id est, corpus et sanguis Christi: quod ipse accepit indignus. In domo Dei ambulauimus cum consensu. Sepe enim cum ipso Domino in templo Salomonis cum predicationis consensu abiit.

ueniat mors super illos, et descendant ad infernum uiuentes. Ut maiorem sui cordis dolorem secundum hominem ostenderet: ideo quasi in maledictione que eis erant uentura predixit. ueniat mors super  illos, et descendant ad infernum uiuentes. Factum fuit hoc de Dathan, et Core, et Abiron, et simul uenit ignis et mortui fuerunt, et terra absorbuit eos uiuos .

Quoniam nequitia in habitaculis eorum in medio ipsorum. Etenim tam opere quam cogitatione, nequitia pleni sunt.

Ego autem ad Dominum clamaui, et Dominus saluabit me. uespere, et mane, et meridie. uespere cum passionem suscepit, mane cum resurrexit: meridie, cum omni claritate uirtutis sue adimpleta, celos ascendit, sedet ad dexteram Patris.

Narrabo et annuntiabo, et exaudiet uocem meam. Redimet in pace animam meam, ab his qui appropinquant mihi. Narrat scilicet: quod eum uelociter pater  exaudiuit: quod eum de tribulationibus mortis eripuit: quod in pace animam eius ab inimicis, qui ei ob inferendam mortem propinquauerant, liberauit. uel, narrabo, quasi minora, et annuntiabo, quasi maiora. Liberauit in pace animam meam. In pace, hoc est, in semetipso, ut Paulus dixit: Ipse est pax nostra, qui fecit utraque unum . Ab his qui appropinquant mihi. Appropinquant corpore, non uita nec merito. Quoniam inter multos erant mecum. Inter multos, sed non in paucis. In multis uero, id est, in baptismo, et in fide non ficta. In paucis non sunt, hoc est, in fide firma, et spe, et caritate. Inter multos, credentes, erant mecum, et non credebant.

 Exaudiet Deus. Me benedicentem, non illos maledicentes. Exaudiet Deus: sanctos suos. Et humiliabit eos. Hoc est, superbos. Qui est ante secula. Pater utique, quem in me manere non cognouerunt: quia est ante secula, et manet in eternum. Ille qui initium sumpsit ex Maria, ante secula genitus est.

Non est enim illis commutatio. De malo in bonum: non commutantur, non transferuntur secundum Euangelium de morte in uitam. Et non timuerunt Deum. Ideo causa ad ultionem descendit, sicut sequitur: Expandit manum suam in retribuendo. Quia cum eis ad auxilium porrecta fuisset: non eam receperunt. Non timuerunt Deum: propterea non declinauerunt de malo in bonum: quia non cognouerunt. Et extendit manum suam, in retribuendo illis.  Extendit manum suam, ut ait propheta: Tota die expandi manus meas ad populum non credentem et contradicentem mihi : ideo quia non credit opera mea et potentiam meam. In retribuendo illis, hoc est, in uindicta in die iudicii: presertim cum Abrahe dixi: In semine tuo benedicentur omnes gentes terre , id est, in Christo, et in alio loco: Et dabo tibi gentes hereditatem tuam, et possessionem tuam terminos terre . Christus per nouum Testamentum acquisiuit hereditatem suam.

Contaminauerunt testamentum eius. Quia non intellexerunt Dominum Iesum sanctorum uirorum preconio repromissum. Et diuisi sunt ab ira uultus eius. Ab spirituali prouidentia, diuisa est contemplatio  eorum: ideo pars eorum cum infidelibus posita est. Post eorum exprobrationem ad Iudam sermo refertur dicens: Et appropinquauit cor illius, ut impletum a diabolo traderet Christum. Contaminauerunt testamentum eius, et diuisi sunt ab ira uultus eius, id est, heretici, qui uoluerunt contaminare testamentum Dei, diuisi erunt in die iudicii quando accipient sententiam damnationis: Ite, maledicti, in ignem eternum . Et appropinquauit cor illius. uoluntas eius: quia quod intelligunt de Scripturis, in malum uertunt, quia de fide Trinitatis, non recte credunt. Unde dictum est: Oportet esse hereses, ut qui probati sunt, manifesti fiant in uobis .

Molliti sunt sermones eius super oleum, et ipsi sunt  iacula. Cum ait, molliti sunt: de pluribus dicit, cum prius de uno locutus fuisset. Ergo intellige diabolum nuncupatum, et Iudam, qui leniores oleo fecit sermones suos, cum ait: Aue, Rabbi, et osculatus est eum . Tale oleum renuentes, ut in tribulationibus positi, Dei petamus auxilium, ipse nos Deus suo exemplo docuit dicens:

Iacta in Dominum curam tuam, et ipse te enutriet. Ut ab eo educatus inimicis fortis resistas. Non dabis in eternum fluctuationem iusto. Si enim iustus fueris, non te patitur ab iniquis fluctibus fatigari. Qui fluctuat, in mari est. Per mare, mundus iste intelligitur: in quo sancti fluctuant.

Tu uero, Deus, deduces illos in puteum interitus. Ut  qui noluerunt bibere de fonte aque uiue: in puteum interitus demergantur. In puteum interitus: hoc est, in infernum, iusta uindicta super illos.

uiri sanguinum et dolosi. Qui sunt effusores sanguinis Redemptoris nostri. Non dimidiabunt dies suos: Non solum non impleuerunt eternitatis dies, sed nec ad dimidium temporis eius uenire meruerunt. In modico enim spatio in ultione Dominica ab hostibus trucidati sunt.

Ego autem sperabo in te, Domine. Ut pleni inueniantur dies mei. Et nos supplices deprecamur, ut a te, Domine, exauditi: nec peccati oleo delibuti, a te enutriti, a te ab huius seculi fluctibus liberati, a te mereamur longitudinem dierum pro bonis actibus adipisci. Amen.



PSALMUS Lu.


In finem, pro populo, qui a sanctis longe factus est: Dauid in tituli inscriptionem, quando tenuerunt eum alienigene in Geth. In Hebreo ita habet: Pro columba muta longitudinum Dauid, humilis atque perfecti, cum tenuissent eum Philistiim in Geth. Columba muta, et Dauid humilis atque perfectus Christus in passione monstratur.

Miserere mei, Deus, quoniam conculcauit me homo: tota die impugnans tribulauit me. In homine atque bellante, diaboli uel reliquarum nequitiarum spiritualium ostendit immissionem: quorum instinctu Dominus passus est. In die autem corporalem etatem monstrat. Miserere mei, Domine. Ac si dicat: Fac in me misericordiam. Quoniam conculcauit me homo, id est, Christus a Iudeis in passione conculcatus est,  et Ecclesia a persecutoribus. Homo unus pro multis dicitur, et plures pro uno dicuntur. Unus: hoc est, pro unitate malitie. Due ciuitates sunt in mundo: Babylon et Ierusalem. Per Babyloniam intelliguntur mali, qui persequuntur sanctos: sic et Ierusalem, id est, anima electa, non cessat orare pro inimicis. Tota die impugnans tribulauit me. Tota die, toto tempore pugne.

Conculcauerunt me inimici mei. Iudei utique. Tota die. A tempore carnis assumpte. Ab altitudine diei timebo. Duos sensus habet hic. Unum, quasi dicat Ecclesia in rogando: Non timebo altitudinem superborum. Alium affirmando: Timebo altitudinem: hoc est, altitudinem diuinitatis: quia qui non timet, presumptuose agit. Quoniam multi bellantes aduersum  me. Ab altitudine diei timebunt: quia non in Deum, sed in rebus transitoriis posuerunt spes suas.

Ego uero in te sperabo: in Deo laudabo sermones meos. Quia in eius ope presidioque confido, sicut Dominus dixit: Mea doctrina non est mea, sed eius qui me misit Patris . Quanto magis nos qui omnia ab illo accepimus, et illum accepimus: ipsum semper laudare debemus!

In Deo sperabo, non timebo quid faciat mihi homo. In ipso confirmatus, non timebo bella que mihi aduersarius mouet, quia dictum est: Si corpus occidunt: animam autem non possunt occidere .

Tota die uerba mea exsecrabantur aduersum me. Cum dicerent, non est hic propheta, sed seducit  turbam . Omnia consilia eorum in malum. In malum enim eis conuersa sunt: cum eos diuina ultio post Dominice passionis scelera uerberauit. Omnia consilia eorum in malum: Iudei contra Christum, et peccatores contra sanctos.

Inhabitabunt. Unanimiter. Et abscondent. Laqueos nequitie sue. Ipsi calcaneum meum obseruabunt. Ut me supplantare possint, sicut uoluerunt: uel in numismate census : uel in muliere deprehensa . Ipsi calcaneum meum obseruabunt. Iudei finem Christi, et peccatores finem Ecclesie: quia septies in die cadit iustus, et resurgit . uel, calcaneum meum obseruabunt: sicut dictum est de illa muliere, et serpente . Per caput, initium suggestionis male, et per calcaneum, finem  uite. uel heretici in qualicumque sermone, finem obseruare querunt.

Sicut sustinuerunt animam meam. Ut captum in uerbis accusarent apud principes. Pro nichilo saluos facies illos. Saluantur enim pro nichilo, cum non commutantur ad gloriam, sed ad supplicia transferuntur. Pro nichilo saluos facies illos: quia non fecit Christus propter quod sustinuit, sed expetiuerunt Iudei ut illum interficerent. In ira populos confringes. Quia impacti sunt in petram offensionis et lapidem scandali. Post hanc ultionem propheta gaudens, preuidens futura decantat.

Deus, uitam meam annuntiaui tibi. Tu es enim uita mea, omnisque populi, qui ad redemptionem uenturus es mundi. Unusquisque debet nuntiare per confessionem:  sicut Paulus fecit: quando dicebat: Qui prius fui blasphemus, et persecutor, et contumeliosus, sed misericordiam consecutus sum: quia ignorans feci in incredulitate . Et item dicebat: uiuo autem iam non ego: uiuit uero in me Christus . Posuisti lacrymas meas in conspectu tuo, sicut et in promissione tua. Tunc conuertentur inimici mei retrorsum. Promissiones tue erant, ut ueteres lacrymas, conuersis post tergum inimicis, in gaudia nouella transferres: meque cum sanctis ceteris tua gloria munerares. Posuisti lacrymas meas in conspectu tuo: hoc est, audisti et uidisti. Sicut in promissione tua. Deus promisit sanctis suis bona: sed tamen dicit: Confitere tu prius iniquitates tuas, ut iustificeris. Tunc conuertentur inimici mei retrorsum.  Optando dicit Ecclesia, ut qui currunt ad infernum, conuertantur ad Deum .

In quacumque die inuocauero te: ecce cognoui quoniam Deus meus es. In omni enim necessitate tu Deus assistis: misericordiam prestans tuis. In quacumque die inuocauero te, id est, aut in prosperis, aut in aduersis: Et cognoui quoniam Deus meus es tu. uox Ecclesie. Aliqui cognoscunt, per creaturam celi, et terre: sicut sanctus Paulus dicit: Per ea que facta sunt intellecta concipiuntur . Et alii per Deum, qui inspirat in animas illorum: sicut Thome dixit: infer digitum tuum huc, et mitte manum tuam in latus meum, et cognosce loca clauorum, et noli  esse incredulus, sed fidelis . Et ipse recordatus dicit: Dominus meus et Deus meus.

In Deo laudabo uerbum, et in Domino laudabo sermonem: in Deo sperabo, non timebo quid faciat mihi homo. Laudat iterum propheta uerbum illud, siue sermonem, qui erat in principio apud Patrem: quia sperans in eum, non metuit aduersarii minas, dicens:

In me sunt, Deus, uota tua: que reddam laudationes tibi. Hec sunt uota prophete, ut laudem Dominicam celebret: sicut alibi dicit: Immola Deo sacrificium laudis . Et cur hec faciat, adiecit:

Quoniam eripuisti animam meam de morte. Secunda utique. Oculos meos a lacrymis. Ne iam necesse esset peccata deflere, ut illud: Absterget Deus omnem  lacrymam ab oculis eorum in die iudicii : quia dictum est: Beati qui lugent, quoniam ipsi consolabuntur . Pedes meos a lapsu. Ne ultra laberentur in peccata. Pedes meos, hoc est, sensus, a lapsu, quia non erit tunc suggestio mala, nec tribulatio. Ut placeam coram Deo in lumine uiuentium. Lumen uiuentium Christus est, secundum illud: Ego sum lux mundi . Et item: erat lumen uerum quod illuminat omnem hominem uenientem in hunc mundum . Sicut in Apocalypsi de illa sancta ciuitate: Lucerna non erat ibi, quia Dominus Deus omnipotens illuminauit eam, et lucerna eius est agnus, quo sancti ab huius mundi tenebris eruti clarificantur . Hec propheta non pro se tantum, sed et pro nobis orat. Unde nos  deprecemur, ut compressis bellis corporeis, superatis seculi tentamentis, mereamur Iesu Christo in ipso lumine complacere. Amen.



PSALMUS LuI.

In finem, ne disperdas, ipsi Dauid, in tituli inscriptione, cum fugeret a facie Saul regis Isrel, in speluncam. Ipsi Dauid, in tituli inscriptione ne disperdas, hoc est, ne corrumpas tituli inscriptionem: quando scripsit Pilatus super Domini crucem linguis tribus: iehsu rex Iudeorum. Et illi: Noli scribere rex Iudeorum: sed quia ipse dixit, rex sum Iudeorum. Et Pilatus dixit: Quod scripsi, scripsi . Dauid in spelunca absconditus, hoc est, in inferiore parte terre; prefigurabat corpus humanum, ubi illa maiestas fuit abscondita in corpore Christi, ut illud: Traditus sum, et non egrediebar  Et Paulus dicit: Si enim  intellexissent, numquam Dominum glorie crucifixissent .

Miserere mei, Deus, miserere mei: quoniam in te confidit anima mea. Geminata postulatione misericordie, confidentiam suam quam in Patre habet, adiungit, ut facilius audiatur. Quoniam in te confidit anima mea. Quasi unus homo dicit: sed unus pro multis: quia dictum est: A finibus terre ad te clamaui, Domine . Et alibi: Erat illis anima una et cor unum . Et in umbra alarum tuarum sperabo. Id est, in protectione paterna. A calore umbra queritur: sed per calorem persecutio, uel tribulatio intelligitur, et per umbram protectio diuinitatis: ubi semper confugere debemus. Sed due  ale, duo Testamenta, uel duo precepta caritatis. Donec transeat iniquitas. Insultatio iniquorum. Docet enim per hec in spiritualium alarum sperare protectionem. Hinc propheta loquitur.

Clamabo ad Deum altissimum: Deum qui benefecit mihi. Hec sunt que post dinumerata bona sequuntur. Donec transeat iniquitas, hoc est, diabolus cum suis membris, uel suis satellitibus. Clamabo ad Deum altissimum. Clamauit Christus ad Deum Patrem, et orauit pro falsis fratribus. Et Ecclesia pro inimicis orat. Et ad Deum qui benefecit mihi, id est, fecit me ex nichilo ad suam imaginem, et dedit mihi omnia bona presentis uite, et postea in futuro uitam eternam promisit.

Misit de celo, et liberauit me. Misit Filium suum  de celis, ut hominem a peccato erueret: uel genus humanum de potestate diaboli, uel de inferno. Misit in opprobrium conculcantes me. Impios et peccato obnoxios, qui uerbum propheticum negligebant. uel ut alibi: Dedit apostolis potestatem calcandi super serpentes, et scorpiones, et super omnem uirtutem inimici .

Misit Deus misericordiam suam et ueritatem suam. Misericordia et ueritas Christus est. In uno continentur: nec una sine altera. Si sola misericordia fuisset, licentia fuisset peccare; et si sola ueritas, non potuisset homo sustinere. Animam meam eripuit de medio catulorum leonum. Leones, principes Iudeorum: catuli, plebs subiecta: qui clamabant, crucifige eum. Leo, diabolus, iuxta Epistolam Petri:  Aduersarius uester diabolus circuit quasi leo, querens quem deuoret . Propterea ipse Dominus misericordia ac ueritas intelligitur, qui missus a Patre, animas nostras eripuit de demonum potestate: qui nos cen seculi leones deuorare nitebantur: qui et nunc loquitur, dicens: Dormiui conturbatus. Dormiuit enim in somno passionis cum diceret: Nunc anima mea turbata est : quia dictum est: ego dormiui, et soporatus sum, et exsurrexi: quoniam Dominus suscitauit me secundum illud: Potestatem habeo ponendi animam meam, et potestatem iterum sumendi eam .

Filii hominum dentes eorum arma, etc. Inimicorum dentes quasi arma impugnantium esse dicit quos Dominus sua resurrectione confregit.

 Exaltare super celos, Deus, etc. Nullus est modus exaltationis diuine. Nos uero nichil aliud de celis quam que uidimus nouimus. Nam cum ait, super celos: notitiam excedit humanam. De gloria autem que super terram est, illud intelligitur quod alibi ipse Dominus ait: Ecce ego uobiscum sum omnibus diebus usque ad consummationem seculi . Hinc iterum Dominus:

Laqueum parauerunt pedibus meis. Cum mihi interrogationes inferebant dolosas. Et incuruauerunt animam meam. In morte, sed non fuit perpetualiter subdita morti. Sic uoluerunt Iudei Christum incuruare: ut non nominaretur nomen eius.

Foderunt ante faciem meam foueam, et ipsi inciderunt  in eam. Cum post resurrectionem inimicis traditi, capti, interfecti atque dispersi sunt.

Paratum cor meum, Deus, paratum cor meum: cantabo et psalmum dicam Domino. Exsultat et concinit de triumpho mortis illius liber. Cantabo, predicabo: Psalmum dicam, opere complebo.

Exsurge, gloria mea; exsurge, psalterium et cithara: exsurgam diluculo. Diluculo enim resurrexit, mane cum adhuc tenebre essent super terram. Sic enim psalterium et cithara: hec enim dictio Dauidica cecinerat: exsurge, psalterium et cithara. Quid significant ista organa? unum de supernis, aliud de terrenis. Quid intelligitur psalterium? Christus intelligitur ut illud: Ite, dicite Ioanni que uidistis, et audistis: Ad lumen redeunt ceci, mortui resurgunt:  pauperes euangelizantur, et beatus qui in me non fuerit scandalizatus, hoc est diuinitas operata per carnem . Cithara de terrenis, hoc est lassescere, dormire, egere, esurire, sitire, uel cetera. Aliter: Psalterium ad nos pertinet, spes, fides, caritas, longanimitas, bonitas, uel alia his similia. Per citharam, sex opera misericordie intelliguntur, que debemus implere, id est, esuriui, sitiui, hospes eram, nudus, infirmus, in carcere. Item psalterium, id est, in tribulatione gratias agere Deo: de supernis uenit per quem sustines. Cithara, persecutio et tribulatio que in corpore sustines. Exsurgam diluculo. Respondit Christus ad Patrem. Unde superius dixit: exsurge, gloria mea.

Confitebor tibi in populis, Domine, et psalmum dicam  tibi in gentibus. Quas per prophetas, uel apostolos uocaui. Confitebor tibi in populis, Domine, hoc est, postquam resurrexero. Psalmum dicam tibi inter gentes, id est, predicare, opere implere.

Quoniam magnificata est usque ad celos misericordia tua. Mea enim resurrectione pacificata sunt omnia tibi, que in celo et que in terra sunt. Et usque ad nubes ueritas tua. Complens per prophetas que nobis predixeras. Celi, sunt sancti quando de supernis contemplantur: nubes, quando irrigant corda humana de predicatione.

Exaltare super celos, Deus. Propheta hec dicit de gloriosa Christi ascensione. Et super omnem terram gloria tua. Cum effuderis donum Spiritus sancti in omnem carnem. Quod et nunc nobis prestare digneris,  ut in cunctis pressuris ac tribulationibus uniuersis mittas Spiritum tuum sanctum: cuius ope ac presidio, siue munitione protecti, ad eterna gaudia preparari, ad celestia transferri premia mereamur. Amen.



PSALMUS LuII.

In finem, ne disperdas, Dauid, in tituli inscriptione. uos suggeritis falsitatem, ego non corrumpam ueritatem: quod scripsi, scripsi . Psalmus uocem continet Prophete de iudiciis atque iustitia commonentis.

Si uere utique iustitiam loquimini, recta iudicate, filii hominum. Edocet ut quisquis mortalium iudicio  usus fuerit publico, si uerum loquitur, et uerum iudicet: nec ponat blanditiis sermonum muscipulam deceptionis, per quam occulte interimat innocentes. Si uere utique iustitiam loquimini: iusta iudicate, filii hominum. Iudei iusta loquebantur ad Christum, quando dicebant: Magister, scimus quia uerax es, et in ueritate uiam Dei doces . Non iudicabant iusta, quando petierunt Barabbam, filium mortis, et interfecerunt Christum, filium uite . uel aliter: Iusta iudicate, id est, uos qui iudicatis iustitiam bonam esse, recta iudicate, hoc est, quod tibi non uis, alteri ne facias.

Etenim in corde iniquitates operamini in terra. In hac terra quam habitatis, cogitatione mala, dum bona uidemini loqui. Iniquitatem manus uestre concinant.  Opera enim uestra que secundum allegoriam manus accipiuntur, iniquitate repleta sunt.

Alienati sunt peccatores a uulua. Quidam de descensu anime in corpus, alii uero de Iudeis intelligunt: quod abalienati sunt a Deo: ex quo Maria genuit Saluatorem. Errauerunt ab utero, locuti sunt falsa. Prescius futurorum Deus, iniquitatem ipsam, prius quam nasceretur, exterminat. Ideo peccatores falsa loqui dicit, eosque errare atque alienari prophetat, sicut quondam de Esau qui priusquam gigneretur, ab hereditate Dei est repulsus .

Furor illis secundum similitudinem serpentis. Illis, qui obiter per iram deuorare, ueneficis morsibus, Dei famulos uolunt, et per penitentiam negligunt. Sicut  aspidis surde, et obturantis aures suas, etc.: Diabolum uel satellites eius dicit: qui cum quotidie noceant, et eis utique qui canticum per inuocationem Dominici nominis indicamus: Illi obturato aurium aditu, seuire non desinunt. Aspis genus serpentis. Ille homo qui incantat, Marsus [a 1Kb] dicitur, et trahit illas de tenebris ad lumen.

Deus conteret dentes eorum in ore ipsorum, molas leonum confringet Dominus. In dentibus, aperta persecutio, in molaribus significatur abscondita. Deus conteret dentes eorum in ore ipsorum: ne lacerare ualeant iniquis morsibus seruos eius. Molas leonum confringet Dominus. Malarum nequitiarum insidias: qui quasi molares leonum dentes ad ualidiorem morsum habentur.

 Ad nichilum deuenient tamquam aqua decurrens. Sicut enim aqua decurrens, aut absorbetur a terra, aut in mari deficit: ita et isti ad hoc deducuntur ut pereant. Sicut aqua que ab initio seculi in gyro uadit: ita ipsorum est doctrina. Aqua decurrens, quod est torrens, hoc est, aqua que montibus decurrit in ualles. uel sicut aque hyemales cum ueniunt, statim siccantur: sic isti cito transeunt. Unde dictum est: De torrente in uia bibit . Dominus de torrente in uia bibit, quia de nostro accepit. Intendit arcum suum donec infirmentur. Per arcum, ire et comminationes Dei intelliguntur. Unde dixit: Nisi conuersi fueritis, id est, de superbia  ad humilitatem; arcum suum uibrauit, sicut Paulus audiuit: Saule, Saule, quid me persequeris ? Intendit arcum suum, futurum iudicium: donec infirmentur: hoc est, usque dum euanescant insidie eorum.

Sicut cera que fluit, auferentur. Sicut enim cera igne dissoluitur, ita et isti futuro iudicii igne perdentur. Supercecidit ignis, Iudicium mortuis: Et non uiderunt solem. Non intellexerunt Christum Dominum, qui est sol iustitie, de quo in iudicio dicturi sunt impii: Et sol iustitie non luxit nobis . Cecidit ignis, et non uiderunt solem. Peccatores Christum ignem uident, iusti solem iustitie. Aliter: Qui comminationibus Scripturarum territus agit penitentiam, huic per ignem suppliciorum sol  uerus ostenditur.

Antequam intelligant spine uestre rhamnum. Quasi uiuos, quasi in ira absorbet eos. Antequam peccata uestra ad finem usque perueniant, et cogitationum spine in arborem ebulliant peccatorum: Deus uos corripiet non iratus, sed quasi iratus. Non est quippe Dei ira, sed emendatio, et corripiet uos non ut uiuos, sed quasi uiuos. Qui enim spinas habent delictorum, uiui non merentur uocari. Priusquam intelligerent spine uestre rhamnum, hec ad populum peccantem loquitur: Rhamnus sentium genus est asperrimum aculeis, et flore gratissimum. Unde intelligitur duplam habere uirtutem: ultionis et bonorum retributionis: id est, iustis floret ad ornatum, peccatoribus prebet spinas ad [a 1Kb] confringendum.

 Sicut uiuentes, sicut in ira absorbet eos. uelociter eos absorbet pena, quia qui non crediderit, iam iudicatus est . uiuentes, id est, sapientes mundi qui per illorum sapientiam putant se, quasi uiuentes sint. Sed sapientia huius mundi, stultitia est apud Deum. Sed ira Dei quam dicit, iusta uindicta est.

Letabitur iustus cum uiderit uindictam. Impiorum: quia quando illi damnantur in penis, isti letificantur in premiis. Manus suas lauabit in sanguine peccatorum. Quia difficilis est hic uersiculus ad intelligendum: ipsa uerba que anteriores tractauerunt, educam; Hilarius beatus antistes et, ut ita dicam, inter procellas mundi magnus sustentator Ecclesie, ita de eo dicit: »Iustus manus suas, non peccatorum  sanguine abluit: sed cum peccatores in sanguine sint, quia rei sunt sanguinum, manus suas ille ab omni reatu sanguinis continebit ablutas.« Tunc lauat iustus manus in sanguine peccatorum cum uindictam de ipsis uiderit, non procurantibus sanctis, et tunc fetabitur, cum post exitum eorum, eius opera gloriose refulgent.

Et dicet homo si utique est fructus iusto. Tunc enim erit eius fructus, cum ei Christus Dominus celorum regna participauerit. Utique est Deus iudicans eos in terra. Illi ante iudicium finis in hac terra iudicantur, de quibus superius diximus: Qui non crediderit, iam  iudicatus est. Et nos si in preceptis Dei, aures non obturamus: si sanctorum monita, cum innocentia exsequamur, si nostrorum spinis facinorum non affligamur: si manus ab omni sanguine immunes cum innocentibus abluamus, honorabit nos iehsu Dominus dignis premiis, quibus sancti cum ipso perpetualiter colletantur. Amen.



PSALMUS LuIII.

In finem, ne disperdas Dauid in inscriptione tituli: quando misit Saul custodire domum eius ut interficeret eum. Iste psalmus quia Dauid docet per titulum custodire, Dominice passionis declarat mysterium, dicens:

Eripe me de inimicis meis, Deus meus, etc. Per hos inimicitiarum gradus usque ad effusionem ascenditur sanguinis. Inimici etenim fuerunt Iudei Iesu  Christo Domino nostro, cum ei inuidebant occulte. Insurrexerunt contra eum, cum preceptis eius obuiauerunt. Operarii iniquitatis effecti sunt, cum manus armauerunt ad interfectionem. uiri sunt facti cruoris, cum sanguinem iusti super se suosque filios futurum esse dixerunt .

Quia ecce ceperunt animam meam: irruerunt in me fortes. Ut me traderent morti.

Neque iniquitas mea neque peccatum, Domine, sine iniquitate cucurri, et direxi. Non hec Dauid de se dicere potuit, qui se in alio psalmo plenum peccatis esse cognouit; sed de eo qui peccata nostra portans, sine ullo iniquitatis pondere usque ad exitum corporee mortis cucurrit. Sine iniquitate cucurri, et direxi. Et iste psalmus ex persona Domini intelligi potest.  Ait quippe: uenit princeps mundi istius, et inuenit in me nichil . uel certe cucurrit: id est, de celo uenit in uterum, de utero in presepe, de presepi in crucem: de cruce in sepulcrum: de sepulcro ad inferos: de inferis uictor remeauit ad celos. Et direxit, non sensus suos, sed nostros, quia praui erant, et tortuosi. Unde propheta dixit: Et erunt praua in directa, et aspera in uias planas .

Exsurge in occursum meum. Ad Patrem hec loquitur, a quo se in Euangeliis clarificari precatur. Qui et tamquam occurrens, manumque porrigens, respondit dicens: Et clarificaui, et iterum clarificabo . Quem occursum usque ad uisitationem gentium extendi postulat, dicens: Sed exsurge in occursum  mihi: id est, fac illos intelligere de illo cursu quem habui, quod ego equalis tibi. Unde ait: A summo celo egressio eius, et occursus eius usque ad summum eius : hoc est, Deus Pater super omnes creaturas spirituales. Et uide. Ac si dicat: ut facias tu eos uidere: id est, ut credant me equalem tibi.

Et tu, Domine Deus uirtutum, Deus Isrel: intende ad uisitandas omnes gentes: non miserearis omnibus qui operantur iniquitatem. Ut cum iustos uisitatio diuina respicit, illos peccati pena constringat. Et tu, Domine Deus uirtutum: id est angelorum et hominum.  Deus Isrel: hoc est, Deus animarum uidentium Deum. Christus ad Patrem: Intende ad uisitandas omnes gentes, non solum in Iudea, sed etiam et in gentibus.

Conuertantur ad uesperum, et famem patientur ut canes. Usque ad exitum uite sue, famem uerbi Dei patientur, nec arguuntur in diuersis malis, ut penitentiam agerent. Et circuibunt ciuitatem. Sed nullam solemnitatum iucunditatem ac sacrificiorum in ea reperiunt. uel de his loquitur, qui in fine ex Iudeis credituri sunt. Cum enim subintroierit plenitudo gentium, tunc omnis Isrel saluus erit .

Ecce loquentur in ore suo: et gladius in labiis eorum. Blasphemie et infidelitates eorum, gladio comparate sunt. Quoniam quis audiuit. Nemo enim hominum  audit, cum hi a Domino irridentur, sicut sequitur.

Et tu, Domine, deridebis eos. Qui te in risu et despectu habent. Pro nichilo deduces omnes gentes. Illas que te resurrexisse non credunt. Nam sunt in his multi credentes: qui non irridentur a Deo. uel, omnes gentes, qui ligna, et lapides adorabant: nullis meritis precedentibus, adducit illos Deus ad cognoscendam ueritatem.

Fortitudinem meam ad te custodiam. Id est omnes uirtutes meas ad te custodiam, non ad me, sed ad te; quia semper in ipsis tibi laudes refero, non meis uiribus. Unde Paulus dicit: Si enim accepisti, quid gloriaris quasi non acceperis ? Fortitudinem meam ad te custodiam, quia, Deus, susceptor meus  es. Fortitudinem illam custodiam dicit, quia animam eius nemo auferre potuit, ipso dicente: Nemo eam auferet a me: sed ego potestatem habeo tollendi, resumendique eam . Deus meus, misericordia eius preueniet me. Preuenit illum misericordia Patris: cum prius centurio eum Deum confessus est, quam uideret ab inferis resurrexisse. Sed et multi percutientes pectora sua, reuertebantur dicentes: uere Filius Dei erat iste .

Deus ostendit mihi super inimicos meos, ne occidas eos: nequando obliuiscantur populi mei. Ut et si non credant, tamen intelligant eum esse Deum, iuxta illud: et uidebit omnis caro salutare Dei nostri . Et non occidas illos, ne forte obliuiscantur nominis tui.

 Disperge eos in uirtute tua. Noli penitus delere Iudeos: quia populus tuus semper est appellatus, sed in toto orbe disperge, ut saltem sic emendati, superbire desistant, ut uel in hac dispersione scelus suum penitendo deplorent. Et depone eos, protector meus Domine. Delictum oris eorum, sermones labiorum ipsorum. Destruantur in malitia sua: propter uerba quibus Christum tuum negauerunt, et tamen filios Abrahe se esse iactitant. Comprehendantur in superbia sua. Hoc est, humiles fiant.

Et de exsecratione et mendacio annuntiabuntur in consummatione. Exsecrabantur enim Dominum: cum eum filium Ioseph fabri dicebant . Innectebant mendacium, cum eum demonium habere  aiebant . In ira consummationis, et non erunt. Ut non possint perseuerare in malitia sua, sed in ea consummentur.

Et scient quia Deus dominabitur Iacob, finium terre. Nam sunt nonnulli qui se descendere ab Iacob genere gloriantur. Et finium terre: id est omnium gentium.

Conuertentur ad uesperam, et famem patientur ut canes, et circuibunt ciuitatem. Ipsi dispergentur ad manducandum: si uero non fuerint saturati, et murmurabunt. Post diapsalma, iterat sententiam, qua inimici famem patientur ut canes: dum legis litteram cum circumcisione carnali, et sacrificia de nece pecudum prosequuntur. Sed quia in peregrinatione hec celebrant, nec ab his reficiuntur spiritualiter, murmurant  contra Deum. Hinc propheta Dominice mysterium resurrectionis contuens, exsultat et dicit:

Ego autem cantabo fortitudinem tuam, Domine. Quia uicisti mortem. uel fortitudinem diuinitatis: quomodo uicit diabolum, hoc predicabo. Et exsultabo misericordiam tuam. Quia diluculo surrexit. Mane, hoc est, quando conuertit in iuuentute. uel mane, initium fidei catholice: uel mane, ut dixi, resurrectionem.

Quia factus es susceptor meus et refugium meum in die tribulationis mee. Suscepisti me protectione presidii tui, ne cum his coniungeretur conscientia mea.

Adiutor meus, tibi psallam: quia, Deus, susceptor meus es: Deus meus, misericordia mea. Ipsi se Domino propheta pollicetur iugiter psallere, cuius ope  adiutus atque susceptus est. Qui et nobis prestare dignetur, ut adiutorio eius muniti, misericordia adiuti, resurrectione glorificati, mereamur in Ecclesia sancta laudes eius immaculatis sensibus exaltare. Amen.



PSALMUS LIX.

In finem, pro his qui commutabuntur in tituli inscriptione, ipsi Dauid in doctrinam, cum succendit Mesopotamiam Syrie et Syriam Sobal, et conuertit Ioab, et percussit Edom in ualle Salinarum duodecim millia. Queritur ubi hec historia scripta sit. In Regnorum libris, que hic manifestissime legitur . Sed ibi pro ualle Salinarum LXX Interpretes ipsa Hebrea uerba posuerunt, GEMELAII. Sed quia interpretatum non est, ab his qui Hebrei sermonis non habent notitiam, quid significet ignoratur.

 Deus, repulisti nos et destruxisti nos. Pertinet ad populum Iudaicum. Quando illum permittebat Deus tribulari: quasi tunc uidebatur repellere. Et modo Ecclesiam uidetur repellere, quando illam permittit tentari per tribulationem. Nam aliter non repellit: quia dixit sanctus Paulus: Non repellit Deus plebem suam, quam presciuit . Unde et uox ad Ieremiam Prophetam ait: uade, et destrue, et dissipa, et euelle, et edifica . Ac si dixisset: Destrue uitia et peccata, et edifica uirtutes. Repellit nos ac destruit, cum peccamus. Miseretur et edificat cum ad eum penitendo reuertimur. Iratus es, et misertus es nobis. Ira Dei iusta uindicta dicitur.

Commouisti terram. Corporis utique nostri. Et conturbasti  eam. Cum tribulos produceret et spinas. Sana contritiones eius, quia commota est. Mota est enim a malitiis: ut fructum exhibeat sanctitatis.

Ostendisti populo tuo dura. Ut te attentius quereret. Castigas enim omnem filium quem recipis . Ostendisti populo tuo dura: hoc est, tribulationem. Unde sanctus Paulus dicit: Qui uolunt pie uiuere in Christo, persecutionem patiuntur . Potasti nos uino compunctionis. Ut confusi in facinoribus, compunctio sit ad te reuertendi. Per uinum, lex populi Dei intelligitur, et ipsa compunctio gratia Dei est.

Dedisti metuentibus te significationem, ut fugiant a facie arcus, ut liberentur dilecti tui. Prebuisti baptismum, quo abluti, fugeremus a futura ira: per  quod non solum peccatores, sed etiam dilecti tui liberantur. Saluum fac dextera tua. Christo tuo, qui est salus nostra. Et exaudi me. Cum te inuocauero. Dextera Patris, Filius est. Saluum fac. De illis dicit qui saluandi erunt, quando Filius tuus mittet me in dexteram tuam in die iudicii. Unde in alio loco dicit: Dextera Domini fecit uirtutem .

Deus locutus est in sancto suo. Pater in Deo homine, de quo Gabriel ad Mariam ait: Quod nascetur ex te sanctum, uocabitur Filius Dei . uel ut sanctus Paulus dicit: Deus erat in Christo, mundum reconcilians sibi . Letabor et diuidam Sicemam, et conuallem tabernaculorum metibor. Quidam Sicemam Samariam putant: conuallem uero tabernaculorum, hanc habitationem terrenam. Ergo cum  uenerit Dominus in letitia splendoris eterni iudicare mundum, diuidet Samariam: ac conuallem tabernaculorum dimetietur. Tunc aliam partem ad beatitudinem transferet: aliam uero quam iniustam reperiet, cum infidelibus puniet.

Meus est Galaad, et meus est Manasses, et Ephraim fortitudo capitis mei. In Galaad atque Manasse, totum sibi subiectum indicat mundum. In Ephraim uero populi futuri: id est, Ecclesie congregande speciem signat: propter benedictionem Iacob, quam in eum effudit. Fortitudinem autem, ipsam Ecclesiam dicit, cuius factus est caput. Meus est Galaad, meus est Manasses. Uniuersa hec de gentium uocatione dicuntur: quarum diuerse uirtutes, sub singulorum nominum interpretatione referende erunt.

 Iuda rex meus. Quia ex tribu Iuda ortus est Christus. Quia non deficiet princeps de stirpe eius: donec ueniat Dominus, ut dixit Iacob: Iuda, te laudabunt fratres tui: manus tue in ceruicibus inimicorum tuorum. Tu dominaberis super fratres tuos : Christus intelligitur per Iudam, ut illud: uicit leo de tribu Iuda . Moab olla spei mee. Moab in Genesi maledictionis suscepit opprobrium : qui post decem generationes recipitur in Ecclesia Dei . Ideoque et olla spei, quasi post conuersionem urens crudelitatem peccati. Spes enim Dei de peccatoribus hec est, ut decoctis peccatis, conuertantur et uiuant. Inde dicit Ieremias propheta: uidi ollam succensam, et facies  eius a facie aquilonis . Et alibi dicit: Ab aquilone exardescent mala, que sunt super terram : id est, tribulationes ueniunt a diabolo super terram, que est Ecclesia, sicut Paulus dicit: Tribulatio patientiam operatur: patientia autem probationem: probatio uero spem: spes uero non confunditur, quia caritas Dei diffusa est in cordibus nostris, per Spiritum sanctum qui datus est nobis .

In Idumeam extendam calciamentum meum. Usque in regionem Esau, apostolorum pedes dirigendos esse pronuntiat: quia in calciamentis, pedes: in pedibus uero gressus apostolici intelliguntur, iuxta illud: Quam speciosi pedes euangelizantium pacem, euangelizantium bona ! Idumea  interpretatur, sanguinea, siue terrena. Ac si dicat: In istos tales ostendam calciamentum meum, id est, mea exempla. Mihi alienigene subditi sunt. Alienigene: id est, gentes: subdite sunt Ecclesie. In Allophylis, alienarum gentium prauitates ostendit, qui usque ad aduentum Christi, in ignorantie tenebris residebant. Nunc autem subdite, id est, humiliter auscultantes prophetiam, que Christum annuntiat: per fidem suam, lucem uident magnam.

Quis deducet me in ciuitatem munitam? Christus Dominus qui auertit impietatem ab Iacob: ipse deducet nos in ciuitatem Ierusalem: in qua sancti diuinam circumstant maiestatem. uel, in ciuitatem munitam: hoc est, in Ecclesiam: que munita est per fidem. Aut quis deducet me usque in Idumeam? Ille  qui se superius calciamenta extendere repromisit, ipse etiam prophetiam, id est, predicationem propheticam dirigi iubet in eam.

Nonne tu, Deus, qui repulisti nos? Ut probatos agnosceres. Repulisti, propter transgressionem nostram, uel peccatum Ade: hoc est, destruxit idololatriam, uel nostra uitia et peccata. Et non egredieris, Deus, in uirtutibus nostris. Quia peccatis infirmi sumus.

Da nobis auxilium de tribulatione: quia uana salus hominis. Audiant hec qui spes suas in potentatibus hominum, uel in terrenarum diuitiarum splendoribus ponunt: quia uana est salus hominis, et Deus solus opportunum tribulationibus nostris prestat auxilium.

 In Deo faciemus uirtutem, et ipse ad nichilum deducet tribulantes nos. In ipso sit uirtus nostra: in ipso omnis gloria, et ipse ad nichilum rediget tam uitia, que nos tribulant, quam inimicos, qui nos impugnant et a spe eternitatis reuocare conantur.



PSALMUS LX.

In finem, in hymnis, Psalmus Dauid. uocem continet gratulantis prophete de eternitatis beatitudine.

Exaudi, Deus, deprecationem meam. Fiducialiter se audiri postulat, quia scit se sanctum. Intende orationi mee. Ac si diceret: uide eam si iusta uel pura sit, ubi tu solus audis et uides in corde: sicut ad Moysen dictum est: Quid clamas ad me ?  Numquid uoce clamoris dicit? Non: sed uoce cordis clamat.

A finibus terre ad te clamaui: dum anxiaretur cor meum. Non de extremis terre terminis, sed de huius corporis habitaculo quod superindui cupit, et ex intimi cordis dolore clamauit, ut absorbeatur hoc quod mortale est a uita. A finibus: id est, a quatuor partibus mundi: quasi unus homo clamet. uel unus homo, est una Ecclesia. Propter unitatem dicitur una. Unde et in Cantico canticorum dicitur: Una est columba mea , id est, Ecclesia in toto mundo diffusa. Dum anxiaretur: id est, propter transgressionem aliorum. uel finem meum: dum nescit homo exitum suum. In petra exaltasti me: deduxisti me quia factus es spes mea. In Christo se exaltatum  dicit, qui secundum Apostolum, et petra stabilis, et credentium spes nominatur. In petra exaltasti me: hoc est, in temetipso, ut illud: Petra autem erat Christus . Petrus de petra. Unde Dominus dixit: Tu es Petrus, et super hanc petram edificabo Ecclesiam meam ; et alibi: uenerunt flumina, et flauerunt uenti, et irruerunt in domum illam, et non cecidit; fundata enim erat supra firmam petram , que est Christus. Deduxisti me: id est, in temetipso: quia tu es dux meus, tu es uiator meus. Quia factus es spes mea. uox Ecclesie ad Christum. Ac si dicat: Quomodo tu resurrexisti immortalis, et nos sic credimus resurgere. Turris fortitudinis a facie inimici. Hec enim spes, Christus Dominus, turris nobis factus est a  facie diaboli, uel nequitiarum eius, ut nos ab eius insidiis muniat ac defendat. Sed et Deus Pater factus est nobis turris fortitudinis: exaltans nos in petra, id est, in Christo suo. Tu, Christe, turris fortitudinis, qui uicisti diabolum, et dignatus es pati propter nos. Sunt ergo turres infirmitatis, id est, illi qui confidunt in uirtute sua, sicut in Euangelio dicitur: Si quis uult turrem edificare, et non computat sumptus eius, et reliqua, postea qui uiderint illudent ei dicentes: hic homo cepit edificare, et non potuit consummare.

Inhabitabo in tabernaculo tuo in secula. In illo utique, ubi sine fine mansuri Deum iugiter contemplabimur. Protegar in uelamento alarum tuarum, etc. Dum adhuc commoror in hoc corpore, tua muniar  protectione. Protegar: id est, defendar. In uelamento alarum. Ale tue, duo Testamenta sunt, quibus protegitur Ecclesia. uel sub protectione diuinitatis.

Dedisti hereditatem timentibus nomen tuum. Id est, in regno celorum prestitisti eis, ut in uitam eternam hereditent.

Dies super dies regis. Regi eterno: id est, Christo Domino, dies eterni sunt, qui quotidie super dies augentur: quod claritatem eius nulla discriminet nox. Adiicies annos eius usque in diem generationis et generationis. Generatio igitur huius regis prima est: qua de Deo Patre ineffabiliter nascitur. Secunda, qua factus est primogenitus mortuorum, que extenditur usque ad  illam generationem futuri iudicii, de qua Dominus ait: uos qui secuti estis me in regeneratione, cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel . Ergo adiicientur inter istas generationes regis huius, et dies et anni, cum congregatis electis, supplantatisque inimicis sub pedibus tradiderit: Regnum Deo Patri, ipsis simul congregatis sanctis, sicut sequitur:

Permanet in eternum in conspectu Dei. Manebit enim eternus in his, quos tradidit Deo Patri in regnum celorum, et fecit coheredes, et conformes ac participes sibi, nullo iam in his mortis dominio dominante. In conspectu Dei: id est, ubi non erit mutabilitas. Misericordiam et ueritatem eius quis  requiret? Misericordia est: quia indulget nostra peccata. ueritas, ut amplius non peccemus, ut peccatum super peccatum non inducamus. Quis, propter quid hic dicit? Quia pauci sunt qui aliquid boni habeant, et Deum requirant, sed plus dicunt eorum uirtute uel suis uiribus, quam Dei donum. Misericordiam et ueritatem quis requiret eius? Non eius requiritur misericordia ac ueritas ab eis, qui in plenitudine Dei consistunt: Sed nec his quidquam deest, iuxta illud oraculum Saluatoris: In die illa nichil rogabitis Patrem . In hac ergo plenitudine propheta spem ponens, subiecit:

Sic psallam nomini tuo, Deus, in seculum seculi. uox Ecclesie. Psallam, predicabo, et opere complebo. Ut reddam uota mea de die in diem. Ut reddam  uota mea: id est, quidquid spopondimus Deo custodire: De die in diem: hoc est, et hic te semper laudare, et in futuro sine fine. Psallet assidue et uota iugiter reddet, cum corruptio corporis huius induerit incorruptionem, et mortale hoc induerit immortalitatem, et refulserit . Quod et nobis prestare dignetur, ut conformes facti glorie sue: eruti a corruptione mortis secunde, psallere mereamur nomini eius in spiritualium oblatione uotorum.



PSALMUS LXI.

In finem, pro Idithun, Psalmus Dauid. Iste psalmus plenum in Deo affectum prophete edocet, dicens:

Nonne Deo subiecta erit anima mea? ab ipso enim salutare meum. Potest hoc et homo ille dicere: qui, relictis uane deliramentis philosophie, ac erroris  idololatrie ceno, mundo se corde Domino subdidit.

Nam et ipse Deus meus, et salutaris meus. Scit enim salutare mundi, Iesum Christum hominis formam suscepisse, qui se tranferat a morte in uitam. Ab ipso enim Deo salutare meum: sicut dixit Simeon: Quia uiderunt oculi mei salutare tuum . Et in alio loco dicit: Salutare uultus mei, Deus meus . Adiutor meus, non mouebor amplius. Firmiter enim se in eo staturum confidit. Adiutor meus in presenti, susceptor in eternitate. Ipse postea non timet cadere. Non habet ubi currat amplius, nisi usque ad Deum. Apostoli dixerunt ad Christum: Domine, ostende nobis Patrem, et sufficit nobis .

 Quousque irruitis in hominem, interficitis uniuersi uos, tamquam parieti inclinato, et macerie depulse? Non uult acquiescere iniquis, qui tenues hominum ac uitiosas mentes, in noua facinora inclinare compellunt. Interficietis uos omnes. Qui uoluntatem habet occidendi, etiamsi non percutiat, occidit. Quasi parieti inclinato, et macerie depulse. Cum ego passionem pati aduenerim, uos quasi inuitum mori cogitis. Aliter, iuxta Symmachi tamen interpretationem: Naturalis in uobis inuersus est sensus: ut cum recti sitis creati, proni ad ruinam feramini.

uerumtamen pretium meum cogitauerunt repellere: cucurri in siti. Declinat a talibus, qui non solum peccatores impugnant; sed etiam iustis honorem auferre nituntur. Ideo currit in sancta siti: quia beati sunt  qui esuriunt, et sitiunt iustitiam . Cucurri in siti. Cucurrit Christus de celo, uenit in uterum, de utero in presepium: uel cetera his similia. Cucurrit sitiens, uenit ad fontem: esuriens uenit ad arborem. uel sitiuit, id est, in cruce salutem humani generis sitiuit. Unde dictum est: De torrente in uia bibit . Et sancti currunt et sitiunt: Currunt, ut Paulus dicit: Cursum consummaui, fidem seruaui . Sitiunt, ut dictum est: Beati qui esuriunt, et sitiunt iustitiam: quoniam ipsi saturabuntur. Ore suo benedicebant, et corde suo maledicebant. Proferebant ad seducendum ore uenefico bona, cum mala cordibus retinerent.

uerumtamen Deo subiecta erit anima mea: ab ipso enim salutare meum. Nam et ipse Deus meus, et salutaris  meus, adiutor meus non emigrabo. In Deo salutare meum, gloria mea Deus auxilii mei, et spes mea in Deo est. Post interiectionem Diapsalmatis profitetur se siue adiutorium, siue gloriam ab ipso habere, qui nobis de his omnibus a passionis sue contumelia reliquit exempla.

Sperate in eo, omnis congregatio populi. Ipse est et auxilium, et spes: in quo omnis cetus ecclesiasticus sperare debet ac deprecari, sicut sequitur: Effundite coram illo corda uestra: Deus adiutor noster in eternum. Si cum fletu ei occulta cordium reseramus, ut omnes faciunt sancti, adiutoria eius adipiscemur. Nam quia hec peccatores omittunt, adiecit:

uerumtamen uani filii hominum, mendaces filii hominum in stateris ut decipiant, ipsi in uanitate in idipsum.  Qui sub iustitie ponderatione atque eloquentie uanitate, decipiunt innocentes. Filii hominis, filii Adam, filii transgressoris. Unde dicit: Filii hominum usquequo graui corde ? Mendaces filii hominum in stateris. Salomon dicit: Pondus et pondus, mensura et mensura: utrumque abominabile apud Deum . Et in alio loco dicit: Statera dolosa abominabilis Domino, et pondus equum uoluntas eius .

Nolite sperare in iniquitate, et rapinas nolite concupiscere: diuitie si affluant, nolite cor apponere. Quia qui in his sperauerit, regnum capere celeste non potest. Unde dicit Apostolus ad Timotheum: Precipe diuitibus huius seculi non sperare in incerto  diuitiarum; sed in Deo uiuo, qui prestat nobis omnia abundanter ad fruendum .

Semel locutus est Deus duo. Quod ait semel, firmitatem dictorum ostendit, quod, duo, noui ueterisque Testamenti unum demonstrat auctorem. Semel locutus est Deus duo, hec audiui; semel non ad numerum referendum est, sed ad sententie firmitatem. Que sunt autem que duo pariter audiuit? Et posse Deum omnia, et in sui iudicii ueritate misereri. Quidam ita dicunt: Semel Deus locutus est in Lege, et eadem rursus in Euangelio precipit. Hec audiui, quia potestas Dei est. Per hec duo Testamenta, potestatem, misericordiam, iustitiamque Dei cognouit: sicut sequitur: Et tibi, Domine, misericordia, quia tu reddes unicuique iuxta opera sua. Ipse enim omne iudicium  accepit a Patre , ut negligentibus damnationem, penitentibus misericordiam, iustis premia preparet, qui nos a iudicio mortis eripiat: nosque sibi quasi alumnos proprios subdat, conformesque corpori suo factos, eternitati perpetue dignanter adsciscat. Quia potestas Dei est. Potestas fuit, quia omnes creaturas ex nichilo creauit. Misericordia, in regendo, et gubernando. Potestas fuit in diluuio: misericordia liberauit Ne . Quia tu reddes unicuique iuxta opera sua: bona bonis, mala malis. Damnas peccatores, remuneras iustos.



PSALMUS LXII.

Psalmus Dauid cum esset in deserto Idumee. Dauid figuram tenet Christi. Dauid interpretatur fortis manu, siue desiderabilis. Idumea interpretatur sanguinea, siue terrena. Desertum, hoc est, derelictum,  id est, ipse populus Iudaicus: uel gentilis, qui in sanguine, uel terrenis uidentur commorari. Psalmus aduentus Dominici declarat mysterium: de quo se propheta quasi illuminatum cernens, exsultat et dicit:

Deus, Deus meus, ad te de luce uigilo: Licet omnes sancti in Deo die noctuque uigilent: hic tamen in oratione sua, pleno diuine lucis splendore refulget.

Sitiuit in te anima mea, quam multipliciter tibi caro mea! In terra deserta, et inuia, et inaquosa. Sitit in Deo, et anime, et cordis affectu: nichil dubium, nichil aduersum in se retinens: sed inter ariditates ac solitudines istius seculi, eum tota mente desiderat: illum habens ardorem, quo iustitia Dei sititur. Sitiuit in te anima mea, quam multipliciter tibi caro mea!  Anima quidem desiderat Deum; sed ad desideratum finem carnis laboribus peruenitur. Ideo multipliciter caro Deum querit: quia multis afficitur iniuriis. Describit iusti uiri egestatem, tormenta, uigilias, egrotationem. Sitiuit Dominus fidem Ecclesie, et esuriuit salutem humani generis. Sic et Ecclesia quotidie sitit Christum. Unde dicitur: Beati qui esuriunt et sitiunt iustitiam: quoniam ipsi saturabuntur . Multipliciter caro: quia plus sustinet caro, quam anima. Quamuis anima per cogitationem crucietur in corpore: corpus tamen sustinet a foris tribulationem. uult liberari: id est, deponere mortalitatem. In terra deserta, in inuia et inaquosa. In deserto, ubi non est uia neque aqua, mundus intelligitur.  Desertum, propter peccatores dicitur. Sic in sancto apparui tibi. In hac siti degens, sanctus apparebo tibi. Hic propheta propter spem suam, futurum pro preterito posuit. Ut uiderem uirtutem tuam, et gloriam tuam. Christum utique qui, iuxta Apostolum, Patris et uirtus, et claritas est. uirtutem: quia uicit diabolum, liberauit genus humanum. uirtutem dicit, quia quod infirmum est Dei, fortius est hominibus . Sic in sancto apparui tibi: id est, in sancto desiderio. Et gloriam tuam: id est, gloriam resurgentis a mortuis, sedentis ad dexteram Patris.

Quia melior est misericordia tua super uitas. Misericordia tua uitam prestat eternam. uita presens sepe mortem operatur. Misericordia tua, qua liberasti nos de potestate diaboli. Labia mea laudabunt te,  Domine. Sic benedicam te in uita mea. Bene in uita sua labiis Deum laudat, qui in eo uiuit: quia scit alibi dictum: Non mortui laudabunt te, Domine . Post misericordiam, laus: hic orando, illic laudando. Et in nomine tuo leuabo manus meas. Perfecti operis bono a te sublimabor: Christus tota die expandit manus in cruce ad populum non credentem, et contradicentem sibi. uelut Paulus in personas sanctorum leuans manus puras sine ira, et disceptatione . Per manus, opera intelliguntur.

Sicut adipe, et pinguedine repleatur anima mea, et labiis exsultationis laudabit os meum. Non in adipe ac pinguedine hircorum uel agnorum: sicut priscorum holocaustomatum mos est; sed corde puro, et ore  mundo concinam nomini tuo. Sicut illud holocaustum in anterioribus acceptum tibi fuit: sic repleatur anima mea de pinguedine gratie Spiritus sancti. Labiis exsultationis laudabit os meum. Hic orationes, et illic laudationes, et letitia sempiterna.

Sic memor fui tui super stratum meum. In lectulo pudicitie atque sanctitatis memor sum tui: quia immemor sum delectationis mundane. Sic memor fui tui. Dicit hec Ecclesia: et in requie, et in tribulatione, non tui fui oblitus. In matutinis meditabor in te: quia fuisti adiutor meus. Merito confitentur adiutorem, quia per integritatem fidei, matutina eius delectatur resurrectione. Utinam et nos per splendorem puri pectoris mereremur in eo spirituali letitia delectari.

 Et in uelamento alarum tuarum exsultabo. Celestis auxilii protectione se tutandum putat: ideo in eo exsultat. Adhesit anima mea post te: me suscepit dextera tua. Relicto seculo, Dei dextera, id est, ab eius salutari se susceptum testatur.

Ipsi uero. Hoc est, inimici. In uanum quesierunt animam meam. Quia incassum ei nocere uoluerunt. Introibunt in inferiora terre. In inferno damnabuntur. Tradentur in manus gladii. In perpetuitatem tormentorum, quibus detruncandi sunt. Partes uulpium erunt. Sortem Herodis, qui a Domino uulpes dictus est, suscepturi .

Rex uero letabitur in Domino. Christus in Patre post resurrectionem. Et laudabuntur omnes qui sperant  in eo. Qui suscepta sacramenta eius inuiolabiliter seruauerunt. Quia obstructum est os loquentium iniqua. Iudeorum et principum sacerdotum os resurgente Domino oppilatum est, crescente testimonio ueritatis. Et nos deprecemur Dominum: ut in eius lucem uigilantes, ipsum iugiter sitientes, mereamur, eo largiente, bonis operibus adimpleri.



PSALMUS LXIII.

In finem Psalmus Dauid. Psalmus uocem continet prophete Deum iugiter deprecantis: ut non solum sua peccata, sed et alia malorum uenena, ipso protegente, possit euadere. Sed et nos intelligere debemus id quod in eo canitur, in credentibus posse impleri.

Exaudi, Deus, orationem meam cum deprecor: a  timore inimici eripe animam meam. Credenti Deum, multa sunt tentamenta, secundum Apostolum: Omnes, inquit, qui uolunt pie uiuere in Christo Iesu, persecutionem patiuntur . Unde intente nos in orationibus uigilare oportet, ut repugnare possimus uitiis. A timore inimici: id est, diaboli persecutoris: ut illud: Nolite timere eos qui occidunt corpus: animam autem non possunt occidere; sed potius eum timete, qui potest corpus, et animam perdere in gehennam .

Protexisti me a conuentu malignantium, a multitudine operantium iniquitatem: quia exacuerunt ut gladium linguas suas. Malignantur iniqui, et acuunt linguas suas, ut blasphement; sed sanctus hic non conturbatur, quia a Deo protegitur. A conuentu malignantium:  id est, Iudeorum, uel persecutorum. Exacuerunt ut gladium linguas suas. Alio loco dicit: Lingua eorum gladius acutus .

Intenderunt arcum suum. Doctrinam suam. Rem amaram. Ut doctrinis dolosis decipiant paruulos Christi: siue neophytum in baptismo, siue illum qui adhuc ignorat mysterium doctrine celestis.

Subito sagittabunt eum, et non timebunt. Cum eum dolose uenenosi sagittant. Subito, quasi ex improuiso: id est, in excessu. Et non timebunt: hoc est, Deum et iudicium eius. Firmauerunt sibi sermonem nequam. Narrauerunt ut absconderent laqueos: dixerunt, quis uidebit eos? Cum se in hac malitia firmant, ut hos deceptionis laqueos huic rudi intendant: non putant hoc Deum posse cognoscere: cui nichil occultum  latet: qui et nostras quoque animas potens est a sagitiis eorum largis pietatis sue armis defendere.

Scrutati sunt iniquitates; defecerunt scrutantes scrutinio. Heretici quoque scrutantur Scripturas sanctas: et non spiritualiter tractantes, uanas exinde proferunt questiones, quibus nos per iniquitatem, et dolum cupiunt illaqueare. Sed nil preualentes, ipsi potius a Deo scrutati atque exinaniti, relicti sunt uacui.

Accedet homo ad cor altum, et exaltabitur Deus. Si cum sapientia Dei ad alti cordis intellectum quis accedens ista discriminet; id est, ueritatem ac falsitatem discernat, tunc Deus exaltabitur. Qui cum sit  altissimus, tamen de eo quando recte sentimus, sublimatur in nobis.

Sagitte paruulorum facte sunt plage eorum. Intelligentes enim iusti cum uiderint hunc paruulum quem superius exposuimus, ab hoc persuasionis ueneno infici: cum eleuauerint uocem suam ut eum corrigant, protinus erunt iniquis uerba eorum quasi plage. Et infirmata est contra eos lingua eorum. Nullam capit stabilitatem elocutio eorum: sed dolus eorum reddet eos infirmos.

Conturbati sunt omnes qui uidebant eos. Confusi et conturbati sunt, qui se simili errore implicitos recognoscunt. Et timuit omnis homo. Iudicium sibi imminere diuinum.

Et annuntiauerunt opera Dei: et facta eius intellexerunt.  Compuncti enim corde, intelligunt, annuntiantque mirabilia Dei.

Letabitur iustus in Domino, et sperabit in eo. Sicut impius pro infidelitate sua formidat: ita iustus per spem eternitatis sue exsultat in Domino. Et laudabuntur omnes recti corde. Quia Deum uisuri sunt. Beati enim mundo corde: quoniam ipsi Deum uidebunt . Qui nobis prestare dignetur, ut a sagittis inimicorum liberi, ab arcu falsitatis erepti, mereamur ab eo protegi, qui sanctis omnibus pro spe salutis, gloriam tribuit immortalitatis.



PSALMUS LXIu.


In finem, Psalmus Dauid, Canticum Ieremie et Ezechiel, et populi de captiuitate. Iste psalmus in persona Christi cantatur, et de reuersione Babylonie in Ierusalem, et de nostra ad celestem Ierusalem.

Te decet hymnus, Deus, in Sion: et tibi reddetur uotum in Ierusalem. Non theatralibus neque simulacrorum templis, sed tibi, omnipotens, laus ac uotum iugiter est reddendum in Sion, id est, in Ecclesia, tuam gloriam speculante: uel in celesti Ierusalem dignus commemoraris inhabitator. Reddetur ergo tibi laus, quia Deus es; uotum, quia redemptor es.

Exaudi orationem meam. Per Spiritum sanctum: qui gemitibus inenarrabilibus interpellat pro nobis. Ad te omnis caro ueniet. Ac si diceret: Ad te conuertetur omnis homo.

uerba iniquorum. Dogmata philosophorum, fatuitatesque gentilium. Preualuerunt super nos. Cum  te nesciremus, quomodo Ieremias dixit: uere mendacium et uanitatem locuti sunt patres nostri, et non profuit eis . Et impietatibus nostris tu propitiaberis. Usque in finem nos fuissemus in errore, nisi tu propitius fuisses nostri: qui nos sanguine proprio mercatus es. Sic et Paulus apostolus ait: Qui nos reconciliauit Deo Patri per crucem .

Beatus quem elegisti et assumpsisti: inhabitabit in atriis tuis. uocat Deus omnes: nec ullum spernit; sed pauci sequuntur. Ergo qui se dignum eius electioni prebuerit, cohabitat ei cum apostolis sanctis in tabernaculis sempiternis.

Replebimur in bonis domus tue. Id est, Ecclesie, que diuersis munerum spiritualium exuberat bonis.  Sanctum est templum tuum. Homo ille in quo plenitudo diuinitatis inhabitat; de quo dicitur ad Mariam: Et quod nascetur ex te sanctum, uocabitur Filius Dei : cum in ea Dominus carnem assumpturus inhabitabit. Mirabile in equitate. Quia non credentibus Iudeis, mirabiliter ipse Dominus ueritatem aperuit.

Exaudi nos, Deus salutaris noster: spes omnium finium terre et in mari longe. Prouidens propheta, terre, maris, ac finium omnium, spem Christum esse annuntiauit. Quod autem se ab eo exaudiri postulat: sic intelligitur, ac si diceret: Iam ueni, ut per te saluari merear.

Preparans montes in uirtute tua, accinctus potentia. Ipse Dominus uerbum caro factum est in assumpto  homine. Accinctus potentia, celsitudinem montium diabolice dominationis oppressit, et sempiternis ignibus preparauit. Accinctus Dei contrahit uestimentum. Non enim possumus expansam fortitudinis sue uestem cognoscere. Qui conturbas profundum maris. Seculi huius profundam iactantiam, predicatione apostolica commouens. Sonum fluctuum eius quis sustinebit? In euersione enim simulacrorum dant demonia sonum: illicientes paganos, ut interimant sanctos Dei. Sed hic sonus, Dei potentia oppilatur.

Turbabuntur gentes. Cum sanctis preualere non potuerint. Et timebunt termini terre a signis tuis. A uirtute crucis, que eis prius stultitia erat: uel ab his mirabilibus compunguntur. Exitus matutini, et  uespere delectabis. Matutinis uespertinisque hymnis Ecclesie delectatur Deus, per animam fidelem: que relicto inanium superstitionum ritu eum deuote laudauerit. Per mane, letitia: per uesperum, tristitia.

uisitasti terram. uisitauit utique terram nostri corporis, assumendo materiam carnis. Et inebriasti eam. Non uino luxurie, sed infusione Spiritus sancti. Multiplicasti locupletare eam. Diuersarum opibus gratiarum.

Flumen Dei repletum est aquis. Denique dicit Dominus in Euangelio: Qui crediderit in me, flumina de uentre eius fluent aque uiue . Attende euangelistam: hoc enim dicebat de Spiritu sancto, quem accepturi erant credentes in eum. Nos ergo qui credidimus, iam flumen Dei sumus. Replebimur  aqua, cum baptismo abluimur, et si digni sumus ut Spiritu sancto impleamur. Locupletamur ab eodem spiritualis infusionis imbre, cum uite perennis fonte repleti, donis spiritualibus irrigamur. Parasti cibum illorum, quoniam ita est preparatio eius. Preparasti, inquam, Domine, cibum nostrum in communione beati corporis ac sanguinis tui: quod si digne hauriamus, iudicium mortis effugimus. Tu es enim panis uite descendens de celo: et uitam retribuens mundo.

Riuos eius inebrians, multiplicans genimina eius: in stillicidiis eius. Riui enim in nobis a flumine illo: id est, a Spiritu sancto emanant, qui nos diuersis gratiarum donis inebriant: ut alii detur sermo sapientie,  alii prophetia, alii curatio, alii interpretatio, uel relique donationes: quas operatur unus atque idem spiritus, diuidens unicuique prout uult . Per que donationum genera, multiplicantur Ecclesie. Que primum quidem quasi stillicidia in nobis defluunt, dehinc riui fiunt. Post hec multiplicantur in generationibus: ut afferant fructum, aliud centesimum, aliud sexagesimum, aliud tricesimum . Letabitur germinans. Terra scilicet letabitur : cum in ea hic fructus spiritualis exorietur.

Benedices coronam anni benignitatis tue. Qua sanctos premiis, et temetipsum eorum agminibus coronabis. Annum uero acceptabilem, ipsum esse Dominum alius propheta commemorat: Benedices coronam  anni eius. Circulum et semper in se currentia anni tempora, coronam uocauit. Aut certe quia in passione Domini uictoria de toto orbe suscepta est. Et campi tui replebuntur ubertate. Campi, legis qui nullum iucunditatis fructum in littera protulerunt: nunc spiritualiter intellecti, fructus euangelici dogmatis ubertate complentur.

Pinguescent speciosa deserti. Ecclesia scilicet, que diuina Dei gratia fluit. Et exsultatione colles accingentur. Martyres, siue reliqui sancti: qui immensis a Deo premiis honorati, perpetuis gaudiis accingentur.

Induti sunt arietes ouium. Patriarche, prophete, siue apostoli: qui duces fuerunt ouium gregis ecclesiastici, translati a morte in uitam: induuntur immortalitate  perpetua. Et ualles abundabunt frumento. Clamabunt sancti minoris meriti, et coronam non capient: fructibus tamen eterne uite alentur. Clamabunt, etenim hymnum dicent. Omnes promiscue electi pro diuersorum munerum donis, Deo perpetuas concinunt laudes. Quorum ut congregemur meritis, deprecantes oramus, ut iungamur premiis, ut si non meremur honorari premiis, uel ornari coronis, saltem ueniam consecuti, pena careamus eterni iudicii. Amen.



PSALMUS LXu.

In finem, Canticum Psalmi resurrectionis. Per canticum, intelligentia spiritualis intelligitur. Per psalmum, opus resurrectionis: quia iste psalmus ad resurrectionem Christi pertinet.

 Iubilate Deo, omnis terra: Psalmum dicite nomini eius. Quod ait, omnis terra: omne humanum genus terrenum esse demonstrat. Cui iugiter iubilationem ad Deum oportet emittere, ut a nequitiis spiritualibus eruatur. Psalmum dicite nomini eius. Multi laudant, sed non implent opere. Date gloriam laudi eius. Ut sicut ei uocibus iubilatis: ita in eum pro bonis actibus gloriemini; ut uidentes homines opera uestra bona, glorificent Patrem uestrum qui est in celis. uel illud: Non nobis, Domine, non nobis, sed nomini tuo da gloriam .

Dicite Deo, quam terribilia sunt opera tua, Domine! Scilicet ut non creaturam colant, sed Creatoris uirtutem in his que contemplantur, intelligant. Quam  terribilia sunt opera tua! Terribile est quod potestis mirari, et non potestis comprehendere, id est, de populo Iudaico electo, et postea reprobato, et gentes primitus condemnatas, et postea electas. uel qui uidentur quasi sancti, et reprobati, et de peccatoribus, qui uidentur quasi reprobati, et electi. Occulta sunt iudicia Dei: terribilia, id est, timenda. In multitudine uirtutis tue mentientur tibi inimici tui. Quando uiderunt in Aegypto uirtutes, et signa: et in mari Rubro. Mentiti sunt quando dixerunt: Omnia quecumque preceperit nobis Dominus, faciemus . Unde dicit: Iniquitas mentita est, et inimici Domini mentiti sunt ei .

Omnis terra adoret te, Deus, et psallat tibi: Psalmum dicat nomini tuo. Te adoret, te ueneretur: tibi  concinat, non creature, quam eius usibus subiecisti. Hic interponit diapsalma, ut ad nos uerba conuertat, dicens:

uenite, et uidete opera Domini, terribilis in consiliis super filios hominum. Gentes que diu in errore fanatico uixerunt, sicut quondam patres nostri, ad Deum cognoscendum inuitat. Qui terribilibus consiliis humano generi consuluit, ut cognoscentes Creatoris opera, scirent operum conditorem. uenite, et uidete opera Domini. uenite, credite, uidete, intelligite. uox predicatorum. Quam terribilis, in consiliis super filios hominum! Terribilis, hoc est, quomodo unus reprobatur, et alter eligitur. Reprobantur Iudei, et eliguntur gentes: sicut dixit in Euangelio: Duo in agro: unus assumetur, et unus relinquetur.  Due molentes: una assumetur, et alia relinquetur . Duo in lecto: unus assumetur, et unus relinquetur. Terribile est, dum de una massa fuerunt creati, et alii eliguntur, et alii reprobantur.

Qui conuertit mare in aridam: in flumine pertransibunt pede. Ipsum adorare docet qui ad transitum Isrelis, et mare siccauit, et Iordanis undas appendit . Sed et ipse Dominus dux, hec quasi pede preteriit, populo prosequente. Ergo sicut tunc he aque ipso duce diuise populo uiam in terram repromissionis aperuerunt : ita nunc nobis, si baptismum non polluamus, per ipsum abluti, preeunte eo, in quo renati sumus, in regionem uiuorum ingredimur. uel pertransibunt pede,  sancti predicatores fortiter ambulauerunt predicando: quia Deus preparat illis uiam. Unde dictum est: Calciate pedes uestros in preparatione Euangelii pacis . Ibi letabimur in idipsum: qui dominantur in uirtute sua in eternum. In idipsum, hoc est, in Christo: quia qui hic fuit humiliatus, ipse dominatur in eternitate. Sicut enim eius uirtutis dominatio nullo clauditur fine: ita nostra letitia, qua ei conformes efficiemur, perpetuo permanebit.

Oculi eius super gentes respiciunt. Ut reprobentur Iudei, et eligantur gentiles; ut illud: Qui finxit oculum, non considerat . Contemplatione sancta inspicit populos credituros: nam  nullis penitus distinguitur membris. Qui exasperant, non exaltentur in semetipsis. Iudei scilicet, dum per fellis amaritudinem in Abrahe natiuitate carnali, Dei gloriam collocant, semper humiliantur. Interiectio diapsalmatis ordinem dictorum immutat, ut a prophetica uaticinatione, ad apostolicam transeat exhortationem.

Benedicite, gentes, Dominum Deum nostrum, et auditam facite uocem laudis eius. Apostoli hec predicant, ut ipsum benedicant gentes Deum: quem iidem apostoli dicunt suum, obaudiantque ipsum in quem sunt renati per baptismum. Hinc iterum propheta loquitur.

Qui posuit animam meam ad uitam: Ne eam perpetua consumeret mors. Mors occidit mortem, id  est, mors Christi occidit mortem nostram. Et non dedit in commotionem pedes meos. Sed stabiliuit me in predicationibus quas gentibus intuli. Hinc succedit uox martyrum.

Quoniam reprobasti nos, Deus, igne nos examinasti, sicut examinatur argentum, et induxisti nos in laqueum, posuisti tribulationes in dorso nostro: imposuisti homines super capita nostra. Id est, diabolum, ut super nos erigeretur, ad probandum. uel aliter: Non dixit de angelis, neque de sanctis, sed de peccatoribus, id est, peccatores fecisti esse super nos, ut nos sustineamus per patientiam. Ut illud: Per multas tribulationes oportet nos introire in regnum Dei .

Transiuimus per ignem et aquam, et eduxisti nos in  refrigerium. Martyrum hic ostendit uictorias, quas in diuersis passionibus meruerunt, et ad unum eos ducit refrigerium, id est, Christum Dominum: per laqueos, per cruces, per uerbera, per ignes, estusque et alia diuersa supplicia, per que et holocaustum acceptum effecti sunt, peruenisse. Ignis uorat, aqua absorbet. Ignis, tentatio: aqua, prosperitas. uel ignem Spiritus sancti. Induxisti nos in refrigerium, hoc est, in beatitudinem eternam.

Introibo in domum tuam in holocaustis. Hic propheta non de se tantum loquitur, sed et de his quos superius memorauit, qui introierunt in domum Dei: ut non solum se exhiberent Deo hostiam uiuam, sed et illos qui eorum exemplo pro nomine Domini passi sunt: Ut reddam tibi uota mea: que distinxerunt labia  mea. Que uota distinxerunt, nisi ut alios sibi in martyrium copularent? uel promissum, ut Deum laudemus, et confiteamur illum creatorem. Locutum est os meum in tribulatione mea. Locuti sunt enim, ut numquam eos separaret a caritate Christi ulla persecutio.

Holocausta medullata offeram tibi. Fidem anime, uel corporis affectum, uel corpus Christi. Ossa inferiora carni: et medulla, inferior ossibus. Medullata, hoc est, uiscerata cum corpore et anima. Cum incenso. Cum acceptabili orationis odore. Et arietes. Apostoli, uel doctores Ecclesiarum.

Offeram tibi boues. Qui, reiecta contumacia legis, iugo Domini ceruices suas, quod suaue est, subdiderunt.  Cum hircis. Qui post peccatum conuersi, fideliter in martyrio perstiterunt. Hic autem omnes Domino per holocaustum pacificum offeruntur: ad quos nunc propheta post diapsalma conuertit sermonem, dicens:

uenite, et audite, et narrabo, omnes qui timetis Deum, quanta fecit anime mee. Ad ipsum ore meo clamaui, et exsultaui sub lingua mea. uos qui Dominum metuitis, accedite et considerate qualiter animam meam in beatitudinem constituerit sempiternam: pro eo quod non solum ore postulo, sed etiam in arcanis cordis puri clamaui ad Dominum. Ad ipsum ore meo clamaui: manifestissime declaratur in hoc loco clamorem in Scripturis non uocis accipiendum esse, sed cordis.

 Iniquitatem si aspexi in corde meo: non exaudiet Dominus. Propterea exaudiuit me Deus meus: et intendit uoci orationis mee. uidi enim puritatem mentis mee, ideo petere presumpsi.

Benedictus Dominus, qui non amouit orationem meam, et misericordiam suam a me. Plenus misericordia non amouit deprecationem meam a se: quia que iusta erant, postulabam. Nam semper pie aures eius iustorum precibus patent. Sed nos suppliciter Dominum deprecemur, ut aperiat aures suas ad preces nostras, et ipse nos, data peccatorum remissione, de presentibus erumnis eripiat: sibique holocaustum purum effectos, mactatis uitiis, sanctorum agminibus iungat. Amen.



PSALMUS LXuI.


In finem, in Hymnis, Psalmus Cantici Dauid. Iste psalmus licet paruus sit, tamen apostolorum prophetarumque continet uocem, qui aut uenisse, aut uenturum Dominum gentibus nuntiauerunt.

Deus misereatur nostri, et benedicat nobis. Prima deprecatio est ut misericordiam prebeat Deus: deinde benedictionem. Benedictio ergo que succedit misericordie, talis sit, ut compressa dominatione carnali, spiritum faciat triumphare. Non nostri iudex sit, sed misericors. Deus misereatur nostri. uox apostolorum est, loquentium ad plebem de gentibus congregatam. Credidistis quidem ad uocem nostram. Ecce hec Ecclesia congregata est in nomine Domini: propterea nos dicimus: Deus misereatur nostri, et benedicat nobis. Maledictionem primam in homine  sua benedictione dissoluat. Illuminet uultum suum super nos. Non illum tristem uideamus in peccatis nostris, sed gaudentem in uirtutibus. Non eum sentiamus iudicem, sed Patrem. Illuminet uultum suum super nos. Dei facies que est? Utique imago eius. Dicit enim et Apostolus, imaginem Patris esse Filium . Ergo imagine sua nos illuminet, hoc est, imaginem suam Filium: illuminet super nos, ut ipse nos illuminet. Lux enim Patris, lux Filii est, Qui uidet Patrem, uidet et Filium. Ubi nulla est distantia inter gloriam et gloriam, uterque est gloria. Precantur hec apostoli et prophete, ut uultu Dei illuminati, fiat predicatio eorum lumen omnium gentium.

 Ut cognoscamus in terra uiam tuam, et in omnibus gentibus salutare tuum. Sic enim inualescat predicatio nostra, ut uia siue salutare tuum, id est, Christus Dominus in his qui nunc terrena sapiunt, et in gentilitatis uersantur errore, cernantur. Ut cognoscamus in terra uiam tuam. Hoc autem petimus, ut illumines uultum tuum: hoc est, imaginem tuam super nos, que apud te semper abscondita fuit, et quasi in secreto, et tenebris erat mysteriorum tuorum: secundum illud quod scriptum est: posuit tenebras latibulum suum . Hoc petimus, ut illumines super nos, ut mysterium quod a generationibus absconditum fuit, iuxta Apostolum, reueletur in nobis . Hoc autem totum quare poscimus, quare desideramus? Nisi illuminaueris  imaginem tuam super nos, uiam tuam, et scientiam tuam nosse non possumus, ut maiestatem tuam que in celis nota est, notam habeamus et in terra. Ut cognoscamus in terra uiam tuam. Ego sum, inquit, uia, uita et ueritas . Ut cognoscamus in terra uiam tuam. In terra cognoscamus: Fiat uoluntas tua sicut in celo et in terra , ut quem angeli adorant in celis, homines quoque adorent in terra. Sed dicet aliquis: quia nota erat uia Dei: Notus enim in Iudea Deus: in Isrel magnum nomen eius. Notus erat Deus, sed Dei uia non erat nota in Iudea. Quoniam ergo uia Dei Patris non erat nota in Iudeis, propterea nunc dicit: In omnibus gentibus salutare tuum. Non in uno populo, sed in cunctis gentibus. In omnibus gentibus salutare  tuum. Ubi nos habemus in Latino, salutare; in Hebreo, iehsu dicitur. Denique et angelus hoc loquitur: Et uocabis nomen eius Iesum . Hic enim saluabit populum suum. In omnibus gentibus salutare tuum. Ecce completum est, quod apostoli deprecati sunt: In omnibus gentibus notum est salutare eius. Quocumque humanus sermo esse potest, ibi iehsu resonat.

Confiteantur tibi populi, Deus: confiteantur tibi populi omnes. Confiteantur tibi populi, Iudeorum? Non: sed, populi omnes confiteantur. Quomodo omnes gentes, sic et omnes populi. Confiteantur tibi populi, Deus. Quid confiteantur? Utique peccata sua: uel certe confiteantur imaginem tuam esse in te. In Filio te confiteantur, in illo te uideant: in illo te adorent.

 Letentur et exsultent gentes. Quoniam de captiuitate diaboli liberate sunt: quoniam que ante incuruabantur ad adoranda idola, ligna et lapides, nunc erecto uultu celos respiciunt. Quoniam iudicas populos in equitate. Ubicumque equitas est atque iudicium, ibi non letitia, sed formido est peccatorum. Et quomodo dixit: Deus misereatur nostri, et benedicat nos, et nunc dixit: Letentur et exsultent gentes: quoniam iudicas populos in equitate? uidetur sibi esse contrarius. Si enim misericordia indigent, quomodo letantur et exsultant: quoniam iudicas populos in equitate? Ubicumque enim misericordia est, ibi non est iudicium; ubi autem iudicium est et equitas iudicii, ibi procul est misericordia. Sed iste  sensus est: Letentur et exsultent gentes. Quare, letentur? Quoniam iudicas populos in equitate: quoniam nequaquam accipis personam unius gentis, sed omnium Deus es. Non tibi soli Iudei placent, sed omnis mundus tuus est. Dicat aliquis: uim facis Scripture, non hoc sensu dixit. Interpretatur seipsa Scriptura, que loquitur: Quoniam iudicas populos in equitate. Quos populos? Et gentes in terra dirigis. Gentes que ante non recto pede gradiebantur, fecisti eas ut ambularent in uiam tuam. Ut cognosceremus in terra uiam tuam, ut ambularemus in uia, non in inuiis, et per unam uiam ueniremus ad te, de quo nascitur uia. Non enim imus ad Patrem, nisi per Filium. Dicat aliquis: Arianorum dogma est. Ergo per Filium uenitur ad Patrem. Ego hoc dico,  quoniam per imaginem imus ad faciem; et in lumine uidemus lumen, in Filio uidemus Patrem. Mysterium et dispensatio est que loquitur. Ceterum si quis putat esse blasphemum, quoniam uiam diximus esse Filium, et per uiam imus quasi ad Deum, uideamus hec ipsa uia quid dicat: Nemo uenit ad me, nisi Pater meus adduxerit eum ad me . Quomodo ergo Filius ducit ad Patrem, sic et Pater ducit ad Filium. Hec humana uerba sunt. Ceterum et Filius ducit ad Patrem, et Pater ducit ad Filium, et una natura, et una substantia est.

Confiteantur tibi populi, Deus, confiteantur tibi populi omnes. Iam supra dixerat, et in isto paruulo psalmo, hos duos uersiculos iterum repetit. Dixerat enim supra: Confiteantur tibi populi, Deus: confiteantur  tibi populi omnes: Letentur et exsultent gentes, et cetera: et nunc rursus repetit hos uersiculos, quasi apostoli precinant cunctis gentibus. Sepe expugnauerunt me a iuuentute mea, dicat nunc Isrel . Sepe expugnauerunt me a iuuentute mea. uidete quomodo illi precinunt, et omnium gentium turba respondet. Sic et nunc dicentibus illis in principio: Confiteantur tibi populi omnes, et precipientibus apostolis, et dicentibus: Confiteantur tibi populi, Deus: Confiteantur tibi populi omnes, quoniam illos uident reticescere, propterea idipsum iterant, et dicunt: Confiteantur tibi populi, Deus, confiteantur tibi populi omnes. Semel diximus, non audistis; iterum dicimus, ut canatis. Hoc autem totum quare diximus, et semel et secundo, ut confiteantur  populi Deo? Quare hoc dicimus? quare hoc precipimus? Quoniam iudicas populos in equitate. Iudeos, qui pre nimietate malitie, populi accipiuntur, iuxta illud: Populi meditati sunt inania . Et gentes in terra dirigis. Diriget eas in uia uite, data peccatorum remissione. Cum dicitur, omnes, non solum pro gentium populo, sed etiam pro Iudeorum orat, ut et ipsi conuersi, confiteantur Christum Filium Dei. Terra dedit fructum suum. Terra, sancta Maria, de nostra terra, de nostro semine, de hoc luto, de hoc limo, de Adam. Terra es, et in terram ibis . Terra, ista, dedit fructum suum. Quod perdidit in paradiso, inuenit in filio. Terra dedit fructum suum. Primum dedit florem. Dicit et in  Cantico canticorum: Ego flos campi, et lilium conuallium . Iste igitur flos fructus factus est, ut nos illum comederemus, ut nos manducaremus carnes eius. uultis scire quis sit iste fructus? uirgo de uirgine: Dominus de ancilla: Deus ex homine, filius ex matre, fructus ex terra. uidete quid dicat ipse fructus: Nisi granum frumenti ceciderit in terram, et mortuum fuerit, non potest facere fructus multos . Terra dedit fructum suum: dedit granum frumenti. Quod granum frumenti cecidit in terram, et mortuum est, et ideo multos fructus affert. Multiplicatum est in spica: quod unum ceciderat, in multis resurrexit. Cecidit enim granum tritici in terram, et seges copiosa surrexit. Terra dedit fructum suum. Propterea, confiteantur tibi populi, Deus, confiteantur  tibi populi omnes. Terra dedit fructum suum. Quis est iste fructus?

Benedicat nos Deus Deus noster, benedicat nos Deus. Deus, Pater: Deus noster, Filius. Ipse enim Deus noster. Et uocabis, inquit, nomen eius Emmanuel, id est, nobiscum Deus. Deus noster benedicat nos. Deus Spiritus sanctus. uidete mysterium Trinitatis in uno uersiculo comprehensum. Terra dedit fructum suum. In isto fructu, Trinitatis mysterium continetur. Benedicat nos Deus Deus noster. Qui Deus est omnium per naturam, noster proprie factus est Deus. Benedicat nos Deus. Expellat ueterem maledictionem. Maledictio nos eiecit de paradiso: reducat benedictio. Et metuant eum omnes fines terre. Non dixit: Diligant eum omnes fines terre. Perfecta  quippe dilectio, foras mittit timorem. Timere incipientium est; diligere, perfectorum. Qui adhuc timet, in initio est positus, non habet perfectam et plenam fidem. Qui autem diligit Deum, omnia ei prouenient in bonum. uidetur breuis, et simplex esse sententiola. Sed uentilemus eam, et in istis simplicibus uerbis, ingentia mysteria reperiemus. Inueniemus intrinsecus, quod forinsecus latet. Diligentibus autem Dominum, omnia cooperantur in bonum. Iob uir sanctus tentatus est, perdidit filios et filias, domus ipsius corruit, uniuersa perdidit, omnia repente perdidit; nec pater, nec dominus; nichil enim illi remansit in corpore sanitatis, nisi sola lingua per quam blasphemare posset. uidete tentatorem diabolum. A planta, inquit, pedis usque ad  uerticem percussit eum uulnere pessimo, hoc est, elephantia . Inde toto corpore uermes fluebant, et putredo. Solam linguam integram ei reseruauit, ut posset Dominum suum blasphemare. In omnibus his non peccauit Iob labiis suis. uidete magnitudinem tentationis, uidete magnitudinem uirtutis. uidete et considerate sententiam Apostoli esse completam: Diligentibus autem Dominum, omnia cooperantur in bonum . Eo tempore quo perdebat res suas, quo filios amittebat; uidebantur quidem ei esse contraria que accidissent; sed quoniam diligebat Dominum, illa mala que ei infert, cooperantur illi bona. Illi uero uermes corporis preparabant ei celi coronam. Antequam tentaretur,  Deus ei numquam locutus fuerat: postquam autem tentatus est, uenit ad eum Deus, et familiariter loquitur, quasi amicus cum amico suo. ueniant plage, omnia penarum genera, dum post plagas, Christus adueniat. Egressi sumus de psalmo, sed non inutiliter, quia dixeramus: Et metuant eum omnes fines terre, et dixeramus, quoniam metuere paruulorum est: ceterum diligere, perfectorum, et dixeramus ad hoc comprobandum de Apostolo: Diligentibus autem Dominum, omnia cooperantur in bonum. Et timeant eum omnes fines terre. Nequaquam sola Iudea, sed omnes fines terre. Secundum tropologiam autem, omnes fines terre: non medietas terre: non illi qui in terra sunt media, sed qui in fine terre sunt, qui relinquunt terram, et ad celos ire  festinant. Hoc igitur quod apostoli dixerunt in principio, nos dicamus in fine: Deus misereatur nostri et benedicat nobis; illuminet uultum suum super nos, et misereatur nostri; et notam faciet in terra uiam suam. Cum manifestus in claritate uenerit Christus, tunc omnibus notum faciet cur tanta carnis humilitate descenderit. Terra dedit fructum suum. Maria genuit Saluatorem.



PSALMUS LXuII.

In finem, Psalmus Cantici Dauid. Psalmus, opera: Canticum, intelligentia mentis spiritualis. Sexagesimus septimus psalmus si intelligatur spiritualiter, refertus Legis Euangeliorumque reperitur sacramentis, qui sic inchoat ex uoce prophetica:

Exsurgat Deus, et dissipentur inimici eius. Et specialiter intelligitur iste psalmus, et generaliter. Specialiter  de ipso Domino, ut resurgat a mortuis, et disperdat inimico: suos, hoc est, diabolum et exercitum eius, aut Iudeos. Generaliter autem, quando in tribulatione sumus et angustia, et dicimus: Exsurge, utquid dormitas, Domine? Exsurge et adiuua nos . Quomodo et apostoli in nauicula excitant Dominum dormientem, dicentes: Magister, salua nos: perimus . Et fugiant qui oderunt eum a facie eius. Non dixit, pereant, sed, fugiant: qui peccatores in conspectu Dei non possunt stare. Preuidens propheta orat, ut eo exsurgente, diabolice dominationes effugiant, quia et nunc indubitanter credendum est, quod ad inuocationem eius nominis stare non possunt.

Sicut deficit fumus, deficiant. Non ut in nichilum  reducantur, sed ut quiescant a peccatis suis. Sicut fluit cera a facie ignis. Sicut cera soluitur, et non perdit naturam suam, sed mollescit: sic et isti non pereant, sed deponant malitiam suam, et sic conuertantur ad penitentiam, et saluentur. Sic pereant peccatores a facie Dei. Quia peccatores non sunt digni uidere Deum.

Et iusti epulentur. Qui permanent in sua iustitia, qui uitia non habent, delectentur in Domino. uel aliter: pena eos iudicii persequatur, ut quasi fumi tenuitas deficiant, et ut cera ante ignis faciem dissoluantur, epulantibus sanctis in celestibus bonis. Exsultent in conspectu Dei, et delectentur in letitia. Grandis fiducia est, exsultare in conspectu Domini.  Sicut dispensator creditam sibi a Domino substantiam si male tractauerit et perdiderit, timet Domini presentiam, ita et qui bene dispensauerit, exsultat in Domini presentia. Exsultent in conspectu Dei, et delectentur in letitia: non solum de uindicta, sed etiam de beatitudine sempiterna.

Cantate Deo, psalmum dicite nomini eius. Cantate, in theorica semper significat Scriptura: hoc est, considerare mysteria, et sensum diuine Scripture. Psallere autem in bono opere significat Scriptura: uerbi gratia, ut auditus suum opus prestet. Similiter et os, et oculi, et manus, et omnia membra, si consentiunt, et ita percutiunt psalterium in uirtutibus. Largitori letitie sempiterne canite: eumque uocibus honorate. Iter facite ei qui ascendit super  occasum: Dominus nomen est illi. Docet ut compressis peccati tumoribus, planam ei in cordibus nostris uiam per iustitiam preparemus: qui super occasum mortis ascendens, uictor remeauit ex inferis. Si non nobis occidat sol iniquitatis, non potest nobis oriri sol iustitie, cuius sanitas in celis est.

Exsultate in conspectu eius. In eius enim nos conspectibus gaudere oportet, et non in huius seculi illecebris delectari. Turbabuntur a facie eius patres orphanorum, et iudices uiduarum. Illi qui se nunc tutores et iudices dicunt, et hac occasione decipiunt res inopum; confundentur, cum respicere ceperit Altissimus.

Deus in loco sancto suo. In anima fideli. Semper Deus in sanctis suis habitat. Ubicumque sanctitas  est, ibi habitaculum Dei est. Deus qui inhabitare facit unius moris in domo. In Ecclesia, in qua fideliter consistentibus spiritum caritatis infundit, qui unius moris sunt, et non mutantur. Siquidem iustus non mutatur: quia semel iudicauit in iustitia permanere. Peccator autem mutatur. Insipiens enim sicut luna mutatur . In Hebreo autem habet: Dominus inhabitare facit monachos in domo: id est, in quibus non cohabitat peccatum.

Qui educit uinctos in fortitudine. Ipse Deus sua uirtute educit eos, qui ligati sunt a diabolo in peccatis: sicut illa mulier in Euangelio: que ligata fuerat decem et octo annis a diabolo . Similiter eos qui exasperant, qui habitant in sepulcris. Deus natura dulcis est. Qui autem ad amaritudinem eum adducunt,  peccatores sunt, et faciunt sibi amarum Deum. Non naturam suam mutant, sed ipsi sibi peccatores faciunt amarum Deum. Qui habitant in sepulcris. Alligatum intra domum suam fortem, id est, diabolum, qui peccatis uincti tenebantur, absoluit, et illos qui idolis dediti, Deum irritauerant, et tamquam in sepulcris iacebant mortui, liberauit: sicut illud in Euangelio: ue uobis, Scribe et Pharisei: quoniam similes estis sepulcris dealbatis . Sicut sanctus, templum Dei est, sic sepulcrum sibi efficitur peccator.

Deus cum egredereris in conspectu populi tui. Hoc secundum historiam, quando Deus antecedebat populum suum egredientem de Aegypto .  Cum pertransires in deserto. Deus non immoratur in deserto, sed pertransit. Terra mota est, etenim celi distillauerunt a facie Dei Sinai, a facie Dei Isrel. Celi distillauerunt, hoc est, manna . Sinai interpretatur tentatio. Ergo Deus in eis habitat, qui tentantur et superant. In eis autem qui in deliciis sunt, non inhabitat. Etenim celi distillauerunt a facie Dei Sinai, a facie Dei Isrel. Unum noui ueterisque Testamenti hic designat auctorem. Nam qui coram Isrelitico populo in deserto precessit, ipse in Euangeliis deserta gentium uisitauit. Et per quem tunc in Sina huic generationi manna defluxit; ipse Christiane genti corporis sanguinisque sui manna in Ecclesia subministrat.

Pluuiam uoluntariam segregabis, Deus, hereditati  tue. Predicationem sanctam, que per apostolos in corda hominum proflua irrigatione descendit. uel de lege dicit, que data est per Moysen. Etenim infirmata est. uel cum Paulus iudicium mortis in se habuit: uel cum Petrus Dominum ter negauit: siue cum reliqui apostoli, relicto in passione Domino, fugerunt . Infirmata est, lex: quoniam nemo potuit implere eam, nisi Dominus qui dixit: Non ueni soluere legem, sed adimplere. Et secundum Apostolum: Impossibilitatem enim legis in quo infirmabatur, Deus Filium suum misit, factum ex muliere, factum sub lege: ut eos qui sub lege erant, redimeret . Tu uero perfecisti eam: animalia tua habitabunt in ea. Resurrectio enim tua quod titubabat auertens, ita hanc predicationem  ad perfectum duxit: ut in ea gentes que prius tamquam irrationabilia habebantur animalia, commorarentur. Animalia tua habitabunt in ea: hoc est, in hereditate. Animalia autem dixit eos, qui in Deo uiuunt: hoc est, sanctos. uel aliter: Pluuiam uoluntariam segregabis. Pluuiam uoluntariam, aut precepta, aut manna debemus accipere. Et infirmata est: tu uero perfecisti eam. Lex que per transgressionem Iudeorum fuerat infirmata, Euangelii gratia ueniente completa est.

Parasti in dulcedine tua pauperi, Deus. Dominus dabit uerbum euangelizantibus uirtute multa. In Hebreo habet: Que euangelizantur: hoc est, mulieribus que euangelizabant apostolis: ubi dicitur: Euntes dicite fratribus meis, et cetera .  Aut animas significat, que crediderunt in Christo. Secundum Septuaginta autem interpretes, ad apostolos dicitur: quia Dominus dedit eis uirtutem predicandi Euangelium. Hec dulcedo pluuie, que mellis ac faui saporem uincit, in pauperibus, id est, in sanctis Dei defluxit, que ab ore apostolorum, iubente Deo, cum multa uirtute processit.

Rex uirtutum dilecti, dilecti. uirtutes dilecti Dei: id est, Christi, apostoli sunt. Dominus ergo qui est rex uirtutum dilecti, dabit euangelizantibus uirtutem multam in predicando: ut Ecclesie deuictis hostibus, Iudeis, siue demonibus, spolia partiantur. Pulchritudo domus, Ecclesia est: cuius diuisa referuntur spolia: id est, cum credentes diuisi ab  idolis, diuersos ministeriorum gradus in ea sortiti sunt: distribuente ipso dilecto Patris, et cooperante Paracleto. Rex uirtutum dilecti. Rex Pater: uirtutum: hoc est, sanctorum. Dilecti, Filii. Ecce Filius meus dilectus, ipsum audite . Dilecti. Si quis aliquem diligit, semper in ore eum habet. Ergo Spiritus sanctus propter amorem quem habet in Filium, frequenter eius meminit. Et speciei domus diuidere spolia. Ipsi apostoli diuidunt in Ecclesiis spolia, que acceperunt de idolis.

Si dormiatis inter medios cleros, penne columbe deargentate et posteriora dorsi eius in pallore auri. Cum duobus credideris Testamentis, inuenies in utroque Spiritum sanctum. Et licet sit pulchritudo etiam iuxta litteram, scire que legas: tamen uis decoris omnis in sensu est. Exterior itaque uerborum ornatus in  argenti nomine demonstratur: occultiora uero mysteria in reconditis auri muneribus continentur. Si dormiatis inter medios cleros: hoc est, si quiescatis inter nouum et uetus Testamentum: inuenietis in duobus Testamentis gratiam Spiritus sancti. Cleri dicuntur singuli libri: hoc est, Genesis, Exodus, Iudicum, Euangelia, Apostolus. Penne columbe deargentate. Deargentate, clarum uerbum [a 1Kb] significat diuine Scripture. Et posteriora dorsi eius in pallore auri: hoc est, in interioribus, spiritualiter mysteria intelliguntur. Si usque ad consummationem uite presentis, que sepe somnus accipitur, inter duo Testamenta: id est, nouum uetusque Testamentum quiescatis: inuenietis in his Spiritum  sanctum: cuius penne in predicatoribus deargentate, pro eloquii pulchritudine respondent. In posteriora uero, que scapule dicuntur, eo quod pectus operiant, bone conscientie fructus ostenditur: que post peractum Euangelium, in auri specie, id est, in honore regio commutantur.

Dum discernit celestis, reges super eam niue dealbabuntur in Selmon. Reges dicit sanctos, qui repugnant suis passionibus. Isti ergo sancti diuiduntur in Ecclesiis: sicut Paulus in Gentibus, Petrus in circumcisione. Celestis Dominus, separatos hos ab idololatriis quos superius diximus, constituit in illius domus pulchritudine reges. Sed prius niue dealbabuntur in Selmon. Hoc est quod dicit, licet sancti sint; sed tamen in isto seculo sunt quasi umbra, ex parte cognoscentes. Selmon, umbra interpretatur.  Cum igitur rex celestis Christus in Ecclesia sua ceperit apostolos, et principes constituere atque diuidere: non habebunt plenam lucem, sed partem aliquam scientie: quia nunc ex parte uidemus, et ex parte prophetamus .

Mons Dei, mons pinguis: mons coagulatus, mons pinguis. Iste est mons ad quem et in Isaia et in Michea, ut ascendentes pergant, se inuicem cohortantur . Quod autem ait: coagulatus: Apostoli congruit uerbis, qui ait: Lac uobis potum  dedi, non escam . uel mons qui in Ezechiele uulnerat principem Tyri . Montem autem dicit ipsum Dominum. Utquid suspicamini montes coagulatos. Hoc ad Iudeos dicit, qui existimant Moysen et prophetas similes esse Saluatori.

Mons in quo complacuit Deo habitare in eo: Sensus iste est: Non debetis existimare plures esse Ecclesias, que habeant ubera doctrinarum, et possint credentes scientie lacte nutrire. Una est Ecclesia, et unus Christus sponsus Ecclesie. In nullo enim alio inhabitabit iugiter Spiritus sanctus, nisi in Saluatore, Ioanne dicente: In quem uideris Spiritum descendentem, et manentem in eo ; ipse est qui excisus sine manibus, impleuit latitudinem omnis terre: id est, Dominicum [b 1Kb] hominem.  Etenim Dominus habitabit in finem. In corpore, quod accepit de sancta Maria, quia cum eo est euectus in celum.

Currus Dei decem millibus multiplex. Hyperbolice dicit administratorias potestates et sanctos, quia innumerabiles sunt, sicut dixit in Daniele: Mille millia ministrabant illi, et decies centena millia assistebant ei . Et in Ezechiele describitur, Cherubim quatuor pennarum, in quatuor angulis habere quatuor personas: cuius auriga Deus est . Cherubim autem interpretatur, scientie plenitudo. Significat autem persona leonis, regalem: hoc est, regnare passionibus: persona hominis, rationabilem; persona uituli, in opere: persona  aquile, in contemplatione, hoc est, in theoria: que nos exaltat in uirtutibus. Simul autem ut dicamus: Thronus Dei in sanctis est. Decem millibus multiplex: Multa enim millia curruum secularium, deuicerunt euangelizantes Christum in uniuerso mundo. Millia letantium, Dominus in illis. Ministeria diuina hic esse indicat. In Sinai, in sancto. Hoc est, in sanctis est Deus quando tentantur, et post tentationem sequitur sanctitas. Impossibile est enim aliquem, licet sanctus sit, sine tentatione transire in hoc seculo, secundum Iob: Tentatio est uita hominis super terram .

Ascendisti in altum, cepisti captiuitatem. Ascendisti in celos: captiuasti nos, qui captiui tenebamur a diabolo. Qui quondam in Sinai descendens, populo legem distribuit, ipse nunc in sancto, id est, in assumpto  homine (de quo angelus ad Mariam  celorum excelsa conscendens: eos qui in captiuitate diaboli tenebantur, absoluit: ac post se tamquam captiuos deductos eterne uite restituit. Sic et carnem assumptam, quasi captiuam euexit ad sidera. Accepisti dona in hominibus. Bene dixit, accepisti. A Patre accepit: accepit ut homo, dat ut Deus: et quod accepit, hominibus accepit, ut det. Ipse enim plenus est, et nichil indiget. Dedit dona spiritualium gratiarum  hominibus: qui per fidem ad eum deinceps accesserunt.

Etenim non credentes, inhabitare Dominum Deum. Et his hominibus; id est, ex gentibus populo largitus est Christus: qui non credebant Deum inhabitare posse mortalibus: et hos saluasti, qui non credebant quod possibile est Deum habitare in hominibus: hoc est Saluatorem accipere carnem. uel etiam eis ministrauit bona, qui erant sine spe quod in Ecclesia eius inhabitare possint.

Benedictus Dominus die quotidie. Qui proficit, quotidie potest benedicere Deum. Quid enim mihi prodest, si heri benedixi: et hodie non possum benedicere? Et pro superioribus beneficiis, et quod nunc nobis ad se ueniendi planum preparat iter, assidue est  benedicendus. Prosperum iter faciet nobis Deus salutarium nostrorum. Quia ab ipso saluamur. Prosperum iter faciet nobis Deus salutarium nostrorum. Securus esto, peccator: noli dubitare quod quotidie possis benedicere Deum. Ecce enim dicit: Prosperum iter faciet nobis Deus. Ergo Deus adiuuat nos, et cooperatur nobis. Salutarium nostrorum. Bene dixit pluraliter, salutarium: quod quanta peccata commisimus, tot et salutes habemus. Diapsalma in Hebreo habet SELA : hoc est semper et iugiter. Ergo Deus semper nos adiuuat.

Deus noster. Quia preter ipsum alium nescimus. Deus saluos faciendi, et Domini Domini exitus mortis. Presto est enim ut saluos faciat pereuntes: quia pro redemptione nostra natus. Et Domini Domini  est exitus mortis: quia prior mortis exitum patefecit, dicente Apostolo: Factus est, inquit, primogenitus mortuorum, quoniam ipse resurrexit a mortuis, et nos simul fecit resurgere . Aliter: Diabolus introitus est mortis: Dominus uero educit.

uerumtamen Deus confringet capita inimicorum suorum. Ab exitibus mortis egressus confringit capita diaboli, et omnes uirtutes eius. Tu confregisti capita draconis in aqua. Quot peccata sunt, tot capita habet diabolus: Principatus et potestates, que tamquam caput cunctis eminebant, hoc est, diabolicas dominationes. uerticem capilli perambulantium in delictis suis: Summitatem extollentie eorum qui penitentiam negligentes, perdurant in peccatis. In  tantum enim confringitur caput eius, ut non remaneat in eo aliqua uirtus qua stimulet peccantes. Summum capitis, capillus est, et capilli, uertex. Ergo hoc dicit, quod nec minimum remaneat in diabolo, quod non frangatur.

Dixit Dominus: Ex Basan conuertam, conuertam in profundum maris. Ut intingatur pes tuus in sanguine, lingua canum tuorum ex inimicis ab ipso. Basan, confusio interpretatur. De confusione igitur nos conuertit Deus. Hoc autem ideo, quia crucem sustinuit, et pes eius proprio cruore perfusus est, clamantibus contra eum Iudeis atque dicentibus: Crucifige, crucifige eum . Qui Iudei stimulati fuerunt ab inimicis Christi: hoc est, a demonibus. Ut autem  hoc totum fieret, ipsius Saluatoris uoluntas fuit qui hec passus est fieri. uel de confusione huius seculi conuertam humanum genus: hoc est per passionem meam, et crucem, que isti putant stultitiam et confusionem. Conuertam Basan, populum meum. Conuertam in profundum maris: id est, de profundis uitiis, et peccatis seculi istius: de commotione, et fluctibus conuertam populum meum. Ut intingatur pes tuus in sanguine. Quoniam pes ipsius intinctus est in sanguine suo. Torcular calcaui solus, et de gentibus uir non fuit mecum . Et iterum: Quis est iste qui ascendit ex Edon? fuluida uestimenta eius ex Bosor . Edom, interpretatur sanguis: Bosor, caro. Ipsum Dominum nostrum significat crucifixum. Lingua canum tuorum ex inimicis  ab ipso. Canes dicit ipsos Iudeos, ut superius: qui clamauerunt, crucifige, crucifige talem: non habemus regem nisi Cesarem . Ex inimicis autem submissi a demonibus negare Saluatorem, et blasphemare eum. Aliter: Quoniam ipse tua uoluntate uenisti et passus es: et tua uoluntate crucifixus es a Iudeis. Tinctus est enim pes Domini in sanguine, cum caro assumpta in qua diuinitas latebat, lancea uerberatur. Ab ipso igitur sanguine, et eorum lingua tincta est, qui dixerunt: En sanguis eius super nos, et super filios nostros . Sed post gloriosum Dominice ascensionis triumphum, ultione Dominica, et hostium pes in eorum sanguine tinctus est: et canina scilicet inimicorum rabies ab eo est satiata.

 uiderunt ingressus tuos, Deus, ingressus Dei mei, regis mei qui est in sancto. O quam admirabiliter in hoc psalmo uetus Testamentum cum Euangeliorum dictis concordat! uisa sunt enim itinera Christi in ingressu maris Rubri : uisa sunt et in Euangeliis ipsius regis nostri; cum in sancto homine eleuatus, celis inuectus est .

Preuenerunt principes coniuncti psallentibus: in medio iuuencularum tympanistriarum. Et quidem in illo maris transitu preuenerunt principes: id est, prius egressi sunt uel Moyses, uel reliqui seniores, et coniuncti sunt iuuenculis celesti itinere. Preuenerunt principes, angelorum sanctorum animas, qui laudes Domini mortificato corpore concinebant, dicentes: Tollite portas, principes, uestras: quia iam  redit triumphator inferni . Ideo autem tympanistriarum: quoniam mortuum est corpus ipsorum peccato. Et Maria soror Moysi, et Aaron tenens tympanum in Exodo, antecedebat psallentes et dicebat: Cantemus Domino, gloriose enim honorificatus est . Aliter: Preuenerunt principes iuncti psallentibus in medio iuuencularum tympanistriarum. Apostoli cum Ecclesiis, iuncto pariter precesserunt gradu. Bene eos preuenisse testatur: quia principes fidei de Iudeis sunt.

In Ecclesiis benedicite Dominum. Manifestius est locutus, quas supra dixerit tympanistrias. Dominum de fontibus Isrel. Quia salus ex Iudeis est: et inde prima Ecclesia. Ex adumbratione enim Legis, Ecclesie  doctrina processit: in qua nunc Dominus, qui ex Isrelitice stirpis propagine carnem suscepit, benedicitur.

Ibi Beniamin. Paulus apostolus, qui ex tribu Beniamin descendit. Ibi, in Ecclesia. Adolescentulus. Nouissimus omnium apostolorum. In mentis excessu. Quem pertulit in Damascum cum iret.

Principes Iuda duces eorum. Apostoli sunt principes Iuda: hoc est Domini, quemadmodum dicit Iacob: Iuda, te laudabunt fratres tui . Zabulon, et principes Nephtalim. Zabulon interpretatur fluxus noctis. Nephtalim, latitudo. Quando liberati fuerimus de passione libidinis: hoc est, illius fluxus: tunc incipimus latitudines uirtutum. uel aliter; Principes Zabulon, et principes Nephtalim.  Petrum et Andream apostolorum principes monstrat: qui in crassitudine tenebrarum, illius lucem magnam annuntiantes, doctores sunt Euangelii constituti, iuxta illud: Terra Zabulon, et terra Nephtalim, uia maris trans Iordanem Galilee gentium, populus qui sedebat in tenebris, uidit lucem magnam .

Manda, Deus, uirtuti tue. Christo tuo. Confirma hoc, Deus, quod operatus es in nobis. Ut donum baptismi quod contulit, Spiritus sancti infusione confirmet. Confirma hoc, Deus, quod operatus e sin nobis: hoc est, salutare quod donasti nobis per tuam passionem confirma, et da auxilium, quoniam homines sumus, et non possumus incedere in uirtutibus, si non adepti fuerimus auxilium tuum.

A templo tuo quod est in Ierusalem: tibi offerent  reges munera. Reges dicit, qui regnant sibimetipsis, secundum quod scriptum est: Cor regis in manu Dei . Ipsi offerent Deo munera. uirtutes sanctorum, munera sunt Dei. uel a templo illo corporali, quod bene uiuendo sanctum fecerunt. Reges in quibus peccatum ultra non regnat, offerent in celesti Ierusalem, que est primitiuorum Ecclesia, munera regi eterno: scilicet seipsos offerentes hostiam uiuam, placentem Deo in conspectum omnium angelorum.

Increpa bestias calami. Bestie calami, demones sunt, fragilis infirmeque uirtutis. uel heretici sunt, qui tractant, et scribunt contra te ut decipiant nos. Oportet enim et hereses esse in nobis. Fere enim dicuntur ab eo quod capiunt animas, et interficiunt.  uel increpa feras arundinis: Iudeorum belluinam superbiam. Congregatio taurorum in uaccis populorum. Ipsos hereticos significat; quia neminem possunt decipere nisi simpliciores, et paruos; hoc est, uaccas minores. Tauros enim non possunt decipere: hoc est, magnos. Ut excludant eos qui probati sunt argento. Et propterea simpliciores decipiunt: hoc est, multitudinem, ut ueniant usque ad sanctos, et excludant eos de regno celorum. uel in tauris, duces Iudeorum: qui persecutionem in Dominum uel in sanctos eius intulerunt, indicat: ut illud: Tauri pingues obsederunt me . In uaccis uero stultas populi sequentis animas demonstrat. Quod ibi ostenditur, cum uaccas aureas in Samaria sub  Ieroboam adorauit . Ergo consilium eorum quod habent ut sanctos de uia iustitie retrahant: in eorum animabus requiescat, iuxta illud: Gladius eorum intret in cor ipsorum, ut hi non excludantur a regno Dei, qui per multas tribulationes tamquam argentum probati, inuenti sunt iusti. Tale consilium preuidebat Iacob cum diceret: In consilio eorum non intreat anima mea .

Dissipa gentes que bella uolunt. Hereticos, uel Iudeos, qui plerumque contra Ecclesiam certamina parant. uenient legati ex Aegypto: Aethiopia preueniet manus eius Deo. In tribulationibus ac erroribus idololatrie positi, uel qui peccatis nigri siue tenebrosi sunt: credentes quod Christus Dominus ipse est Deus Filius Dei: offerunt ei munera, id est  mentes puras, auro argentoque lucidiores; quia ubi abundauit peccatum, superabundauit gratia .

Regna terre, cantate Deo, psallite Domino. uos utique qui prius terrenum regnum diligentes ignorabatis Deum: nunc euicto carnali liuore, celestia regna penetratis.

Psallite Deo qui ascendit super celos celi ad orientem. Illi utique qui quondam mortis occasu ascenderat in crucem, inuectus est nunc super sidera, uictorque mortis residet gloriosus. Ad orientem autem usque: siue quia ipse Oriens sit dictus: siue quia per eum omnes oriantur ad uitam.

Ecce dabit uoci sue uocem uirtutis sue. uoci Domini tunc dabitur uox uirtutis, cum quod precipit efficitur: quam mortui cum audierint, resurgent. Date  gloriam Deo super Isrel. Magis Deum quam carnalem Isrel honorate. Aliter: Non labiis, ut Isrel, sed corde honorate Deum.

Magnificentia eius, et uirtus eius in nubibus. In apostolis et prophetis. Unde dicit: Mandaui nubibus meis, ut pluant super Isrel imbrem .

Mirabilis Deus in sanctis suis. In hoc mirabilis est Deus: quoniam ita dilexit humanum genus, ut signa faciat in sanctis suis. In istis magis mirabilis est Deus quam in ceteris creaturis, quod eos post multas tribulationes euexit in sublimitatem celorum. Deus Isrel ipse dabit uirtutem et fortitudinem plebi sue. Ad tolerandas passiones mundanas, uel spirituales nequitias. Benedictus Deus. Qui nos a morte in uitam, a corruptione in incorruptionem  demutare dignetur, ut sanctis eius participes facti, sempiternis in eum gaudiis exsultemus. Amen.



PSALMUS LXuIII.

In finem pro his qui commutabuntur, Psalmus ipsi Dauid. Iste psalmus de passione Christi sonat, et ex persona membrorum suorum: licet quidam in eo putent ei minime conuenire, Pro his qui commutabuntur. Commutauit se Christus: dum equalis Patri erat, formam serui accipiens. uel nos commutamur de infidelitate ad fidem: quia, ut diximus, iste psalmus uocem continet Dominici hominis uenientis ad passionem.

Saluum me fac, Deus: quoniam intrauerunt aque usque ad animam meam. Saluare eam Patrem, secundum  infirmitatis conditionem postulat: quoniam quidem motus populi seuientis irruerunt in eum.

Infixus sum in limo profundi. In ueteribus peccatis huius populi. Et non est substantia. Per quam exinde euadam: nisi tu salues.

ueni in altitudinem maris. In profundum seculi istius. Et tempestas demersit me: procella Iudeorum.

Laboraui clamans: rauce facte sunt fauces mee. Licet a peccatoribus urgeatur: clamare tamen salutaria precepta non desinit. Defecerunt oculi mei, dum spero in Deum meum. Secundum imbecillitatem carnis, sperauit ut ab eo calix iste transiret; sed secundum diuinitatem impleuit uoluntatem Patris.

Multiplicati sunt super capillos capitis mei, qui oderunt me gratis. Confortati sunt, etc. Ideo super capillos  capitis mei, multiplicantur atque confortantur: quia semper maior est iniquorum numerus quam iustorum. Que non rapui tunc, exsoluebam. Non enim erat debitor mortis atque peccati, sed in passione hostiam utramque compleuit.

Deus, tu scis insipientiam meam, et delicta mea a te non sunt abscondita. Scit Pater, quod non ea de celis attulit, sed nobis assumpsit, ut ait propheta: ipse iniquitates nostras accepit, et egritudines nostras portauit . Et Paulus dicit: quia quod stultum est Dei, sapientius est hominibus: et quod infirmum est Dei, fortius est hominibus . Delicta mea a te non sunt abscondita, ut illud: Delictum meum cognitum tibi feci .

Non erubescant in me qui exspectant te, Domine,  etc. Non euacuetur spes credentium de passione mea: sed cognoscant quia uoluntatem tuam facere ueni, sicut sequitur.

Quoniam propter te sustinui opprobrium: operuit, etc. Propter uoluntatem Patris, malorum improperia supportauit, et uerecundia tectus est, cum in assumpta carne colliditur: quia una uoluntas fuit Patris, et Filii quod sustinuit passionem. uel, operuit confusio: quando negauerunt apostoli.

Extraneus factus sum fratribus meis, etc. Filius enim erat Synagoge sicut et illi, secundum ordinem corporationis terrene, a quibus exter, et hospes habitus est: quia illi sceleribus erant pleni: hic uero expers peccati. Extraneus factus sum fratribus meis. Fratres Domini, apostoli. Unde dixit: Nuntiabo  nomen tuum fratribus meis . Peregrinus filiis matris mee. Christus peregrinus, ut ait Cleophas: Tu solus peregrinus es in Ierusalem . Solus, quia solus et primus resurrexit immortalis. Et mater, synagoga.

Quoniam zelus domus tue comedit me. Quia fecerunt eam speluncam latronum. Et opprobria exprobrantium tibi ceciderunt super me. Exprobrationum enim iurgium super eum proiecerunt, cum eum et Samaritanum, et demonium habentem uocarent. Unde Iudei contra Christum dicebant: Si Filius Dei es, descende de cruce, et credimus tibi. Alios saluos fecit: seipsum non potest saluum facere . Qui exprobrant Filium, et Patrem  exprobrant, quia qui non credit Filium, nec Patrem habet.

Operui in ieiunio animam meam, et factum est in opprobrium mihi. Opprobrium enim ei inferre conabatur: cum tentans eum Satanas ait: Dic ut lapides isti panes fiant . uel quando dixerunt discipuli: Rabbi, manduca. Ille dixit: Ego cibum habeo manducare quem uos nescitis . Et in alio loco: Operamini cibum non qui perit, sed qui permanet in uitam eternam . Sed esuriebat Christus salutem humani generis. uel esuriebat fidem Ecclesie: quia nullum cibum a Iudeis inueniebat.

Posui uestimentum meum cilicium, et factus sum illis in parabolam. In sacco luctus ostenditur uel fletus: quo  in morte Lazari usus, in parabolam factus est Iudeis, cum, eo flente, dicerent: Ecce quomodo amabat eum . Alii uero: Non poterat hic qui aperuit oculos ceci nati, facere, ut et hic non moreretur?

Aduersus me exercebantur qui sedebant in porta. Illi scilicet qui habentes clauem scientie: neque introibant, neque alios introire permittebant: Scribe et Pharisei qui discernebant causas, cum sederent in publico iudicio. Et in me psallebant qui bibebant uinum. Repleti enim uino iniquitatis, qualiter eum interficerent, concinebant. Stulte enim psallit, qui in Deum molitur insidias. Sciens enim propheta stultum in aliquibus esse psallere: audi qualiter doceat quosdam: Psallite, inquit, sapienter. uel ebrii erant de uino, quando operiebant caput eius,  et dicebant: Prophetiza nobis, Christe, quis est qui te percussit .

Ego uero orationem meam ad te, Domine. Non enim uincor his passionibus, quia tecum sum in oratione. Ego uero orationem meam ad te, Deus. Iudeis mihi maledicentibus atque dicentibus: Crucifige, crucifige eum: ego pro eis orans loquebar: Pater, ignosce eis: non enim sciunt quid faciunt . Tempus placendi, Deus. Tempus placendi, tempus est passionis, in quo Pater aiebat: Hic est Filius meus dilectus, in quo mihi complacui . Tempus beneplaciti, Deus, in multitudine misericordie tue. Omnia enim tempora tua beneplacita sunt, sed presertim hoc tempus quo mea passione genus humanum redimis, quodammodo plus beneplacitum facis.  Exaudi me, Domine, in ueritate salutis tue. Ut post ueram mortem, resurrectionis ueritas approbetur.

Eripe me de luto, ut non infigar. Quere iuxta quosdam ne forsitan lutum, carnis quam suscepit significet uilitatem. Orat ut non in luto et puluere, sicut omne humanum genus dissoluitur, corrumpatur. Libera me ab his qui oderunt me. Aperte hec de Iudeis, qui eum numquam dilexerunt, dicit. Et de profundis aquarum. Non me demergat tempestas aque. Hec passionis tempestas non eum in profunditate abyssi retineat infernalis. Neque absorbeat me profondum. In quo dum per mortem descendit, non deuoretur ab eo. Neque urgeat super me putens os suum. Aditus inferni, siue diabolus.

 Exaudi me, Domine, quoniam benigna est misericordia tua: secundum multitudinem miserationum tuarum respice me. Hec secundum infirmitatem humanam postulat dicens: Qui alios mea passione redimis, me, precurrente misericordia, contemplare.

Non auertas faciem tuam a puero tuo. uox Christi ad Patrem, qui formam serui accepit, ut ait propheta: Magnum est tibi uocari puerum meum . Quoniam tribulor, uelociter exaudi me. Ut resumam spiritum: quem tuis manibus commendaui.

Intende anime mee, et libera eam: propter inimicos meos eripe me. Ut, me resurgente ab inferis, confundantur: Unde Christus dixit: Potestatem habeo ponendi animam meam .

 Tu scis improperium meum, et confusionem meam, etc. Quam in assumpta sustineo carne.

In conspectu tuo sunt omnes qui tribulant me. Tu uides quales mihi tribulationes inferant, et ostendant illusiones. Improperium exspectauit cor meum, et miseriam. Improperium, passionis, et miseriam: id est, contumeliam crucis.

Sustinui qui simul contristaretur, etc. Nullus de tanta multitudine iniquorum, aut compassus est doloribus meis, aut exstitit consolator.

Dederunt in escam meam fel: et in siti mea potauerunt me aceto. Hoc iam completum esse, in Euangeliis legimus: cum, sitiente Domino in cruce, acetum cum felle mixtum bibere porrexerunt . Et ex hoc, et ex alio testimonio intelligitur:  quod ad Christum psalmus referri debeat.

Fiat mensa eorum coram ipsis. Dicta Legis et prophetarum: ad quam sepe conuenientes reficiebantur. In laqueum, et in retributiones, et in scandalum. Ut non intelligant inibi Dominum nuntiatum. Nam et Dominus in Euangeliis dixit: Moyses uos accusat in quem speratis . De me enim ille scripsit.

Obscurentur oculi eorum ne uideant. Diuinitatem sub fragilitate latentem. Ut non uideant. Hoc erat quod precabatur, mensam eorum fieri in laqueum: ne legis scilicet sacramenta cognoscerent. Et dorsum eorum semper incurua. Ut Romanis seruiant semper. uel sub onere legis: quod secundum litteram ferre potuit nemo.

 Effunde super eos iram tuam, et furor ire tue comprehendat eos. Fiat habitatio eorum deserta, etc. Hec omnia in euersione Ierosolyme sub Tito et uespasiano completa sunt. uel hoc est quod ait: Dimittetur uobis domus uestra deserta . Recedente de Iudea Christo, omnes pariter cum illo recesserunt uirtutes.

Quoniam quem tu percussisti ipsi persecuti sunt. De se hec Christus ad Patrem loquitur, sicut in alio propheta ex persona Patris legimus dictum: Propter peccata populi percussi eum . Et iterum: Percutiam pastorem, et dispergentur oues gregis . Percussus est enim ut nos resurgeremus: uulneratus est, ut nos sanaret. Sed et  sanguis, et aqua que de uulnere lateris eius exiit,  martyrii baptismique pretulit typum, per quod itur ad celum. Et super dolorem uulnerum meorum addiderunt. Cum uel Ecclesiam, uel apostolos persecuti sunt.

Appone iniquitatem super iniquitatem eorum. Sicut enim quod me non crediderunt, ad iniquitatem eis est reputatum: ita quod me persecuti sunt, iniquitati huic adiiciatur. Et non intrent in iustitia tua. Celorum cum iustis non capiant regna.

Deleantur de libro uiuentium, et cum iustis non scribantur. Duos hic libros indicat scriptos: uiuentium ac iustorum. Unde animaduertendum est quod ille sit uiuentium, in quo ante aduentum Dei prophete ac patriarche scripti sunt. De quo Moyses,  peccante populo, ait: Si non dimittis eis noxam: dele me de libro quem scripsisti . Iustorum uero dicit illum de quo Dominus ad eos qui per fidem secuti sunt, ait: Gaudete et exsultate: quia nomina uestra scripta sunt in celo . Persecutores ergo isti, et a primo libro deleti sunt, et in secundo non sunt scripti.

Ego sum pauper et dolens. In Passione. Et salus tua, Deus, suscepit me. Resurgentem. Hinc iam propheta loquitur: Ego sum pauper, et dolens: Cum enim esset diues, pro nobis pauper factus est, et compeditos suos non despexit. Possumus hoc uersiculo uti, si quando in laudes martyrum peroramus. Quidam et de animabus hoc intelligi putant, quod clause corporibus non despecte sint a Deo.

 Laudabo nomen Dei mei cum cantico: magnificabo eum in laude. Quod uel de diabolo triumphauerit, uel uicerit mundum.

Placebit Deo. Id est, Patri. Super uitulum nouellum. Qui seipsum obtulit Genitori. Cornua producentem. Fortitudinem Ecclesie dantem. Et ungulas. Quibus sacrilegia conculcet gentium ac diuellat.

uideant pauperes et letentur. Quod humiliata superstitione gentilium, Ecclesie Domini extollitur regnum. Querite Dominum, et uiuet anima uestra. Que nunc mortua est peccatis.

Quoniam exaudiuit pauperes Dominus. Ut eos resuscitaret. Et uinctos suos non despexit. Quia, disruptis diaboli nexibus, eos regno suo asciuit.

Laudent illum celi et terra: mare et omnia reptilia  in eis. Ipsi omnia genu flectant celestium, terrestrium, et infernorum.

Quoniam Deus saluam faciet Sion. Celestem Ierusalem, in qua electos suos pro meritis adunabit in uno corpore illius matris celestis. Et edificabuntur ciuitates Iude. Anime sanctorum, que per confessionem in templum sanctum tamquam uiui lapides deferuntur.

Et inhabitabunt ibi, et hereditate acquirent eam, et semen seruorum eius possidebit eam, etc. Sancti utique qui in eam transferuntur. uel semen eorum, id est, qui per eos conuersi sunt. Sed quia titulus psalmi pro his qui commutabuntur inscribitur: oremus Dominum, ut nos a gentilitate conuersos, in Iude  ciuitates edificet, et a iugo diaboli absolutos, ut soboles diligat proprias. Ut quos redemit per fellis amaritudinem, per aceti asperitatem, per crucis supplicia, per clauorum uulnera, per mortis contumeliam, per gloriam resurrectionis, sic custodire dignetur in seculo, ut faciat participes sanctis suis in regno. Amen.



PSALMUS LXIX.

In finem, Psalmus Dauid in rememoratione, eo quod saluum fecit eum Dominus. Iste psalmus ex persona Domini incorporati canitur, deprecantis presidium Patris.

Deus, in adiutorium meum intende: Domine, etc. Nostrum adiutorium Christus est, qui nunc Patris auxilium postulat ad confutandos eos, qui sibi aduersantur.

 Confundantur et reuereantur qui querunt animam meam, ut auferant eam. In hoc enim confunduntur, cum eum cuius animam auferre uoluerunt, resurrexisse cognoscunt.

Auertantur retrorsum, et erubescant qui uolunt mihi mala. Non immutentur in resurrectione cum sanctis, sed retrorsum conuersi erubescentes: quia quem ut hominem iudicauerunt, iudicare ut Deum cernunt.

Auertantur statim erubescentes: qui dicunt mihi euge, euge. Irridentium hec uox est, que ad eos refertur qui dicebant: Si Filius Dei es, descende de cruce; et iterum: Confidit in Deum: liberet eum, si uult . Post impiorum uero penam, ad gloriam conuertitur beatorum.

Exsultent et letentur in te omnes qui querunt te.  Qui per lacrymas penitentie te, qui misericors es, requirunt. Et dicant semper: magnificetur Dominus. Accepta indulgentia peccatorum. Qui diligunt salutare tuum. Diligentes te: eo quod sis omnium uita.

Ego uero egenus sum et pauper: Dominus, etc. Christus Dominus se crebro egenum et pauperem uocat: cuius cura in paterne pietatis amore consistit.

Adiutor meus, et protector meus es tu, Deus meus, ne tardaueris. Hinc enim passionis tempore discipulo dixit: Quod facis fac celerius ; scilicet ut passionem corporis uelox resurrectionis adiutorium preueniret. Qui uulneratus est propter peccata nostra, et resurrexit propter iustificationem nostram: ipse nobis nunc auxilium in tempore tribulationis miseratione solita largiatur, ut cum sanctis  eius exsultantes, eum magnificare atque extollere ualeamus. Amen.



PSALMUS LXX.

Psalmus Dauid, filiorum Ionadab, et priorum captiuorum. Iste psalmus uocem continet prophete: de illa Redemptoris humilitate corporea conquerentis, ac de eius resurrectione gloriosa canentis.

In te, Domine, speraui, non confundar in eternum. Orat ergo Mediator noster, ut hec confusio mortis non sit, ut ceterorum omnium, diuturna. Et in tua iustitia libera me, et eripe me. Inclina, etc. Iustitia enim tua est ut qui fecerit uoluntatem tuam, transeat a morte in uitam: per quam et ego nunc eripi deprecor. uel aliter: Inclina ad me aurem tuam, et  salua me. Aures Domini dicuntur, quando exaudire dignatur: quia formam serui accipiens, factus est obediens Patri usque ad mortem, mortem autem crucis. Propter quod et Deus illum exaltauit, et dedit illi nomen quod est super omne nomen.

Esto mihi in Deum protectorem, et in locum munitum, ut saluum me facias. Quia absque te neque refugium neque munitio: neque protectio a quoquam prestari potest. Numquid Deus localis est? Licet localis sit ad se uenientibus: sed non est localis: quia ubique est.

Quia firmamentum meum, et refugium meum es tu. Firmamentum, cum equalis in eo consistit substantia. Refugium, iuxta imbecillitatem corpoream.

Deus meus eripe me de manu peccatoris: et de  manu, etc. De potestate populi Iudaici, qui me uenturum in Lege non intellexit. Et iniqui. Semper malignantis. Non omnes peccatores etiam iniqui. Peccatores sunt transgressores, id est, Iudei, et mali Christiani: qui uetus, et nouum Testamentum transgrediuntur. Iniqui qui non credunt, ut Paulus ait: Qui sine lege peccauerunt, sine lege et peribunt.

Quoniam tu es patientia mea, Domine. Quia pro tua patior uoluntate. Spes mea a iuuentute mea. Ab initio etatis corporee. Ideo spes non confunditur: quia caritas Dei diffusa est in cordibus nostris: per Spiritum sanctum qui datus est nobis .

In te confirmatus sum ex utero. Legis utique, ex quo initiaui credere. De uentre matris mee. Synagoge de qua processi. Tu es protector meus, Domine.  In te cantatio mea semper. A te protegar in passione, et tuum in gentibus nomen concinam.

Tamquam prodigium factus sum multis. Dicebant enim illi: Samaritanus es tu, et demonium habes . Et tu, Domine, adiutor fortis. Dixisti mihi: Hic est Filius meus dilectus, in quo mihi bene complacui: ipsum audite.

Repleatur os meum laude tua, ut cantem gloriam tuam, tota die magnitudinem tuam. Unus dies est sanctis tuis in hoc mundo, quem nulla obscurat nox: in quo et cum quibus, laudem, gloriam, magnificentiamque concino tuam: quia ego in his sum. Ego cano tibi. Sed et nunc ipse Dominus aperit os nostrum, ut possimus eius gloriam nuntiare, atque laudem eius disserere.

 Ne proiicias me in tempore senectutis, cum deficiet, etc. In consummatione utique etatis istius.

Quia dixerunt inimici mei mihi. Dicentes, hic non est de Deo, qui sabbatum non custodit . Et qui custodiebant animam meam, consilium fecerunt in unum dicentes: Deus dereliquit eum, etc. Hec dixerunt impii, et errauerunt: obcecatum enim est malitia cor eorum. Sed et in ipsa passione quasi derelicto Deo dicebant: Sine ueniat Elias, et liberet eum .

Deus, ne elongaueris a me: Deus meus, etc. Ut alligato forte, uictor redeam ex inferno.

Confundantur et deficiant detrahentes anime mee. operiantur, etc. Cum ego resuscitatus fuero.

 Ego autem semper sperabo in te, Domine, etc. Ut que tibi lex offerre precepit in sacrificiis suis uisibilibus, redemptus populus deportet in moribus.

Os meum annuntiabit iustitiam tuam, tota die salutare tuum. Resurgens enim congregabo Ecclesiam, in qua tuas concinam laudes.

Quia non cognoui litteraturam, introibo in potentias Domini. Cognouit ille negotiationem, qui magistrum uendidit. Nam ego te clarificaui super terram, opus consummaui quod dedisti mihi ut facerem . Domine, memorabor iustitie tue solius. Paterne eum iustitie memorem propheta dicit, sicut et ipse in Euangelio ait: Ego que audiui a Patre meo, hec loquor .

Deus, docuisti me a iuuentute mea, et usque nunc  pronuntiabo mirabilia tua, et usque in senectam et senium: Deus, ne derelinquas me. Numquid enim est derelictus a Patre? sed semper testimonium perhibuit, quia uerax est.

Donec annuntiem brachium tuum generationi omni, etc. Hec omnia Christiane generationi annuntiauit: quam suo sanguine acquisiuit et pro qua passus est que sequuntur. Que fecisti magnalia, Deus! quis similis tibi? Qui me misericordi consilio ad redemptionem humanam misisti.

Quantas ostendisti mihi tribulationes multas, et malas! et conuersus uiuificasti me. Multe quidem ei tribulationes in carnis infirmitate ostense sunt ob salutem humani generis, sed omnia uiuaciter tolerauit. Et de abyssis terre iterum reduxisti me. Hoc  est, de profunditate inferni. Dicant nunc Iudei, qui hunc psalmum in solum Dauid canere uolunt: quando de profundo abyssi est eductus.

Multiplicasti magnificentiam tuam, Deus, etc. Cum hi qui in inferno tenebantur, mecum redierunt.

Nam et ego confitebor tibi in uasis psalmi. Qui de illo uino nouo euangelice et apostolice predicationis repleti, in psalmis me intelligunt preconatum: ueritatem tuam, Deus, psallam tibi in cithara, Deus sanctus Isrel. In his qui te mente retinent.

Exsultabunt labia mea, etc. Hec ad clausulam psalmi propheta dicit. Et anima mea quam redemisti. Ne ei mors secunda dominaretur.

Sed et lingua mea meditabitur iustitiam tuam: cum confusi, et reueriti fuerint qui querunt mala mihi.  Siue uitia, siue potestates eree, que mihi iniquas inferunt immissiones. Nos uero deprecemur Dominum, ut repleto laudibus eius ore humano, ea semper meditemur in cordibus, que ei placitis uocibus proferamus.



PSALMUS LXXI.

In Salomonem. Et hic psalmus proprie ad Christum refertur. Salomon quippe pacificus, et pacificus est Christus: et permanet cum sole, et ante lunam generationis generationum. Si super Salomone iste psalmus intelligitur, hoc penitus stare non potest. Salomon quippe, nec cum sole, nec cum luna permansit. Si uero uolumus intelligere de Christo, querendum quomodo Christus non habeat finem: cum sol, et luna, et celum, et omnia ueterascere, et transire dicantur. Sed iste septuagesimus  primus psalmus quem propheta cecinit, Filium Dei in mundum uenturum ostendit; eumque post assumpte carnis iniurias liberatosque pauperes de manu potentis, celis redditum, a Patre omne sumpsisse iudicium. Tale igitur sumit exordium:

Deus, iudicium tuum regi da. Loquitur ergo, ut diximus, propheta ad Patrem, ut iudicium Filio donet, non quod eum in una Deitate subsistentem non habeat, sed ut in corpore uenturum ostendat. Et iustitiam tuam filio regis. Populo qui in adoptionem filii assumptus, per baptismum in eo renatus est. Nam congrue conuenit, ut populus iustitia uiuat: rex autem iudicium, quod a Patre suscepit, exerceat, quod sequens confirmat uersiculus.

Iudicare populum tuum in iustitia. Quem per passionem  ac resurrectionem illius acquisisti. Et pauperes tuos in iudicio. Ut, post presentes erumnas, consolationem capiant sempiternam.

Suscipiant montes pacem populo, et colles iustitiam tuam. Montes collesque duplam habere intelligentiam, sepe monuimus, id est, partis deifice, et aduerse. Ergo hi qui, seducente aduersario, fauentibus diuitiis, in modum collium montiumque eleuati sunt: subditi nunc Deo, illam pacem iustitiamque suscipiant, quam populus quem superius adoptiuum diximus, tenet, id est, Christum, qui est pax nostra, et iustitia.

Iudicabit pauperes populi. Ut pro eo pauperes facti, celestibus regnis locupletentur. Et saluos faciet filios pauperum. Qui per eos conuersi sunt. Et humiliabit  calumniatorem: Largito iustis premio, humiliat diabolum, qui nunc eis calumniator exsistit.

Et permanebit cum sole. Cum claritate paterna. Nam huic soli aptari ista non possunt: quia cum hoc mundo dissoluetur. Et ante lunam generationis generationum. Prior enim stabit ante omnem congregationem Ecclesie, manebitque in sempiternum.

Et descendet sicut pluuia in uellus. Sicut enim in uellus Gedeonis pluuia descendens , cum terra arida defecit, ita et hic illapsus est in uterum uirginalem per infusionem Spiritus sancti. Et sicut stillicidia stillantia super terram. Arida enim erat terra humani corporis cum aduenit, nec ullum fructum exhibere poterat sanctitatis: sed ipse eam predicationis sue stillicidiis fecundatam fructibus  repleuit eternis.

Orietur in diebus eius iustitia, et abundantia pacis. Quod in diebus Augusti Cesaris est impletum, cum Dominus de thalamo uirginali processit. Nam ita his diebus omnia bella quieuerunt, ut etiam illud impleretur, quod alius propheta cecinit, dicens: Conuerterunt gladios suos in uomeres, et lanceas suas in falces . Dies autem eius sunt, cum concipitur, cum nascitur, cum nutritur. Dies eius, sunt, cum opera Patris operatur, cum patitur, cum ad inferna descendit, cum resurgit, cum se discipulis prebet, cum celos ascendit. Donec auferatur luna. Eleuetur Ecclesia.

Et dominabitur a mari usque ad mare, etc. Totum  hunc mundum sua passione acquisitum atque subiectum Christo Domino propheta testatur.

Coram illo procident Aethiopes. Peccatis tenebrosi. Et inimici eius terram lingent. Iuxta illud: Te adorabunt, et puluerem pedum tuorum lingent .

Reges Tharsis, et insule munera offerent: reges Arabum, et Saba dona adducent, etc. Omne hic mundiale imperium, honores, et ordines ad Christum Dominum accedere, eique colla submittere, bonorumque morum dona deferre, propheta pronuntiat: quod ex magorum muneribus intelligimus inchoatum. Ipsi enim gentium regumque typum tenuisse monstrantur.

Quia liberauit pauperem a potente. Populum fidelem a potestate diaboli. Et pauperem cui non erat  adiutor. Parcet pauperi, et inopi, etc. Qui, abiectis mundi diuitiis, penitentiam egerunt: parcitur his, et saluabuntur.

Ex usuris et iniquitatibus redimet animas eorum. Ne de pereuntibus usuris in terra constituant thesauros, sed in celo collocent sacculos qui non ueterascant. Sed et usure peccata sunt, cum malitia a Satana accepta multiplicatur. Et honorabile nomen eorum coram illo. Coram Deo Patre.

Et uiuet. In sanctis suis, sicut et Paulus dicebat: Iam non uiuo ego: uiuit autem in me Christus . Et dabitur ei de auro Arabie. Offerent ei mentis puritatem, tamquam aurum Arabicum, splendore pulcherrimo rutilans. Et adorabunt de ipso semper. Eo quod ab iniquitatibus liberati sunt.  Tota die benedicent ei. In uno Ecclesie corpore congregati.

Et erit firmamentum in terra. Magnum enim terre labenti attulit eius aduentus passio ac resurrectio firmamentum. In summis montium superextolletur super Libanum fructus eius. Super omnes enim altitudines seculi eleuata est gratia baptismi; per quam peccata tolluntur. Et florebunt de ciuitate. Id est, de celesti Ierusalem. Sicut fenum terre. Fenum duplam habet rationem. Est fenum quod arescens decidit, et est fenum floridum, et uiridi coma perdurans, de quo ornantur corone sanctorum. Sancti ergo per baptismum renati, florebunt de celesti Ierusalem bonorum operum ornamento splendidi. Sicut fenum terre. Non illius terre maledictioni  subdite, sed illius melle ac lacte manantis.

Et erit nomen eius benedictum in secula. Ab his quos inibi transtulit, perpetualiter benedicetur. Ante solem permanet nomen eius. Potestas scilicet nominis eius: iuxta illud: Ante luciferum genui te .

Et benedicentur in ipso omnes tribus terre: omnes gentes magnificabunt eum. Hoc enim euangelista commemorat, Domino sic dicente: Predicabitur hoc Euangelium in uniuerso mundo . Sed et omnes gentes uenient, et adorabunt coram te, Domine.

Benedictus Dominus Deus Isrel, qui facit mirabilia solus. Fecit enim in ueteri Testamento: facit et  in nouo, cum dignanter uocat ea que non sunt, tamquam ea que sunt.

Et benedictum nomen maiestatis eius in eternum. Iuxta illud: Et erit credentibus in me nomen nouum, quod benedicetur in terris, id est, Christianum. Et replebitur maiestate eius omnis terra, fiat, fiat. Cum effuderit Spiritum suum sanctum super omnem carnem: quod iam in Actibus Apostolicis legimus fuisse completum . Qui et nunc in nobis Paracletum, id est, Consolatorem dignetur infundere, ut intelligere possimus cum pro redemptione nostra corpus assumpsisse terrenum, suscepisse mortem, penetrasse inferos, redisse uictorem ad celos.



PSALMUS LXXII.


Defecerunt hymni Dauid, filii Iesse. Psalmus Asaph. Sciendum quod septuagesimus primus psalmus secundi libri finis sit; unde et in extremo habet, fiat, fiat: pro quo nos in superioribus demonstrauimus, amen, amen in Hebreo dici. Etiam hoc diligentius obseruandum, quod defecerunt hymni Dauid, filii Iesse, ad finem septuagesimi primi psalmi pertineat: id uero quod sequitur, Psalmus Asaph, initium sit sequentis.

Quam bonus Isrel Deus, his qui recto sunt corde. Bonus enim est his qui eum uisuri sunt: sicut Dominus inquit: Beati mundo corde, quoniam ipsi Deum uidebunt .

Mei autem pene moti sunt pedes, pene effusi sunt gressus mei. Quia, etc. Stabilitas sanctitatis eius atque incessio ad Deum labebatur, eo quod emulus impiorum pacis felicitatisque fuisset.

 Quia non est respectus morti eorum: et firmamentum in plaga eorum. Et in labore hominum, etc. Ab infirmitate, et plagis uelociter conualescunt, nec sicut homines iusti, tribulationum quatiuntur flagellis.

Ideo tenuit eos superbia, operti sunt iniquitate, et impietate sua. Per arrogantiam enim felicitatis multiplicata iniquitate premuntur.

Prodiit quasi ex adipe iniquitas eorum. In pinguedine quoque diuitiarum, oblita iniquitas processit ab eis. De hac enim pinguedine, et Moyses ait: Impinguatus est Iacob, et recalcitrauit .

Transierunt in affectum cordis. Ut suam, et non Dei facerent uoluntatem.

Cogitauerunt, et locuti sunt nequitiam, etc. Siue  Iudei, qui Deum in carne positum blasphemantes, nequitie laqueos tendebant in cogitationibus peruersis: siue heretici, qui per interpretationes iniquas Deo detrahunt.

Posuerunt in celum os suum, et lingua eorum transiuit in terra. Per superbiam scientie locuti sunt contra habitatorem celi, sed humiliatum est usque in terram iniquum eloquium eorum, et pertransiit: quia firmam non habuit stationem. Idcirco his prophetiis Dominus de suis loquitur, dicens:

Ideo conuertetur populus meus hic, et dies pleni inuenientur in eis. uidentes hec iusti qui prius in peccatoribus zelati fuerant, cernentes pacem eorum, reuertuntur ad Deum: ut plenitudinem dierum capiant  eternorum, scientes, quia iniqui, nec ad dimidium accedunt.

Et dixerunt: Quomodo scit Deus, et si est scientia in excelso. Ignorant enim peccatores Deum omnia posse cognoscere: nescientes miseri, quia nichil ab oculis eius absconditur.

Ecce ipsi peccatores, et abundantes in seculo obtinuerunt diuitias. Abundantes diuitiis seculi, perdiderunt dona paradisi.

Et dixi: ergo sine causa iustificaui cor meum, et laui inter innocentes manus meas? Numquid hec uidens iustus frustra se iustificauit, aut in contrario innocens opus fecit? Sed hec ex persona iusti Dominus ipse dicit, sicut sequentia docent.

Et fui flagellatus tota die. Flagellabatur enim Dominus  sepe dolis eorum: sed in die passionis certis contumeliis, et ueris ictibus uerberatus est. Et castigatio mea in matutino. Iudas utique dixit: Quid uultis mihi dare, et ego indicabo eum uobis, ut apprehendatur ? Ipse autem in matutino fuit flagellatus: cum sequenti die de traditione Dominica abiit, et laqueo se suspendit.

Si dicebam: Narrabo sic, ecce generationem filiorum tuorum preuaricatus sum. Ordo lectionis, et sensus iste est: Dum ipse me accuso in orationibus matutinis, hoc reperi ut dicerem: Ego si sic fuero locutus: ego si uoluero Dei occulta rimari, incipio a filiis tuis alienus fieri: uelut non iustificetur quis, neque iustum faciat opus. Hi qui me predicant, et per me tui effecti sunt filii, in me consurgunt. Hinc propheta  loquitor.

Existimabam ut cognoscerem, hoc labor est ante me. Perscrutatus sum cuncta, et si laboriose: existimaui tamen cum Apostolo, quia non sunt condigne passiones huius temporis ad futuram gloriam que reuelabitur in sanctis .

Donec intrem in sanctuarium Dei, et intelligam in nouissimis eorum. Intellexi etiam de his sanctis ingrediens mente in eorum cetum: quia et si in prima uita in paucis uexati, in nouissima tamen bene disponentur in multis. Hinc ad illos qui in diuitiarum dolo confidebant, uerba uertuntur.

uerumtamen propter dolos posuisti eos. Quia tribulauerunt iniquis fraudibus iustos. Deiecisti eos dum alleuiauerunt. In diuitiis alleuiati a te sunt deiecti.

 Quomodo facti sunt in desolationem? Interrogantis uocis hic modus est, et sequitur respondentis. Subito defecerunt, perierunt propter iniquitatem suam. Exposuit enim ordinem rei, iuxta illud quod Apostolus ait: cum dixerint pax et securitas: tunc repentinus illis apparebit interitus .

uelut somnium exsurgentium. Sicut quis dormiens uidet in uisu thesauros magnos auri argentique, et surgens omnia perdit: ita et hi diuitias suas post huius seculi uitam in qua uelut in somno uersati sunt. Domine, in ciuitate. In celesti utique Ierusalem. Imaginem ipsorum ad nichilum rediges. Cum pulsantibus his celestem regiam, dices: Discedite  a me, operarii iniquitatis: quia non noui uos .

Quia inflammatum est cor meum. Ut Patris faciam uoluntatem. Christus Dominus hec loquitur. Et renes mei commutati sunt. Ne mihi preualeret luxuria cogitationis humane. Et ego ad nichilum redactus sum, et nesciui. Et humiliatum, et ignorantem se dicit, ut uerum hominem monstret. Nulla enim Deus ignoratione fallitur, sed tantum peccatores nescit.

Ut iumentum factus sum apud te. Portans in carne peccata populi tui. Et ego semper tecum. Ego in te, et tu in me.

Tenuisti manum dexteram meam. Descendente me in infernum, quia sinistra diaboli aduersabatur mihi. Et in uoluntate tua deduxisti me. Resurgentem. Et  cum gloria suscepisti me. Celis redeuntem.

Quid enim mihi est in celo, et a te quid uolui super terram? Cum emphasi legendum, tam grandia mihi in celis preparasti, et ego infelix in terris a te parua querebam? Aliter: Neque in celo, neque in terra alium preter te quesiui. A te enim impleta est uoluntas mea, ut mihi flectatur omne genu, celestium, terrestrium, et infernorum. uox succedit Ecclesie dicentis:

Defecit cor meum, et caro mea: Deus cordis mei, et pars mea Deus in eternum. Post Deum cordis sui, id est, Christum Dominum cuius pars facta est, tam corde quam corpore toto desiderat. Nam defectio quam se dicit habere, non pro diminutione, sed pro desiderio accipienda est.

 Quia ecce qui elongant se a te, peribunt: perdidisti omnes qui fornicantur abs te. Omnes qui fornicantur, sine Deo peccant. Qui autem peccat, longe est a Deo: ideoque perditioni est proximus.

Mihi autem adherere Deo bonum est. Cuius sanguine sum redemptus. Ponere in Domino Deo spem meam. Quia uanum est in seculi confidere bonis.

Ut annuntiem omnes predicationes tuas in portis filie Sion. Per contemplationem enim spei quam in Deum habet, sperat se induci in celestis Ierusalem portis: ad capescendam futuram beatitudinem cum electis eius. In quorum nos consortium non meritorum inspector, sed uenie largitor admittat Christus Dominus. Amen.



PSALMUS LXXIII.

 Intellectus Asaph. Ideo intellectus, in titulo prenotatur: quia duplex captiuitas sequitur; carnalis uidelicet, et spiritualis.

Utquid, Deus, repulisti in finem: iratus est furor tuus super oues pascue tue. Immensum Dominice pietatis donum est, qui sic repellit, ut reuocet: irascitur, ut emendet.

Memor esto congregationis tue quam possedisti ab initio. Ecclesiastice utique congregationis quam patriarcharum, siue prophetarum, uel uocationibus, uel sacrificiis figurasti.

Redemisti uirgam hereditatis tue. uirga hereditatis Dei, Christus est, sicut Ieremie uidenti uigilantem uirgam dicitur: Bene uides, quia uigilo ego super  populum meum ; et iterum: ||Egredietur uirga de radice Iesse, et flos de radice eius ascendet, et ipsum gentes deprecabuntur . Hec ergo uirga liberata est a persequentibus inimicis. Mons Sion in quo habitasti in eo. Siue in assumpto corpore, siue in Ecclesia. Utrumque enim ad montem pertinet sanctum.

Leua manus tuas in superbias eorum in finem. Qui Ecclesiam tuam impugnare conantur. Quanta malignatus est inimicus in sancto! Ut hos malis consiliis homines persecutores eorum efficeret.

Et gloriati sunt qui oderunt te, etc. Instinctu enim diaboli gloriantur: cum in odium Dei, sanctos martyres penis affligunt.

Incenderunt igni sanctuarium tuum in terra: polluerunt  tabernaculum nominis tui, etc. Facta sunt quidem hec secundum historiam: uel cum Nabuchodonosor eos adduxit in Babyloniam , uel cum Titus uespasianusque, succensa ciuitate cum templo, multitudine gladio prostrata, reliquum uulgus captiuum abduxit. Sed et modo cauendum est, ne quod tunc contigit Ierosolyme, Christiane nunc eueniat plebi: sicut superius isto uersiculo quem preteriuimus quomodo dixit: Posuerunt signa sua, et signa non cognouerunt, sicut in exitu desuper: sic Babylonii in arrogantiam uictorie tumore sublati, in templo tuo signa sua posuerunt, quomodo solent super portarum fornices de hostibus trophea constitui. Quod Symmachus planius interpretatus est, dicens: Posuerunt signa sua manifeste in edito, in introitu  portarum. Ergo habeat unusquisque nostrum, in corde suo, uexillum crucis: non aduersarii signum, ne eius securi succidatur a gratia, sed falce euangelica purgetur ad gloriam. Non succendatur in concupiscentiis, sed accendatur a spiritualibus sacramentis. Non polluatur uitiis, sed uirtutibus repleatur. Nec existimet Deum aliquid non posse cognoscere, sed confiteatur nichil oculis eius abscondi. Postremo non prebeat consensum in improperiis diaboli, sed glorificet nomen Dei sui.

Ut quid auertis manum tuam, et dexteram tuam de medio sinu tuo in finem? Sinus est sanctuarium eius, sicut per alium ait prophetam. Sicut enim pastor gregem suum fouet, et fetus in sinu portat: sic Dominus plebem suam uegetat . Tunc ergo ab  hoc sinu, uel inspectionem, uel potentiam suam auertit, cum pecca uerimus in eum.

Deus autem rex noster ante secula. Sicut per Salomonem ex sapientia, que est Christus, dicit: Condidit me in initio uiarum suarum, ante secula fundauit me . Operatus est salutem in medio terre. Siue in Iudea que medium terre dicitur, siue in utero uirginali.

Tu confirmasti in uirtute tua mare. Seculum, uel que in eo sunt. Tu confregisti capita draconis in aquis. Potentiam demoniorum in baptismo subiecisti. Tu confregisti capita draconis in aquis: id est, diaboli. Et dedisti eum escam populis Aethiopum. Ut uersa uice ab his deuoraretur, siue comminueretur,  per signum crucis, quos prius deuorauerat in persuasionibus uanis.

Tu dirupisti fontes, etc. Apostolos, uel reliquos predicatores.

Tuus est dies, et tua est nox. Claritas Euangelii, uel obscuritas Legis: quia te utraque pronuntiant. Tu fecisti solem. Hominem illum per quem sedentes in tenebris lucem uiderunt magnam. Et lunam. Ecclesiam, que in obscuritatibus seculi lucet.

Tu fecisti omnes terminos terre. Iussu enim tuo cuncta creata sunt. Aestatem, et uer tu plasmasti ea. Quamquam et tempora anni, et omnia elementa mundi Deus fecerit, tamen secundum allegoriam, uer dicimus, cum iusti in hoc seculo bonis operibus florent: Aestatem, cum fructum laboris sui percipiunt.

 Memor esto huius, inimicus improperauit Domino, et populus insipiens incitauit nomen tuum. Stant tui martyres in agone, improperat diabolus, exacerbat gentilis populus. Tu, Domine, memor esto eorum qui ob amorem nominis tui talia patiuntur.

Ne tradas bestiis animas confitentes tibi. O diabole, o ministri diaboli, qui non uultis corpora deuorare, sed animas. Tunc enim anima deuoratur ore bestie, cum conniuentiam prebet diabolice uoluntati. Animas pauperum tuorum ne obliuiscaris in finem. Et si ad horam subduntur tribulationibus, non pereant; sed probati manifesti fiant.

Respice in testamentum tuum, quia repleti sunt, qui obscurati sunt terre dumis iniquitatum. Dumi interpretantur  spine. Hi ergo qui obscurauerunt persecutionibus suis terram tuam, repleti sunt sentibus iniquitatis. Tu uero, Domine, qui per Testamentum tuum, siue uetus, siue nouum, quia utrumque a te processit, et quasi unum habetur, promisisti protegere tuos, succisis nunc spinis, erue nos.

Ne auertatur humilis factus confusus. Non obliuiscatur a te, qui in tribulationibus multis atteritur. Pauper et inops laudabunt nomen tuum. Cum promissa tua perceperint.

Exsurge, Deus, iudica causam tuam. Pro his improperiis que uel tu sustinuisti pro nobis, uel nunc Ecclesia sustinet. Memor esto improperiorum tuorum: eorum que ab insipiente sunt tota die. Ut in iudicio confundantur.

 Ne obliuiscaris uoces inimicorum tuorum. Qui te utique in presentibus pressuris inuocant, consolentur a te. Superbia eorum, qui te oderunt, ascendit semper. Nisi enim eorum superbia ascendat: hi non humiliantur. Sic enim et Dominus in Apocalypsi dicit: Impius impie agat, et iniquus amplius faciat iniquitatem . Ecce ego uenio cito, et merces mea mecum. Nos quoque supplices deprecamur, Domine, ut ereptos nos ab spinis iniquitatum, a superbie ruinose cothurno, post mundi contemptum attollere digneris in celum.



PSALMUS LXXIu.


In finem, ne corrumpas, psalmus Cantici Asaph. interpretatur synagoga. In Hebreo, non habet in finem, sed habetur, uictoria. Et LXX interpretes, non ualde errauerunt; siquidem uictoria perfecta est. Bene dixit, Infinem ne corrumpas. Hoc uerbum multis modis interpretatur. Dicit et Dauid ad aliquem de amicis suis: Ne corrumpas eum: hoc est, Saul. uidete quid dicat. Et in alio loco legimus, quoniam benedixit Dauid Dominum: quia custodite sunt manus eius, id est, ne interficiat Saul. Et nos ergo, quando non interficimus aliquem: custodiuntur manus nostre. Alii dicunt quoniam iste psalmus a Dauid compositus est, et ab Asaph cantatus est. Alii autem, quoniam ipse Asaph, et composuit, et cantauit. Ergo secundum LXX hoc dicit: O Domine, qui me custodisti: ut non mitterem manum meam super Christum tuum Saul, usque ad finem custodi me.

Confitebimur tibi, Deus. Hic, confitebimur, non penitentiam significat, sed gloriam. Et inuocabimus nomen tuum. Nomen Dei, Pater est: antea enim  ignorabatur. Dicit enim Dominus: Pater, reuelauinomen tuum hominibus . Omnis enim Filius nomen est Patris.

Narrabimus mirabilia tua. Hoc dicit Ecclesia: hoc dicit multitudo credentium. Narrabimus mirabilia tua. Iste uersus cum prioribus iungitur; iste autem qui sequitur, ex persona Domini dicitur. Sic enim interpretati sunt ueteres.

Cum accepero tempus, ego iustitias iudicabo. Nunc enim non est iudex, sed erit. Si enim esset nunc iudex, peccatores non erigerentur, et in seculo non obtinerent diuitias. Hoc uos scandalizat: quoniam iusti fugiunt, et peccatores persequuntur? Hoc uos scandalizat: quoniam iniquitas regnat in mundo? Audite Dominam dicentem: Cum accepero tempus,  ego iustitias iudicabo. Tempus enim iudicii reseruatum est. In presenti non est iudicium, sed certamen. Non enim iudicat Pater quemquam; sed omne iudicium dedit Filio. Audiens autem hoc, ne scandalizeris, et dicas: quia minor est iste, qui accipit ab eo qui dat; sed uide quid dicat in Euangelio: Neque enim iudicat Pater quemquam; sed omne iudicium dedit Filio: quoniam Filius hominis est . Reddit causam quare accepit iudicium: quoniam Filius hominis est. Audis Filium hominis, et dubitas quare accepit?



PSALMUS LXXu.

In finem, in carminibus, psalmus Asaph, Canticum ad Assyrios.

 Notus in Iudea Deus: in Isrel magnum nomen eius. Antequam illuminaret crux mundum, et antequam uideretur Dominus in terra, notus erat in Iudea Deus, in Isrel autem magnum nomen eius. Quando autem uenit Saluator, in omnem terram exiit sonus eius, et in fines orbis terre uerba eius .

Et factus est in pace locus eius. Quod Hebraice dicitur in SALEM [Figure: [Hebrew Text] 1Kb] . uidetur ergo secundum litteram dicere Ierusalem, que ante uocabatur Salem, et postea Iebus, et deinde dicta est, Ierusalem, in qua fuit rex Melchisedech. Legimus: Tu es sacerdos in eternum, secundum ordinem Melchisedech . Non dixit secundum ordinem Aaron, sed Melchisedech.  Quid uoluit dicere, Tu es sacerdos in eternum, secundum ordinem Melchisedech? Manifestum est quod in illo loco de Christo dicitur. Sed quid ait, secundum ordinem Melchisedech? Aaron uictimas obtulit, Aaron hostiarum sanguinem fudit. Melchisedech nichil horum fecit, sed tantummodo panem et uinum obtulit . Hoc ergo fecit Melchisedech, et propterea dicitur, secundum ordinem Melchisedech. In Hebraico habet: Et factum est in Salem umbraculum eius. uidete quid dicat secundum tropologiam: non est umbraculum Domini, nisi ubi pax est. Ubi zelus atque discordia: ibi non est protector Deus. Dicamus et secundum Septuaginta. Locus Dei non est, nisi in anima que pacem habet. Que ergo anima non habet pacem, sciat se  non esse locum Dei. Pacem meam do uobis: pacem meam reliquo uobis . Hec est Saluatoris hereditas. Et habitatio eius in Sion. Secundum litteram possumus dicere Ierusalem, et Sion: quoniam ibi fuit templum. Secundum tropologiam uero, et anagogen dicimus: quia in Sion habitatio Dei sit. Sion interpretatur, specula. In quacumque ergo anima notitia Scripturarum est atque doctrina, ibi inhabitat Deus.

Ibi confregit fortitudines arcuum. Ubi, in Ierusalem et Sion. Ierusalem interpretatur, pax; Sion, specula. uideamus ergo que sit pax, et quid sit specula. Dupliciter interpretemur: Aut humana anima in qua sit pax Dei, et contemplatio: aut certe Ecclesia, aut certe Scriptura sancta. Ibi enim pax est, et ibi  habitatio, et specula Dei. Ibi confregit fortitudines arcuum. Illas sagittas ardentes quas mittebat diabolus. Scutum, gladium, et bellum. Bellum illud de quo dicitur in alio loco: Dissipa gentes que bella uolunt . Et quid sequitur? Sela, quod interpretantur Septuaginta, diapsalma, et Hebraice dicitur, semper. uidete ergo quia semper confringit Dominus scutum, et gladium, et bellum.

Illuminans tu mirabiliter a montibus eternis. Dupliciter interpretamur montes. In ueteri Testamento, prophetas; in nouo Testamento, apostolos. De istis montibus dicit: Leuaui oculos meos in montes: unde ueniet auxilium meum . In istis montibus, et ciuitas Dei posita est. Non potest ciuitas abscondi super montem posita. Nos omnes sedebamus  in tenebris, et in umbra mortis: et illuxit nobis Dominus de montibus eternis : hoc est, de prophetis, et apostolis. Conturbati sunt omnes insipientes corde. Hunc uersum de infidelibus possumus dicere.

Dormierunt somnum suum, et nichil inuenerunt, etc. uere hec uita somnus est, et diuitie. Quando enim uidemur eas tenere, statim amittimus. Sicut illud quod scriptum est in propheta: Sicut cum aliquis dormit sitiens, si inuenerit aquam, bibit: postea cum uigilauerit, ipsa sitis manet : ita sunt et diuitie in hoc mundo: dum teneamus, amittimus.

Dormitauerunt qui ascenderunt equos. Secundum  tropologiam dicamus. Denique Pharao ascendit equos, et dormitauit, et periit. Aegyptii habebant equos, sed perierunt. Inde et preceptum est in Lege: ut non Hebreus habeat equos. Denique Salomon non habebat equum de Ierusalem, aut de Iudea: sed emebat sibi de Aegypto . Semper equi in Aegypto uenduntur. Hi in curribus, et hi in equis: nos autem in nomine Domini Dei nostri inuocabimus . Illi ergo qui ascenderunt equos, dormitauerunt ac perierunt. Habet et Dominus noster equos: habet et montes lucidos. Econtrario, et diabolus habet montes tenebrosos. Sicut ergo sunt montes lucidi et montes tenebrosi: ita sunt et equi boni, et equi mali. Diximus de equis malis, dicamus et de equis bonis. Illo  tempore quando ad Eliseum uenerunt, ut eum comprehenderent: exiit puer et uidit exercitum in circuitu Assyriorum, et dixit Eliseus: Noli timere, quoniam plures nobiscum sunt, quam cum illis . Et ibi scriptum est: Domine, aperi oculos pueri tui, ut uideat. Et, apertis oculis, uidit puer currus et equos. Hi erant auxiliatores. uidete ergo quid dicat, currus et equos. Nemo hominum erat super ipsos, sed erant soli currus et equi: Hoc est, quod uult dicere. Multitudo angelorum, ipsi et currus erant, ipsi et equi: ascensor autem erat Dominus. Propterea dicit in Cantico Habacuc: Et equitatio tua salus . Hoc ad Deum dicitur. O si nos essemus equi Dei, et super nos dignaretur Deus ascendere! Illi ergo contrarii equi dormitauerunt,  et ascensores eorum.

Ex tunc ira tua. Ex quo tempore ira Dei? Quando populus clamabat ad Aaron in eremo, dicens: Fac nobis deos quos sequamur . Hic enim Moyses, qui eduxit nos de terra Aegypti, nescimus, quid ei acciderit. Eduxisti eos de terra Aegypti, et continuo te negauerunt.

De celo auditum fecisti iudicium. Locutus es de celo, audiuit omnis populus, et contremuit: et tamen in te non crediderunt. Terra tremuit, et quieuit, Isrel autem nec timuit, nec quieuit.

Quoniam cogitatio hominis confitebitur tibi. Hoc est, quod dicitur in alio loco: Ab occultis meis munda me, et ab alienis parce seruo tuo . Alienis a te, quos submittit diabolus. Et quid sequitur?  Si mei non fuerint dominati: tunc immaculatus ero. Si me non uicerint male cogitationes, tunc ero mundus in conspectu tuo. Et quid statim sequitur? Et emundabor a delicto maximo. uide quid dicat. Si me cogitatio non uicerit, et ad opus non perduxerit: a magno peccato liberatus sum. Quoniam cogitatio hominis confitebitur tibi. Nullus est enim mundus in conspectu Dei, nec si unius quidem diei fuerit uita eius. Astra non sunt munda in conspectu Dei, et aduersus angelos suos peruersum quid excogitauit. . Hoc totum quare? Quoniam si astra non sunt munda, si in angelis peruersum inuenitur: quanto magis in cogitatione hominum! Ubi sunt illi qui dicunt, recede a me, quia mundus  sum? Quotide quid patimur: quid sit in cogitationibus nostris, nouimus, et erubescimus dicere. Multi sunt qui opera mala non fecerunt, alii sunt qui nec locuti sunt: ceterum qui in cogitatione non peccauerit, nullus hominum reperitur. Propterea nunc dicit, Quoniam cogitatio hominis confitebitur tibi.

Terribili. Cui? Deo. Et ei qui aufert spiritum principum. Quando uidemus aliquos potentes, uerbi causa, imperatores, prefectos, et in seculo isto nimium potentes, dicamus et nos ad Deum: Qui aufert spiritum principum. Spiritum possumus et de anima dicere: possumus et de superbia dicere. Intelligamus et de superbia dicere. Intelligamus, et aliter: qui aufert spiritum principum. Principes hic intelligimus sanctos. Ac si dicat: Princeps fuit Salomon, princeps  fuerunt ceteri sancti, princeps fuit etiam et Apostolus Iudas, et quoniam peccauerunt, Deus tulit ab eis Spiritum sanctum. Nemo ergo dicat: Ego episcopus sum, aut diaconus, aut monachus; ego princeps sum in isto seculo: potens est Deus tollere spiritum principum. Denique ut sciatis, quia tollit Deus spiritum; recessit spiritus Dei a Saul bonus, et suffocabat eum spiritus malignus. Sequitur: Et suffocabat eum spiritus Dei malus . Ergo malum habet spiritum Deus? Nequaquam: sed ideo recesserat spiritus Dei, ut postea suffocaret eum spiritus malus: propterea spiritus Dei dicitur malus. Denique sanctus Dauid, sciens quia spiritus tolleret principum: rogat Deum, et dicit: Spiritum sanctum tuum ne auferas a me . Terribili  apud reges terre. Et secundum litteram intelligitur. Ceterum prestet Deus nobis, ut reges terre simus. Reges terre, ut imperemus carni nostre. Unde dicit et Apostolus: Non regnet peccatum in mortali uestro corpore . Et in alio loco scriptum est: Cor regis in manu Dei . Iuliani persecutoris cor in manu Dei fuit. Saul cor in manu Dei fuit. Manasse cor in manu Dei fuit, et omnium impiorum regum Iuda in manu Domini fuerunt. uidetis quoniam secundum litteram stare non potest. Reges ergo sancti sunt, et istorum cor in manu Domini est. Et nos ergo petamus Deum, ut reges simus, ut imperemus carni nostre, ut subiecta sit nobis. Unde dicit et Apostolus: Ideo castigo corpus meum, et in seruitutem redigo, ne forte aliis predicans,  ipse reprobus efficiar . Imperet anima nostra, seruiat corpus, et statim ueniet Christus, et habitabit in nobis. Denique quid dicit ipse in Euangelio? ueniam, inquit, et stabo ante ostium, et pulsabo: et si quis mihi aperuerit, intrabo, et cenabo cum eo . Quotidie stat ante ostium pectoris nostri Christus, intrare desiderat. Aperiamus ei, ingredietur in nos, et hospes noster erit, et conuiua, hoc est, et nobiscum comedet: cui est gloria in secula seculorum. Amen.



PSALMUS LXXuI.

In finem, pro Idithun, Psalmus Asaph. In Hebreo per Idithun: ut significet non pro eo, sed per cum psalmum fuisse cantatum. Quod autem sequitur Asaph psalmus, in ueteribus exemplaribus non habetur.

uoce mea ad Dominum clamaui: uoce mea ad Deum, et intendit mihi. In die tribulationis mee Deum exquisiui. uidete quomodo in tribulatione est, et Dominum et Deum deprecatur, et tamen unus Deus est. uoce mea ad Dominum clamaui. Clamare eo tempore necessarium est: quando longe est ille qui clamat. Ergo iste quod dicit: hoc est, quoniam propter peccata mea longe sum a te: propterea clamo ut me exaudias. uoce ad Dominum, et intendit mihi. Ipsum est quod dicit et in alio loco: Ad Dominum cum tribularer clamaui, et exaudiuit me .

In die tribulationis mee, Deum exquisiui. Difficilem  rem dicit: Nos quando tribulamur, in terram deiicimur: nichil aliud nisi de tribulatione cogitamus. Iste uero in tribulatione commouetur: ut Deum deprecetur. Ac si aperte dicat, Filium perdidi: incensa est domus mea, ad mendicitatem ueni: non quero illud quod perdidi, sed Dominum quero. Si enim istum inuenero, in isto inuenio omnia. Querite primum regnum Dei, et hec omnia apponentur uobis . Manibus meis nocte contra eum: et non sum deceptus. In Hebreo aliter habet: Manus mea nocte extenditur, et non quiescit. Manibus meis nocte contra eum. Subauditur, clamaui. uidete ergo quod et opera nostra, nobis tacentibus, clamant ad Dominum: propterea dicitur: Factum est uerbum Domini in manu Aggei prophete . Non ei fit  in ore, hoc est, in sermone, sed in manu, hoc est in opere. Manibus meis nocte: hoc est, clamaui, manibus clamaui. Propterea dicitur et ad Moysen: Quid clamas ad me? Et certe non est scriptum ibi quia clamaret Moyses ad Deum, sed quoniam cor ipsius clamabat: Abba, Pater . Inde est quod dicitur in Ieremia: Non siluit pupilla oculi mei . uidete ergo quod et pupilla oculi nostri non tacet, sed quotienscumque lacrymas proferimus, totiens clamamus ad Deum, Manibus meis nocte contra Deum: Id est, quod dicitur: In noctibus extollite manus uestras in sancta, et benedicite Dominum . In nocte istius seculi, et in tenebris cum alii ad uitia properarent, ego opera  mea ad te solum leuabam. Et non sum deceptus: Quoniam sic clamaui et opere clamaui. Non sum deceptus. Dupliciter intelligitur. Aut consecutus sum quod uolebam, aut certe non sum deceptus ab insidiis diaboli, qui me circumuenire cupiebat. In Hebreo autem scriptum est: Manus mea in nocte extenditur, et non quiescit. Semper extenditur manus uirtutibus, nonnunquam peccatis contrahitur.

Renuit consolari anima mea. Quantum in peccatis meis est, spe me nulla poteram consolari. Memor fui Dei, et delectatus sum. Quantum in peccatis meis fuit: nullam inuenire potui consolationem. Rursum cogitaui de Deo, et in misericordia ipsius delectatus sum. In Hebraico aliter habet: Memor fui Dei, et  conturbatus sum. Consideraui mansuetudinem ipsius: consideraui pietatem, consideraui munditiam, et uidens meipsum immundum, uehementer conturbabar. Exercitatus sum, et defecit spiritus meus. In Hebreo melius habet: Loquebar in memetipso, et defecit spiritus meus: siue desperatione, siue desiderio Dei.

Anticipauerunt uigilias oculi mei. In Hebreo aliter habet: Prohibebam suspectum oculorum meorum, constupebam, et non loquebar. Quod dicit hoc est: Considerans peccata mea, oculos ad celum erigere non audebam: peccatori enim dicit Deus: ut quid tu enarras iustitias meas ? Propterea stupebam, timebam, loqui non poteram. Hoc iuxta Hebreos. Anticipauerunt uigilias oculi mei: Antequam  aliquis uigilaret: ego uigilabam. Legimus et in Daniele . Et ecce, inquit, ir, id est, uigil. Non dormitauit neque dormiet, qui custodit Isrel. Ergo monachus qui non uigilat hunc uersum non potest dicere.

Turbatus sum, et non sum locutus. Hoc est, quod dicit Apostolus: Sol non occidat super iracundiam uestram . Turbatus sum, quasi homo: non sum locutus, quasi Christianus. Iracundia cepit in corde meo; sed iracundiam in uerba non protuli.

Cogitaui dies antiquos, et annos eternos in mente habui. Quantum pro peccatis meis est, desperabam: et renuerat consolari anima mea. Cepi cogitare ab initio mundi, quando hominem fecit Deus, usque ad annum meum: ab Adam usque ad tempus meum.

 Meditatus sum nocte cum corde meo, et scopebam spiritum meum: Non cogitabam de iracundia, non cogitabam de inimico meo; sed tota mea cogitatio de Deo erat. Nox que solet esse, uel ad quietem, uel ad libidinem: mihi erat cogitatio de uirtutibus. Meditatus sum nocte cum corde meo, et scopebam spiritum meum: hoc est, fodiebam quasi agrum, ut ibi mitterem semen doctrinarum Domini.

Numquid in eternum proiiciet Deus? Hec erat tota cogitatio mea; Deus hominem fecit de terra, et promisit ei uitam eternam: quomodo ergo de paradiso eiectus est? Et non adiiciet ei, ut placeat adhuc. Aut in finem misericordiam suam abscidet a generatione in generationem? Hoc est, utramque generationem proiiciet, et prioris populi: et sequentis? Et si proiecerat  Iudeorum populum: Numquid et gentium proiiciet?

Aut continebit in ira misericordias suas. Non potuit pulchrius dicere; quamuis se teneat, ut non misereatur: tamen uincit illum misericordia sua.

Et dixi, nunc cepi. In Hebreo aliter habet: Et dixi, imbecillitas mea: id est, hoc quod patior, non est de crudelitate Dei; sed de peccatis meis. Hec mutatio dextere Excelsi: Ut Dominus misereatur, ut det gratiam suam uniuerso mundo: ut non retineat in ira sua misericordias suas. Hec mutatio dextere Excelsi: Nisi dextera eius, hoc est, Filius eius mutatus fuerit, et hominis corpus acceperit: nos misericordiam  accipere non possumus. Et dixi, nunc cepi, hec mutatio dextere Excelsi. Qui cum in forma Dei esset constitutus, non rapinam arbitratus est esse se equalem Deo, sed exinaniuit semetipsum, formam serui accipiens .

Memor fui operum Domini. Que fecerat Moysi, que fecerat sanctis. Quia memor ero ab initio mirabilium tuorum, et meditabor in omnibus operibus, etc. Tota mea cogitatio de uirtutibus tuis est. Considero quomodo illis misertus es, et de me non despero.

Deus, in sancto uia tua. Quicumque ergo sanctus non est, uia Dei in eo non est. uia Dei que est? Ego sum uia et ueritas . Hoc Saluator dicit. uia ergo Dei filius est, uia autem Dei non est nisi in sancto. uolumus, ut Christus habitet in nobis,  simus sancti. Dei enim uia in sancto est. Quis Deus magnus sicut Deus noster? Sicut enim sunt dii multi: et domini multi. Hoc loquitur Apostolus, Deus stetit in synagoga deorum . Ego dixi, dii estis, et filii excelsi omnes . Et ad Moysen: Dedi te Deum Pharaonis . Sancti dii dicuntur. Illi secundum gratiam dii: tu autem natura Deus es. Tu es Deus qui facis mirabilia. Non dixit, quia fecisti; sed, qui facis mirabilia. Quotidie facit Deus mirabilia, et operatur, et Filius, et Spiritus sanctus. Tu es Deus, qui facis mirabilia. Heri latro, hodie Christianus. Heri fornicator, hodie continens. Heri rapiebas aliena, nunc tua porrigis.

Notam fecisti in populis uirtutem tuam. Christus  Dei uirtus, et Dei sapientia, mysterium quod a seculis fuerat absconditum, nunc notum fecit in populis. Redemisti in brachio tuo populum tuum. Domine, quis credidit auditui nostro, et brachium Domini cui reuelatum est? Redemisti in brachio tuo populum tuum: id est, in Christo. Filios Iacob, et Ioseph. Utrumque populum et Iudeorum, et Christianorum. Iacob in populo Iudeorum, et Ioseph in populo gentium. Denique Ioseph interpretatur lingua Hebrea, augmentum. Illi ergo precesserunt, et nos adiuncti sumus: propterea dicit, filios Iacob et Ioseph.

uiderunt te aque, Deus: uiderunt te aque, et timuerunt. Interim dicamus secundum litteram; hereamus terre propter simpliciores. Quando populus  transiuit per mare Rubrum, et per Iordanem: creatorem suum intellexerunt aque, et populus non intellexit. Et turbate sunt abyssi. Mare uidit, et fugit: Iordanis conuersus est retrorsum .

Multitudo sonitus aquarum, discusserunt nubes. Pro nubibus, aquas habet in Hebreo. Quod ait, uocem dederunt nubes, hoc interpretantur quando uisus est Deus in Sina monte.

Etenim sagitte tue perambulabant: uox tonitrui tui in rota. Et hoc interpretantur de fulgoribus, et dicunt: quando tonitruat Deus, similem uocem facit rote. uidetis quomodo adhuc in terra heream, et loquar secundum litteram occidentem.

 Illuxerunt coruscationes tue orbi terre. Hic quid facis tu, Iudee? In mari uia tua, et semite tue in aquis multis. Et hoc fac, aut de mari dici, aut de Iordane. Et uestigia tua non cognoscentur. Hoc secundum litteram, quomodo intelligis? Propter simpliciores secundum litteram diximus: reuertamur ergo ad intelligentiam spiritualem. uiderunt te aque, Deus. Loquamur de reuelatione Ioannis. Aque, inquit, multe, populi multi sunt . uiderunt te aque, Deus. Que aque? Et aque que super celos sunt, laudent nomen Domini . uiderunt te aque, Deus. Mentes et anime pure. uiderunt te aque et timuerunt. Timor non fuit de odio, sed de fide. Et turbate sunt abyssi. Dicamus aliquid secundum intelligentiam spiritualem. In principio Geneseos  scriptum est: Et super aquas, inquit, ferebatur spiritus. Et deinde scriptum est: Super abyssos, inquit, ferebantur tenebre. uidete ergo quid dicitur in principio Geneseos: hoc est, secundum intelligentiam spiritualem. Super aquas, inquit, ferebatur spiritus. Iam eo tempore baptismum significabatur. Non enim poterat esse baptismum sine spiritu. Super abyssos uero tenebre. Ista est abyssus ad quam demones postulant, ne mittantur a Iesu. Super abyssos ergo tenebre. In aquis erat munditia: in abyssis, tenebre. Que sint abyssi, me tacente, intelligitis: quoniam demones formidant ire in abyssum. uocem dederunt nubes. Nubes, prophete: que Iudeis tacuerunt, nobis locuti sunt. uocem dederunt nubes, etenim sagitte tue transierunt. Predicatio  sermonis Christi in uniuersum orbem cucurrit. uox tonitrui tui in rota. Tonitrus proprie, grandis uox est. Denique eo tempore quando Deus locutus est: Hic est Filius meus dilectus, in quo mihi complacui: facta est uox tonitrui rote similis . Denique propterea scribitur: Abyssus abyssum inuocat in uoce cataractarum tuarum : hoc est duo Testamenta, nouum et uetus. uox tonitrui tui in rota. uox predicationis tue in rota. Propterea grandis uox dicitur: quia grandis est predicatio. uox tonitrui tui in rota: in toto orbe per circuitum. Non solum auditur in Iudea, quod tu loqueris, sed et auditur in seculo. Hoc diximus generaliter. Dicamus autem specialiter de interiori homine. Rota modico quodam uestigio stat in terra, et non solum  stat, sed quasi percurrit: non stat, sed tangit et preterit: Denique cum uoluitur, ad altiora transcendit. Ita et sanctus uir, quoniam in corpore est, necessitatem habet aliqua de terrenis cogitare: et quando uenerit ad uictum, et uestitum, et cetera huiusmodi: habens uictum et uestitum, his contentus est, et tangens terram, ad altiora festinat . Ille qui currit, et ad altiora festinat, in illo est sermo tuus . Legimus et in propheta, sancti lapides uoluuntur super terram . uidete quid dixit: Sancti lapides uoluuntur super terram. Quoniam enim rote sunt, propterea uoluuntur super terram, et ad altiora festinant. uultis scire rotas plures? Legimus et rotam  in rota. Legimus et in Ezechiel: Inuicem sibi herent rote. Due rote, sunt nouum, et uetas Testamentum. Ista rota in illa heret, et illa in ista. Tamen uidete quid dicitur, et in Ezechiel: Et quocumque, inquit, ducebat spiritus, illuc sequebantur et rote. Hoc et in Ecclesiaste dicitur: quod in consummatione mundi reuoluetur rota super lacum . Multa sunt que dicantur de rotis; sed ad reliqua festinat oratio. Illuxerunt coruscationes tue orbi terre: Apostolica predicatio. Commota est, et contremuit terra. Nisi terra nostra commota esset, et conturbata, nos Christiani non essemus. Commota est, et contremuit terra. Super nullum enim requiescit Spiritus Domini, nisi super humilem, et quietum, et trementem uerba eius .

 In mari uia tua. Ubi fluctus, ubi amara aqua, ubi draco habitat: ubi pisciculi minuti herent. In mari uia tua. Qui eras in celo, descendisti in terram. Secundum litteram possumus dicere: Eo tempore quo eduxit Moyses Isrel, tu eras qui educebas . In mari uia tua. Deinde possumus, et secundum historiam aliter dicere: maria tibi fuerunt uia. Sed illud semel fecit. Ceterum quotidie loquitur ad mare: Tace, obmutesce. Dominus te mitigat, ut nos per istud seculum transire possimus. In mari uia tua. Ille uenit fons uite, ut dulcoraret mare. Mare amarum, mare mortuum. Propterea iuxta Ezechielem: egreditur de templo Domini fons aque uiue, et uadit ad mare Mortuum, quod nichil habebat uiuens . Nulli enim pisciculi esse poterant  in mari Mortuo, nichil uiuebat in mari Mortuo. De templo Domini, hoc est, de sinu eius egressus est Saluator, et dulcorauit mare Mortuum, et amaras aquas. In mari uia tua, et semite tue in aquis multis. Propterea in mari uia tua: ut tu faceres uiam, et sequerentur te apostoli tui.

Et semite tue in aquis multis, et uestigia tua non cognoscentur: deduxisti sicut oues populum tuum. Bonus pastor deduxit quasi oues populum suum. In manu Moysi, et Aaron. Hoc fecit secundum litteram. Ceterum quotidie facit in nobis. In manu Moysi, id est in lege. Scimus autem quoniam lex spiritualis est. In lege tua spirituali et Aaron: hoc est, in sacerdotio. In lege tua spirituali, et in sacerdotio tuo spirituali, nos deduxisti populum tuum .  Hoc secundum litteram intelligamus de Moyse et Aaron. Eductus quidem est Moyses et Aaron, sed non introductus in terram repromissionis. Successit ei iehsu. uidete quod scriptum est: Moyses in deserto mortuus est: Aaron mortuus est; Maria mortua est, et hoc est quod scriptum est in propheta: et percutiam, inquit, tres pastores in mense uno. Illi mortui sunt: neque enim potuerunt intrare in terram repromissionis . uiderunt tantummodo contra terram repromissionis, et intrare non potuerunt. Iudei uiderunt terram repromissionis, et intrare non potuerunt. Mortui enim in deserto, et cadauera  eorum sunt in solitudine, eorum qui mortui sunt in deserto. Nos filii sub Iesu duce uenimus ad Iordanem et intrauimus terram repromissionis, et uenimus ad Galgala, et secundo circumcisi sumus spirituali circumcisione, et ablatum est a nobis opprobrium Aegypti. Nunc ipse iehsu dux noster gladium tenet, et semper nos precedit, et pugnat pro nobis et uincit aduersarios, et septem diebus circuimus Iericho: hoc est, istum mundum. Canimus sacerdotalibus tubis, et circuimus Iericho: hoc est, istum mundum, et cadunt muri eius, et nos ingredimur, et uictores existimus. Deinde uincimus ciuitatem Ahi: uenimus postea ad Iebus: uenimus ad Azor: uenimus ad alias ciuitates, uincimus aduersarios, quos sub Moyse uincere  non potuimus. Gratias ergo agamus duci nostro Iesu; illo enim duce, illo pugnante, nos uincimus. Ille imperauit soli ut staret, et stetit: et istius typo ille magnus erat, ille imperabat, sed Dominus efficiebat. Ille uictor exstitit, ille quod frequenter dixi, in spelunca quinque reges interfecit, ille nos induxit in terram repromissionis. Illi agamus gratias; ille est filius Nun, quod nos legimus Naue; ille est qui dicebatur Osee, quod nos [a 1Kb] Ause legimus. Non enim dicitur secundum Hebraicam ueritatem Ause, sed Osee, id est, saluator. uere saluator: saluat enim nos, et eduxit de deserto, et induxit in terram repromissionis, cui sit gloria in secula seculorum. Amen.



PSALMUS LXXuII.

 Precipit Scriptura diuina, quando ad diuitis prandium inuitati fuerimus, cum intelligentia mittamus manum nostram ad epulas. Igitur et nobis diues prandium prepositum Scripturarum est. uenimus in pratum, ubi herbe florent: hinc rosa rubet, inde candent lilia, diuersi flores sunt. Anima nostra huc, illucque trahitur, unde flores pulchriores capiat. Si rosam colligimus, lilium relinquimus: si lilium tulerimus, uiole nobis supersunt. Ita et in septuagesimo septimo psalmo, qui mysticus est, et sacramentis plurimis inuolutus: quamcumque aspexeris litteram, flores sunt. Flores diuersi, et non possumus totos colligere. Eligamus autem omne quod possumus, e paucis potest et cetera florum dignitas contemplari. Intellectus Asaph. Hoc titulo prenotatur. Ipse nos titulus ad intelligentiam prouocat. Asaph unus fuit de chorodidascalis, sicut fuerunt et filii Core, et Idithun, et ceteri. Ergo de ceteris ex chorodidascalis, et iste unus est propheta. Quia ergo  intellectus est simplex, et in psalmo narratur historia: necessitate compellimur omne quod scriptum est, secundum intelligentiam intelligere. Scriptum est: In terra Aegypti in campo Taneos; Interrupit mare, et eduxit eos in nube diei, et tota nocte in illuminatione ignis, et cetera. uidemus quia simplex narratur historia. Si ergo sic intellexerimus ut scriptum est, sine causa titulus prenotatus est: Intellectus Asaph. Sin autem intellexerimus ut titulus prenotatur, necessitate compellimur, aliud in littera habere, aliud in spiritu reperire.

Attendite, populus meus, legem meam: inclinate aurem uestram in uerba oris mei. Aperiam in parabolis  os meum, et loquar propositiones ab initio. uidetis quia bene supra scriptum est: Intellectus Asaph. Denique et ipsa prophetia sic incipit: Attendite, populus meus, legem meam: non Moysi legem, sed legem meam. Inclinate aurem uestram in uerba oris mei. Hoc est quod dicit in Euangelio: Qui habet aures audiendi, audiat . Aperiam in parabolis os meum. Aperiam uobis quod Iudeis clausum est. Aperiam in parabolis os meum. Et sine parabolis, inquit, non loquebatur eis: discipulis autem suis secreto soluebat parabolas . Aperiam in parabolis os meum. Quod illis in parabolis loquor foris, uobis intrinsecus aperiam. Et loquar propositiones ab initio. Pro propositionibus, in Hebreo habet, in enigmate. Ergo omne quod dicitur, enigma  est. Aenigma non est hoc quod dicitur, sed aliud quid significatur. Dicat mihi aliquis: uim facis Scripture, cum enim titulus habet: Intellectus Asaph, tu mihi ex persona Christi interpretaris hoc dictum. Ex persona Christi interpretemur hoc dictum, si Christiani sumus. Sumus autem Christiani, qui Christi baptismum accepimus, et non solum confitemur, sed et profitemur, quia Christiani sumus. Debemus ergo credere Euangelistis. Scriptum est in Euangelio secundum Mattheum: Cum, inquit, locutus fuisset in parabolis Dominus noster atque Saluator, et illi non intelligerent : et cetera que scripta sunt in Euangelio. Et postea euangelista quid intulit? Hec omnia, inquit, facta sunt, ut impleretur illud quod scriptum est: Aperiam in parabolis  os meum, et loquar propositiones ab initio. uides ergo quod euangelista Mattheus hoc ex persona Christi intellexit. Cum enim induxisset Dominum dicentem in parabolis, et illi non intelligerent: hoc, inquit, factum est, ut impleretur quod scriptum est: Aperiam in parabolis os meum, et loquar propositiones ab initio. uidetur nobis nichil remansisse questionis, sed diligenter attendite : Studii enim mei est non declamare more rhetorico, sed Scripturarum sensus aperire. Denique et Dominus atque Saluator quid dixit? Scrutamini Scripturas, et ibi inuenietis quomodo de me scriptum est. Et alibi dixit Iudeis: Erratis, nescientes Scripturas, neque uirtutem Dei. uidete quid dicat: Erratis. Quare? Nescientes Scripturas .  Quoniam autem nescitis Scripturas: propterea nescitis Christum, qui est Dei uirtus, et Dei sapientia. Dicitur [a 1Kb] ergo in Mattheo: Hec inquit, facta sunt, ut impleretur quod scriptum est in Asaph propheta. Sic inuenitur in omnibus ueteribus codicibus, sed homines ignorantes tulerunt illud. Denique multa Euangelia usque hodie ita habent: Ut impleretur quod scriptum est per Isaiam prophetam: Aperiam in parabolis os meum, et loquar propositiones ab initio. Hoc Isaias non loquitur, sed Asaph. Denique et impius ille Porphyrius proponit aduersum nos hoc  ipsum, et dicit: Euangelista uester Mattheus tam imperitus fuit, ut diceret: quod scriptum est per Isaiam prophetam: Aperiam in parabolis os meum, et loquar propositiones ab initio: ergo simpliciter dicamus: quomodo illud in Euangelio scriptum est, sic scriptum est in Mattheo et Ioanne, quod Dominus noster hora sexta crucifixus sit. Rursum scriptum est in Marco: quia hora tertia crucifixus sit. Hoc uidetur esse diuersum, sed non est diuersum. Error scriptorum fuit: Et in Marco hora sexta scriptum fuit; sed multi episemum Grecum , putauerunt esse sicut et ibi error fuit scriptorum: ut pro Asaph, Isaiam scriberent. Scimus enim quia prima Ecclesia de imperitis congregata fuit gentibus. Ergo cum legerent in Euangelio: Ut  impleretur quod scriptum est in Asaph propheta: ille qui primus scribebat Euangelium, cepit dicere: Quis est iste Asaph propheta? Non erat notus in populo, et hoc fecit, ut dum errorem emendaret, faceret errorem. Dicamus aliquid simile, et in alio loco in Euangelio secundum Mattheum: quando Iudas retulit triginta argenteos, et noluerunt accipere sacerdotes, nec mittere in corbonam, quoniam erat pretium sanguinis: et emerunt inde agrum figuli in sepulturam peregrinorum . Pretium Christi, sepultura nostra est, et uocatur ager ille Acheldemach, quod est, ager sanguinis. Sanguinis ager non Iudeorum, sed nostra sepultura est. Nos enim peregrini fuimus et aduene, et non habebamus ubi requiesceremus. Ille crucifixus  est, et mortuus est, et nos cum illo consepulti sumus. Ut impleretur, inquit, quod scriptum est in Ieremia propheta: Retulit, inquit, triginta argenteos, pretium quod appretiatum est, et cetera. Sicut scriptum est, inquit, in Ieremia propheta: hoc in Mattheo scriptum est. Requisiuimus in Ieremia propheta, et hoc penitus inuenire non potuimus, sed inuenimus illud in Zacaria: uidetis ergo, quia et hic error fuit, sicut ibi .

Quanta audiuimus et cognouimus ea. Hi uersiculi ab: Attendite, populus meus, legem meam: usque in istum uersiculum, loquar propositiones ab initio: ex persona Christi dicuntur, et ipse Saluator loquitur. Iam ceteros uersiculos usque ad finem psalmi, ex persona apostolorum debemus accipere. Dicente  ergo Domino: Inclinate aurem uestram ad uerba oris mei. O apostoli, quod, inquit, andistis in secreto, predicate super tecta . Quid dicunt apostoli? Quanta audiuimus et cognouimus ea; et patriarche et prophete locuti sunt nobis. Et patres nostri narrauerunt nobis. Non sunt occulta a filiis eorum, etc. Propterea illi locuti sunt, ut nos filii eorum sciremus. Et legem posuit in Isrel: quanta mandauit patribus nostris. Illis carnaliter locuti sunt: sed nos ea spiritualiter intelligimus. Ut nota facerent ea filiis  suis. Hoc est, nobis. Propterea illis locutus est, ut nobis proderent.

Filiis qui nascentur et exsurgent, et narrabunt filiis suis. Pro patribus, inquit, tuis nati sunt tibi filii . Nos filii sumus illorum. Illi nobis narrauerunt, et nos narrauimus filiis nostris, filii eorum nos sumus.

Ut ponant in Deo spem suam. Ut iam non credant in idolis, sed in Deo credant. Ut non obliuiscantur opera Dei. Ut uideant ordinem creature, et ex creatura intelligant creatorem. Et mandata eius exquirant. Non contemnant sicut Iudei, sed exquirant sicut Christiani .

Nec fiant sicut patres eorum. Ne murmurent sicut murmurauerunt quidam in deserto, et perierunt.  Generatio praua et exasperans. Non ego hoc loquor: Propheta tuus hoc loquitur de te. Generatio praua et exasperans. Generatio adultera et pessima signum querit, et signum non dabitur ei, nisi signum Ione . Quare dixit, praua? Quia facti sunt in arcum peruersum. Arcus enim numquam extenditur in eum qui se mittit, sed contra aduersarios. Ista autem generatio cum esset recta a Deo condita, et haberetur in manu Dei quasi arcus, ut mitteret per eam sagittas, uersa est quasi arcus peruersus, blasphemans in Creatorem suum.

Generatio que non direxit cor suum. Usque hodie peruersus est Isrel. Et non est creditus cum Deo spiritus eius. Quoniam non recepit Filium, propterea non recepit Spiritum sanctum. Denique Spiritus  sanctus, quando descendit in specie columbe, non descendit super turbas Iudeorum, sed super unum Iesum. Si uis ergo, Iudee, spiritum accipere, crede in Iesum, quoniam Spiritus sanctus sedet in Iesu.

Filii Ephraim intendentes et mittentes arcum. O quanta mysteria! o quanti flores! Non dico dies, sed et totus mensis ad intelligentiam istius psalmi non potest sufficere. In singulis uerbis sensus sunt. Habemus et thesaurum in uasis istis fictilibus. Multi hoc interpretantur de corpore, et de Spiritu sancto: hoc est, habemus thesaurum in uasis fictilibus. Est quidem et ista intelligentia: sed ista multo melior est, quoniam habemus thesaurum pretiosissimum in uasis fictilibus: hoc est, in uerbis rusticis  Scripturarum. Filii Ephraim intendentes et mittentes arcum, conuersi sunt in die belli, et cetera. Legimus in Regum libris: quoniam sub Roboam filio Salomonis, Ieroboam filius Nabath scidit populum a reliquo populo, et decem tribus duxit in Samariam . Iude uero tribus, et Beniamin remanserunt sub imperio Roboam, et multi de tribu Leui, qui habitabant in Ierusalem sacerdotes et Leuite, sicut scriptum est in Paralipomenon, reuersi sunt in templum Dei, hoc est, in Ierusalem . Tres ergo tribus fuerunt: hoc est, Iuda: Iuda ipsa regalis tribus, et Beniamin, et postea Leuite ibi uenerant de diuersis tribubus ad templum. Qui erant ergo in Samaria, de tribu  Ephraim habebant regem. Quomodo enim qui regnabant in Iudea, habebant regem de tribu Iuda, et genere Dauid: sic qui regnabant in Samaria, habebant regem de tribu Ephraim, et reges ipsorum uocabantur Ephraim. Legamus Osee prophetam, et omnem prophetiam eius contra Ephraim reperiemus . Et dicitur ibi: Ephraim, inquit, factus est quasi columba insipiens. uide quid dicat. Columba enim insipiens relinquit templum, et habitat in siluis. Columba semper in domibus habitat. Ephraim uero columba mea reliquit templum, reliquit domum, et habitat in siluis, habitat in desertis. Hoc interim secundum litteram, debemus enim et historiam ponere. Nunc uero post litteram, quasi per quosdam gradus debemus ad maiora conscendere. Dicamus  ergo, filios Ephraim, omnes esse hereticos. Et isti enim recesserunt de domo Dei, et isti dimiserunt Dauid, et habitabant in desertis. Et dicuntur quidem columbe, quia legunt ipsi Scripturas, sed insipienter intelligunt. Multi sunt qui dicuntur, filii Ephraim, intendentes et mittentes arcum. uide omnes hereticos, qui dereliquerunt Ierusalem, qui dereliquerunt templum Dei, qui habitant in Samaria. Ubi fecerunt uitulos aureos? In Bethel, et in Dan. Et uide quid dicat: Fecerunt uitulos aureos in Bethel, in domo Dei, idololatre facti sunt. Et fecerunt illud in Dan: hoc est, in iudicium suum, et in condemnationem. Dereliquerunt domum Domini, et nichil aliud nisi de auro cogitant. Dicat aliquis, Quare fecerunt uitulos aureos? Noster thesaurus repositus est in uasis fictilibus.  Ecclesiastici enim, rustici sunt et simplices: omnes uero heretici, Aristotelici et Platonici sunt. Denique ut sciatis, quoniam omnis eloquentia secularis, aurum dicitur: hoc est, quoniam lingua eorum quasi propter splendorem auri dicitur: Calix aureus Babylon in manu Domini. uidete quid dicat: Babylon confusionis. Ergo mundus iste, calix aureus est. De hoc calice aureo omnibus gentibus propinatur . Filii Ephraim intendentes et mittentes arcum. Quamcumque uideris scripturam hereticorum, omnes superstitiones habent. Reuersi sunt in die belli. Nesciunt eum qui dixit: Pacem meam do uobis, pacem meam relinquo uobis : sed ad uerba sunt preparati. Habent uerba, sed audient illud quod scriptum est: Dissipa gentes que bella uolunt . Dicat aliquis, nostram esse sententiam: uideamus consequentia:

Non custodierunt testamentum Dei, et in lege eius noluerunt ambulare, et obliti sunt benefactorum eius. Consurrexerunt contra eum, qui eos regenerauit in baptismate. Et mirabilium eius que ostendit eis. uidete sensum Scripturarum, quomodo de filiis Ephraim uenit ad historias preteritas: ut illud quod scriptum est: Aperiam in parabolis os meum, loquar propositiones ab initio: parabolice dictum ostendit.

Coram patribus eorum que fecit mirabilia in terra Aegypti, in campo Taneos: interrupit mare, et perduxit eos, statuit aquas quasi in utre, et deduxit eos in nube diei. Dicat aliquis: uim facis Scripture: simpliciter  enim dicitur de populo Isrel, quando eductus est de terra Aegypti, et propterea secundum historiam dicitur. Et legimus decem tribus quoniam dereliquerunt Deum, et idololatre effecti sunt, et quasi secuti sunt uitulos aureos. uideamus Asaph propheta quo tempore fuerit. Utique illo tempore, quando fuit Dauid quadraginta annis. Rursum Salomon aliis quadraginta annis. Post octoginta annos sub Roboam, postea scisse sunt decem tribus. uides ergo quod dicitur, non dicitur de decem tribubus, sed de hereticis prophetatur. Coram patribus eorum fecit mirabilia. Obliti ergo sunt heretici patris sui, qui fecit mirabilia in terra Aegypti, in tenebris istius seculi, quomodo illos liberauit. In Ecclesia renati sunt, et postea ubi nati sunt, displicet eis Ecclesia.  In terra Aegypti in campo Taneos: ubi idololatria, ubi rex Aegypti, ubi equitatus Aegypti, ubi Ioannes et Mambres aduersarii Moysi, ubi idololatria. Nos omnes eramus in Aegypto, et a Domino liberati sumus. Interrupit mare, et eduxit eos. Ambulabat Dominus super mare, et fluctus maris mitigauit, et nos perduxit. Interrupit mare, et eduxit eos. Usque hodie, o Monache fidelis, quando educeris de Aegypto, interrumpitur mare, et sic educeris. Statuit aquas quasi in utre. In Hebreo non habet, utrem: sed, sicut aceruum. Et deduxit eos in nube diei. Ecce Dominus uenit in Aegyptum in nube leui. Nubem leuem, aut proprie Saluatoris corpus debemus accipere: qui leue fuit, et nullo peccato pregrauatum est. Aut certe nubem leuem debemus sanctam Mariam accipere:  nullo semine humano pregrauatam. Ecce Dominus uenit in Aegyptum, seculi istius: super nubem leuem, uirginem. Et deduxit eos in nube diei. Pulchre dixit, diei: Nubes enim illa non fuit in tenebris, sed semper in luce. Et tota nocte in illuminatione ignis. Et tenebre non sunt absconse a te. Sicut lux tibi, ita et nox tibi . Et tota nocte in illuminatione ignis. Dominus noster, ignis consumens est. Ignis consumens. Non dixit quid consumens, nobis intelligentiam dereliquit. Qui super fundamentum Christi edificauerunt, lignum, fenum, stipulam : Dominus illis ignis consumens est. Ignis duplicem habet naturam, et lucet, et urit. Si peccatores sumus, incendit: si iusti, lucet nobis.

Interrupit petram in deserto. Interrupta nobis est  petra in eremo. Percussa est petra, et fluxerunt aque. Illa petra que dicit: qui sitit, ueniat et bibat; de cuius uentre fluxerunt flumina . Et adaquauit eos uelut in abysso multa . . . In deserto, ubi aqua non erat, abundantia nobis aquarum facta est.

Et eduxit aquam de petra, et eduxit tamquam flumina aquas, et apposuerunt adhuc peccare ei, etc. O peruersitas cordis praui, in Deum male loquitur, et qui iustitiam esurire debuerat, carnes requirit et olera. Nam sicut Moyses percussit in eremo petram, et produxit populo aquas , ita et Dominus quem Paulus percussum ait propter peccata nostra, immensos nobis protulit fontes : apostolos scilicet, quos petra monstrauit, et per quos  fluxerunt torrentes. Torrentes autem doctores accipimus: per quos torrentes, id est, subsequentes Ecclesiarum doctores repleti sunt. Ex quorum nos predicatione, sitim uerbi Dei restinguimus. Sed et ad fontem Baptismi nobis atque martyrii, eadem petra ostendit. De latere enim eius cum percussus est, sanguis et aqua processit, quod baptismum et martyrium figurauit . Torrentes autem doctores dicti, quia priusquam crederent, ab imbribus et uolutabris huius seculi erant repleti. Nunc autem baptismo abluti, a fonte uite perennis inundauerunt. Addit murmuratio Iudaica, dicens:

Numquid et panem poterit dare, aut parare mensam populo suo? Difficilem putat uirtutem Dei: ut qui eduxerit aquam de saxo, quasi non possit manna dare de celo.

 Ideo audiuit Dominus, et distulit. Utique se ab eis, ne in terram repromissionis intrarent. Et ignis accensus est in Iacob, et ira ascendit in Isrel. Iacob non semper supplantator uitiorum intelligitur; nec Isrel in omnibus uidens Deum accipitur. Apostolus autem docet esse Isrelem secundum carnem , de quo dicitur: Et fornicatus est Isrel . Si enim uidisset mente Deum, fornicatus utique non fuisset. Sic de Iacob, cum Esau pollutum idolis adorabat, dicens: uideo faciem tuam tamquam faciem angeli Dei ; uel, cum impinguatus recalcitrauit, non erat supplantator uitiorum. Ideo et hic ita intelligendum est: quia accensus est in Iacob terrenus ignis concupiscentie, et ita in ultione diuina, super Isrel carnalem ascendit.

 Quia non crediderunt in Deum, nec sperauerunt in salutari eius. Nec Patrem, nec Filium, qui salus mundi est, crediderunt.

Et mandauit nubibus desuper, et ianuas celi aperuit. Et pluit illis manna ad manducandum. Prestita hec sunt Hebreis: sed et modo in Ecclesia prophetis et apostolis precipitur, ut nobis uerbum predicationis, quo anima spiritualiter pascatur, annuntient. Panem celi dedit eis, panem angelorum manducauit homo. Ipse homini cibum prebuit, qui dixit: Ego sum panis uite, qui de celo descendi: qui manducauerit ex eo, uiuet in eternum . Ex hoc enim pane celi, sancti reficiuntur et angeli. Cibaria misit eis in abundantia. Ut iam non littere hordeo, sed spiritualis tritici dogmate satientur.

 Et transtulit Austrum de celo, et induxit in uirtute sua Africum, et pluit super eos sicut puluerem carnes, etc. In uentis, flatum Spiritus sancti demonstrat. Collatio autem multitudinis, que pulueri uel arene maris assimilatur, terrenum et durum eorum arguit sensum.

Et ceciderunt in medio castrorum eorum, circa tabernacula eorum, et manducauerunt, et saturati sunt nimis. Castra, synagogas dicit. Tabernacula uero, corda eorum in quibus hec defluxerunt. Quod autem eos nimis indicat saturatos, ingluuiem eorum carnalem increpat: quod hi qui de Dei preceptis refici debuerant, de puluereis se carnibus sentiunt satiatos. Et desiderium eorum attulit eis: non sunt fraudati a desiderio suo. Immensa pietas Domini, ut  terreno uictu esurientes pascit: sic et qui eum desiderauerit, celesti, quem superius diximus, pane replet. Ergo hi qui carnes tantum, et non Deum desiderauerunt, quid in sequenti tulerint, uideamus.

Adhuc esca eorum erat in ore ipsorum, et ira Dei ascendit super eos, et occidit pingues eorum. Hec de his qui Deum post acceptum manna dereliquerunt. Nam et nunc in Ecclesia si quis Carne et Sanguine Christi reficitur, et declinat ad uitia, nouerit sibi Dei iudicium imminere, sicut Paulus apostolus ait: Qui acceperit corpus et Sanguinem Christi indigne, iudicium sibi sumit, et bibit . Et electos Isrel impediuit. Impediuntur, et nunc electi Ecclesie: si ne ipsi quoque sacerdotes innocenter hec sacramenta percipiant.

 In omnibus his peccauerunt adhuc: et non crediderunt in mirabilibus eius. Et defecerunt, etc. Peccant quotidie iniqui, quoadusque deficiant, et cum festinatione deficiunt: qui sacerdotibus Dei obaudire contemnunt, sicut et populus ille qui contra famulum Dei Moysen murmurabat.

Cum occideret eos, querebant eum, et reuertebantur, et diluculo ueniebant ad eum. Flagellati in peccatis reuertebantur: excussoque infidelitatis somno, maturabant ut audirent uerbum Dei.

Et rememorabant, quia Deus adiutor est eorum, et Deus excelsus redemptor eorum est. Nullum posse intellexerunt adiutorium ferre, nisi illum qui eos de seruitute Aegypti liberauit.

Et dilexerunt eum in ore suo. Cum dicerent:  Omnia quecumque preceperit Moyses, faciemus . Et lingua sua mentiti sunt ei. Dicentes Moysi: Omnia quecumque dixerit Dominus, faciemus.

Cor autem ipsorum non erat rectum cum eo, nec fideles habiti sunt in testamento eius. Nam et Dominus testimonio utens Isaie prophete, dicebat: Populus hic labiis me honorat: cor autem eius longe est a me .

Ipse autem est misericors, et propitius fiet peccatis eorum, etc. Multitudo enim misericordiarum continet eum, ut dum exspectat penitentiam, non puniat delinquentem: quia non uult mortem peccatoris, sed ut conuertatur et uiuat .

Et rememoratus est, quia caro sunt. Scit enim, quia  caro semper resistit legi Dei. Spiritus uadens, et non rediens. Nouit enim quia homo, amisso spiritu, in puluerem reuertitur. Nam et Spiritus sanctus cum recedit a peccatoribus, quamdiu in uolutabris peccaminum sunt, non reuertitur ad eos.

Quoties exacerbauerunt eum in deserto: in iram concitauerunt eum in inaquoso. In incredulitate utique atque ariditate cordis sui.

Et conuersi sunt, et tentauerunt Deum, et Sanctum Isrel exacerbauerunt. Erat tunc Moyses sanctus Isrel, qui Deum et mente uidebat et oculis, quem sepius  exacerbabant. Sed et nunc exacerbant, cum audiunt, quod Christum Dominum in carne nasciturum annuntiat.

Non sunt recordati manus eius: die qua redemit eos de manu tribulantis. Pharaonis utique, qui figuraliter diabolus dicitur.

Sicut posuit in Aegypto signa sua, et prodigia sua in campo Taneos. Sicut enim tunc in decem signis, id est, plagis, Moyses populum ex Aegypto liberauit: ita et Paulus apostolus decem Epistolis presentis mundi tenebras oppressit.

Conuertit in sanguinem flumina eorum, et imbres eorum ne biberent. uana philosophorum uerba, que in doctrinis Platonicis Ecclesie paruulos interimebant: in ultionem diuinam illis conuersa est et in cruorem,  ut qui sanguinem fundebant, id est, animas iugulauerant seducendo, sanguine deinceps potarentur.

Misit in eos cynomyiam, et comedit eos. In cynomyia Cynicorum sectam indicauit, que libidinem atque luxuriam, summum predicat bonum. Et ranam, et disperdidit eos. In ranarum uocibus, et [a 1Kb] petarum carmina designantur, que per inflationem uerbositatis exterminationum fabulas intulerunt.

Et dedit erugini fructus eorum. In erugine, siue canicula, fornicationis forma monstratur. Nam sicut hec lento repens conamine, crudelissime arborum fructibus insidiatur: ita et hec blande illiciens homines, iniquis eos atque occultis morsibus seuissime uorat. Et labores eorum locuste. In locusta, humani generis discordie confutantur. Que cum  sine rege ordinatum ducat exercitum, humanum tamen genus semper dissidet ac discordat.

Occidit in grandine uineas eorum, et moros eorum in pruina. Et tradidit grandini iumenta eorum, et possessiones eorum igni. In grandine castigatio diuina monstratur: in qua uel uinee, uel arbores flagellantur: he scilicet que pro bonis fructibus, tribulos protulerunt. Ab hac enim grandine et iumenta occiduntur, ut eorum insipientia arguatur, qui diuinum nomen bestiis indiderunt. Ignis quoque ad depascenda uitia et illuminanda credentium corda mittitur, sicut Dominus ait: Ignem ueni mittere in terram: et quid uolo, nisi ut accendatur ?

Misit in eos iram indignationis sue: indignationem, et iram et tribulationem, immissionem per angelos malos.  Ut qui diuinis plagis non arguebantur, diabolicis insidiis tunderentur. Qui autem sint angeli, ipse Dominus in Euangelio declarauit: Ite, inquit, in ignem, quem preparauit Pater meus diabolo et angelis eius .

uiam fecit semite ire sue, et non pepercit a morte animabus eorum, et iumenta eorum in morte conclusit. Habet uiam diuina ira, cum in peccati ultione quis traditus non liberat animam suam a supplicio gehenne. uel cum insipientia, que iumentis est similis, in morte sempiterna concluditur.

 Et percussit omne primogenitum in terra eorum: primitias omnis laboris eorum in tabernaculis Cham. Sicut hec gesta in Aegypto referuntur: ita et Dominus, principatus, et potestates, siue demoniorum, siue uitiorum, in hoc mundo, sacrosancto aduentu suo deleuit, ac triumphauit in ligno crucis sue, et ab eorum corde depulit, qui calliditati diabolice dediti fuerant, quia Cham [a 9Kb] calliditas interpretatur.

Et abstulit sicut oues populum suum, et perduxit eos tamquam gregem in deserto. His plagis uerberata Dominus Aegypto, eduxit populum suum de suprascripta seruitute, quem sanguine suo redemerat, et collocauit eum in Ecclesia, que prius sterilis fuerat ac deserta: de qua ait: Multi filii deserte, magis quam eius que habet uirum .

 Et eduxit eos in spe, et non timuerunt, et inimicos eorum operuit mare. Collocatis his in spe eternitatis, operuit mare inimicos eorum, scilicet ut cum hi abluebantur baptismo, diabolus cum suis exercitibus mergeretur.

Et induxit eos in montem sanctificationis sue: in montem quem acquisiuit dextra eius. In ipsam Ecclesiam quam uirtute gloriose resurrectionis sue acquisiuit.

Et eiecit a facie eorum gentes, et sorte diuisit eis terram in funiculo distributionis, et habitare fecit in tabernaculis eorum tribus Isrel. Eiectis peccatis gentibus a cordibus humanis, data est eis possessio terre uiuentium: factumque est, ut ubi quondam sortilegus hariolusque habitauerat, nunc mente uidens  Deum inhabitet.

Et tentauerunt, et exacerbauerunt Deum excelsum: et testimonia eius non custodierunt. Et auerterunt se, et non seruauerunt pactum: quemadmodum patres eorum. Ad Iudeos nunc sermo conuertitur, quos nec uirtus, nec beneficia mollierunt diuina: sed sicut patres eorum occiderunt prophetas, ita et isti ipsum Dominum persequuntur. Conuersi sunt in arcum prauum. Arcus enim peruersus est, qui dum contra inimicos sagittam putatur iacere, sauciat tenentem. Sic et Iudei, qui in Deum liberatorem suum, iniquas iaculantur uerborum sagittas.

In iram concitauerunt eum in collibus suis: et in sculptilibus suis ad emulationem eum prouocauerunt. Relicto enim eo, seruierunt idolis ac simulacris, adorantes  etiam in montibus.

Audiuit Dominus et spreuit: et ad nichilum redegit ualde Isrel. Illum qui tantum nomine, et non uisione Isrel erat.

Et repulit tabernaculum Silo, tabernaculum suum, in quo habitauit inter homines. uel in tabernaculis Silo sub Eli, uel in Ierusalem sub Salomone. Sed his repulsis, elegit potius templum regis uirginis incorrupte, siue Eclesie sancte ex gentibus euocate.

Tradidit in captiuitatem uirtutem eorum, et pulchritudinem  eorum in manus inimici: et conclusit in gladio populum suum, et hereditatem suam spreuit. Iuuenes eorum, etc. Manifeste hic excidium illud quod in Ierosolymis sub Tito uespasianoque actum est, preconauit. Et quia tamquam acta agenda predixit, nouerit qui legit, quia apud Deum futura iam facta sunt. Sed utinam et in nobis hec, Domino cooperante, fiat, ut concupiscentia decidat, erecta potestate uirtutum. Forma iniqui amoris corruat, erecta Ecclesie pulchritudine. Interimatur populus uitiorum, uiuificata numerositate uirtutum. Respuatur terrena hereditas, acquiratur regnum Dei. Iuuenculus, id est, incipiens peccatum, a uirtute Sancti Spiritus exuratur, et uirgo anima colletetur. Incentores uitiorum, gladio, id est, uerbo Dei trucidentur,  ut exsultent mentes ab his uiduate cum Christo.

Et excitatus est tamquam dormiens Dominus, tamquam potens crapulatus a uino, et percussit inimicos suos in posteriora, opprobrium sempiternum dedit eis. Ut dormiens et quasi ebrius, habetur Dominus in cordibus iniquorum. Quum autem penitentiam agere ceperint, excitatur. Et percussis uitiis usque in posteriora temporum, traditisque in opprobrium sempiternum, uigilat in eis.

Et repulit tabernaculum Ioseph, et tribum Ephraim non elegit: sed elegit tribum Iuda, montem Sion quem dilexit. Non ad hoc repulit tribum Ioseph uel Ephraim, ut in eternum sperneret: sed noluit de ea suscipere carnem, eligens tribum Iuda, de qua beata  Maria procederet, ex qua nasceretur ipse, ut dilectionis sue montem, id est, Ecclesiam eleuaret.

Et edificauit sicut unicornium sanctificium suum in terra, quam fundauit in secula. Ipsam Ecclesiam suam singulari uirtute firmauit, ut immobilis in secula sempiterna persisteret.

Elegit Dauid seruum suum, et sustulit eum de gregibus ouium, et de post fetantes accepit eum. Pascere, etc. Omnia hec ad Christum Dominum referenda sunt, qui a paterno consilio, ad redemptionem nostram electus est de grege mortalium: carnem assumens, pascens Christianum populum, siue supplantatorem uitiorum, siue mente uidentem Deum. Qui nunc Ecclesiam suam suis uoluntatibus inherentem, in bonitate cordis sui pascere, et in celesti  Ierusalem collocare dignetur. Ipsi gloria cum eterno Patre et Spiritu sancto, in secula seculorum. Amen.



PSALMUS LXXuIII.

Psalmus Asaph. Iste psalmus uocem continet prophete, captiuitatem terrene Ierusalem deplorantis: que captiuitas non tantum ad illam ciuitatem, quantum ad animam, que sepe ciuitas scribitur, referenda est.

Deus, uenerunt gentes in hereditatem tuam: polluerunt templum sanctum tuum. Apostolus dicit: uos estis templum Dei, et Spiritus Dei habitat in uobis  . Si quis templum Dei uiolauerit, disperdet illum Deus. Ergo si increscentibus uitiis succumbit anima Christiana: tunc hereditas que Dei esse debuerat, aduersario subditur, et tunc templum Spiritui sancto dedicatum, coinquinatum a gentium criminibus disperditur. Posuerunt Ierusalem in pomorum custodiam. Sicut enim poma cum maturescere ceperint, a suis custodiuntur, maturaque facilius deuorantur: ita et aduersarius noster irruentibus uitiis custodit sibi consentientem animam donec eam ad plenum uoluntatis sue consensum adducens, ualeat deuorare. Quamdiu enim in ea scintilla lucet fidei, acerba est deutibus inimici.

Posuerunt morticina seruorum tuorum escas uolatilibus celi: carnes sanctorum tuorum bestiis terre.  Effuderunt sanguinem ipsorum tamquam aquam in circuitu Ierusalem, et non erat qui sepeliret. Hec quidem in Ierusalem ante aduentum acta sunt Saluatoris: sed passionem infantum figurauerunt, ubi carnes eorum bestiis atque uolucribus, id est, persecutoribus exposite sunt, et tanta multitudo sanguinis est effusa, ut uix omnium sepeliri corpuscula possent. Circuitus autem in Ierosolymis, plorantis Ecclesie intelligitur luctus, iuxta illud: Rachel plorans filios suos, et noluit consolari, quia non sunt .

Facti sumus opprobrium uicinis nostris, etc. Opprobrium fiunt sancti his qui prius fratres fuerant, et tunc separati ab Ecclesia, timentes Deum persequuntur: quod ad hereticos refertur:

 Usquequo, Domine, irasceris in finem, accendetur uelut ignis zelus tuus? Effunde iram tuam in gentes que te non nouerunt, et in regna que nomen, etc. Ne nobis irascaris quesumus, Domine, qui te nouimus: sed in illos potius retorque furorem tuum, qui Christum tuum ignorant.

Quia comederunt Iacob, et locum eius desolauerunt. Illum carnalem, qui seductus est astu inimici.

Ne memineris iniquitatum nostrarum antiquarum: cito anticipent nos misericordie tue, Domine, quia pauperes facti sumus nimis. Preueniat nos quesumus, Domine, misericordia, que est unigenitus tuus, ut ueniens propitietur iniquitatibus nostris, et eruat nos a peccatis. Pauperes enim facti sumus in mundo propter illum.

 Adiuua nos, Deus, salutaris noster; propter gloriam nominis tui, Domine, libera nos, et propitius esto peccatis nostris, etc. Tunc nobis, uel adiuuas, uel propitiaris: si claritas nominis tui, que in gentibus benedicitur, nos morte sua a morte eripiat.

Nequando dicant gentes, ubi est Deus eorum? et innotescat in nationibus coram oculis nostris. Gentes, siue nationes, potestates aduerse sunt, que inualescunt aduersum nos, dicentes: Ubi est Deus uerax uester? Sicut pagani martyribus sepe dicebant.

Ultio sanguinis seruorum tuorum qui effusus est. Iudicium hic inuocat: quo sanguis martyrum exquiratur a Domino, qui in Apocalypsi ait: Quiescite modicum, donec impleatur numerus conseruorum  uestrorum . Intreat in conspectu tuo gemitus compeditorum. Qui te per longas lacrymas requirentes, absolui et tecum esse desiderant.

Secundum magnitudinem brachii tui, posside filios mortificatorum. Eos scilicet qui per martyrum exempla currentes, crucifixerunt se uitiis et concupiscentiis.

Redde uicinis nostris septuplum in sinu eorum. Ut non iudicii pena damnentur, sed in hoc seculo septuplam compositionem penitendo dissoluant. Sinus autem sepe pectus hominis intelligitur, in quo anima requiescit. Improperium ipsorum quod exprobrauerunt tibi, Domine. Tibi enim exprobrant: quia martyres tuos in quibus habitas, contumeliis affligunt.

Nos autem populus tuus, et oues pascue tue. Propter  innocentiam autem, quam gerunt, oues uocantur, uel quia Christum pastorem habent. Confitebimur tibi in secula, et in generatione et generationem. Hoc est, a prophetis usque in Euangelia. Annuntiabimus laudem tuam. Quia tibi est cum eterno Patre et Spiritu sancto honor et gloria, in secula seculorum. Amen.



PSALMUS LXXIX.

In finem pro his qui commutabuntur, testimonium Asaph. Iste psalmus uocem continet prophete deprecantis, narrantisque magnalia Dei.

Qui regis Isrel, intende. A Deo regitur, qui mente uidet Deum. Ergo hunc propheta intendere sibi deposcit. Qui educis tamquam oues Ioseph. Non illum Ioseph, cuius typum in alio psalmo repulit: sed illum  qui triginta argenteis a discipulo uenditus, paterna uirtute ex inferno deductus est cum grege iustorum.

Qui sedes super Cherubim. Super plenitudinem omnis scientie. Appare. Huic mundo te uidendum prebe. Coram Ephraim, et Beniamin, et Manasse. Illum Ephraim Manassemque commemorat, quos alibi fortitudinem sui capitis dicit, id est, Ecclesiam uel apostolos. Quod autem Beniamin in medio posuit: significat Paulum apostolum, qui de tribu Beniamin descendit, ceteris apostolis sociandum .

Excita potentiam tuam. Quam Aegyptiis ac filiis Isrel ostendisti. Et ueni, ut saluos facias nos. Ut sicut illos eruisti de Aegypto, ita nos salues a potestate demonum.

Deus, conuerte nos. Ad te cognoscendum. Et ostende  faciem tuam, et salui erimus. Ostende Filium tuum, ut saluemur.

Domine Deus uirtutum, quousque irasceris super orationem serui tui? Non enim irascitur, si iustitiam petamus; sed conscientia delicti, putat etiam ab oratione irasci.

Cibabis nos pane lacrymarum, et potum dabis nobis in lacrymis in mensura. Sepe ob desiderium Dei, siue recordationem peccati, lacryme nobis panes, potusque fiunt. Quod autem ait, in mensura, illud indicat, ut in hac oratione, in qua peccatis absolui cupimus, uel Deum uidere desideramus: uictus tenuis accipiatur, si in precatione, non in multiloquio proferatur.

 Posuisti nos in contradictionem uicinis nostris, etc. Iudeis atque hereticis, qui in circuitu Ecclesie obstrepunt, nosque impugnant.

Domine Deus uirtutum, conuerte nos ad te, et ostende faciem tuam, etc. Illum qui dixit: Qui me uidet, uidet et Patrem .

uineam de Aegypto transtulisti: eiecisti gentes, et plantasti eam. Dux itineris fuisti in conspectu eius, etc. Licet hec synagogam figurauerint, ad Ecclesiam referenda sunt, que a tenebris seculi ad celestem dignitatem, eiectis uitiorum gentibus, fide fauente, translata est. Cui etiam uia, id est, mandata per que graderetur, largita sunt, plantatis in ea doctoribus, per quos in omnem terram Euangeliorum sonus nuntiaretur. Ipse quoque a Domino super Cherubim  residente custoditur, dirigitur, ac nutritur.

Operuit montes umbra eius, et arbusta eius cedros Dei. Cum patriarchis atque apostolis claritatis sue.

Extendit palmites suos. Nos sumus uites, qui ex uinea illa fronduimus. Usque ad mare. Id est, usque ad baptismum accessimus, qui prius in uanitate seculi huius fluctuabamus. Mare enim Apocalypsis baptismum signat. Et ad flumen propagines eius. Ut qui in ea renascebantur, baptismo abluerentur. Hinc ad synagogam reuertitur.

Ut quid destruxisti maceriam eius? Tunc enim munitio synagoge deposita est, cum ei cecitas contigit, donec plenitudo gentium subintraret. Et uindemiant eam omnes transeuntes uiam. Spoliatur ab his qui per huius seculi uiam ad Deum transeunt: dum  Iudeos conuerti faciunt predicando.

Exterminauit eam aper de silua, et singularis ferus depastus est eam. In apro atque singulari fero immanitas diaboli intelligitur, a quo exterminata est propter incredulitatem.

Domine Deus uirtutum, conuerte nos. Synagogam ad Ecclesiam.

Respice de celo, et uide, et uisita uineam istam. De qua superius sum locutus. Et perfice eam quam plantauit dextera tua. Quam uirtus, id est, Filius tuus resurrectione sua fundauit. Et super filium hominis. Filium uirginis. Quem confirmasti tibi. Quem, deuicta morte, ad tuam dexteram collocasti.

Incensa igni et suffossa, ab increpatione uultus tui peribunt. Synagoga utique cum Iudeis non credentibus.

 Fiat manus tua super uirum dextere tue. Super populum quem dextera, id est, Christus tuus saluabit. Et super filium hominis quem confirmasti tibi. Ipsum Mediatorem, Saluatoremque nostrum.

Non discedimus a te, uiuificabis nos. Si tibi fide adhereamus, tunc pane illo uite quem de celo misisti, reficimur. Et nomen tuum inuocabimus. Ipsum cui dedisti nomen super omne nomen.

Domine Deus uirtutum, conuerte nos, et ostende faciem tuam, et salui erimus. Ipsum, qui est imago tua: ipsum, qui est facies tua, qui est illuminatio uultus tui, in quo manes, et qui manet in te. Qui purificatis mentibus nostris dignetur illabi, seque nobis  mundi Saluatorem ostendere, nosque inspectione sancta saluare. Ipsi gloria et imperium tecum, et cum Spiritu sancto, et nunc, et in secula seculorum. Amen.



PSALMUS LXXX.

In finem, pro torcularibus, psalmus ipsi Asaph. In lege scriptum est tres esse solemnitates: Pasche, Pentecostes, et Scenopegie. Ante Scenopegias, ante dies decem ieiunium erat, et ieiunium erat usque ad uesperum. Eo tempore tubis canebant, hoc est, ieiunabant, et in ieiunio tubis canebant: et post dies decem, Scenopegie erant. Diligenter attendite: Tres solemnitates in lege scripte habentur. Primum Pascha, deinde Pentecostes, deinde Scenopegie. Ante Scenopegias, ieiunium: in ieiunio autem tubis canebant. Animaduertite Scriptura quid significet. Tollite uelamen, quod positum est ante oculos Moysi; et uidete quoniam  tabernacula non possumus fieri, nisi ante ieiunemus. Ipsum autem ieiunium nisi habuerit signum uictorie, quod nostros aduersarios deterreat, non uincitur Amalec. Quoniam ergo tres sunt solemnitates, Pascha, Pentecoste, Scenopegie: ideo et tres psalmi habent titulos pro torcularibus: Octauus psalmus, et octogesimus, et octogesimus tertius. uidetis ergo quomodo tres psalmi scripti sint in psalterio, qui pro torcularibus, prenotantur. uidete quid dicat psalmus octauus, et octogesimus, et octogesimus tertius: et antequam de numero disputemus, dicamus quid sibi significare uelint torcularia. Pro torcularibus. Torcularia non sunt alibi, nisi ubi uinee et infinita uindemia. Pro torcularibus. Propterea dicit Dominus atque Saluator: Torcular calcaui solus, et de gentibus uir non erat mecum . Propterea uineam de Aegypto transtulit et plantauit. Et dicit in Ieremia: Ego te plantaui uineam  ueram totam, electam: quomodo conuersa es mihi in amaritudinem uitis aliene ? Et Ne uinum bibit, et inebriatus est. Dicitur et Salomone, dicitur etiam in mysterio: Bibite, amici, et inebriamini . Legimus et in alio loco: quoniam Ioseph ille uir sanctus, qui in typo precessit Saluatoris, qui uenditus est a fratribus suis: quem uendiderunt fratres sui, et regnauit in Aegypto . Sic Dominus et Saluator noster uenditus est a Iudeis, et regnauit in Aegypto istius seculi. Ille ergo Ioseph uir sanctus, ille precipuus qui crudelitatem pietate superauit: qui ideo uenditus est in Aegyptum, ut Aegyptum pasceret, et fratres suos qui eum uendiderunt. Ille igitur Ioseph inuitauit fratres suos. Sed uidete: Et inebriatus esse in meridie dicitur. Hoc uero secundum litteram stare non potest, ut uir sanctus inebriatus fuerit. Inebriatus est et Ne, sed uere fuerat inebriatus. Ioseph inebriatus fuit ut Ne, et inebriatus est in domo sua. uidete mysterium: uideamus  ante quid significet in mysterio, et postea disputemus quid significet in sensu. Post diluuium mundi istius bibit Ne, et inebriatus est in domo sua, et denudata sunt femora eius, et eius apparuit turpitudo: et uenit frater maior et irrisit, frater autem minor texit . Hoc totum dicitur de Saluatore, quoniam dicebat in cruce passionis: Pater, si possibile est, transeat a me calix iste . Bibit, et inebriatus est, et denudata sunt femora eius, et apparuit ignominia crucis. uenit frater maior populus Iudeorum, et irrisit: et minor, populus de gentibus, texit ignominiam. Propterea maledictus Chanaam, seruus erit fratris sui. Ecce maledictio illa usque hodie perseuerat. Nos minor populus, imperamus maiori populo Iudeorum. Sicut ergo Dominus in Passione inebriatus est, sic et sancti in ardore fidei quotidie inebriantur in Spiritu sancto. Tu qui die  hesterna aurum colligebas, hodie proiicis: nonne apud ignotos uideris insanus? Denique et apostoli quando Spiritus sanctus descenderat super eos, et impleuerat eos, et loquebantur linguis uariis, propterea dicebantur musto pleni . Multa sunt que dicantur de uini mysterio, et de ebrietate. In finem, pro torcularibus, Asaph. Octauus psalmus, et octogesimus, et octogesimus tertius. Nullus alius habere poterat torcularis numeros, nisi octauus, et octogesimus, et octogesimus tertius. Octauus dies resurrectionis in singulari numero. Rursum in octo decadibus, octogesimus alius maior numerus. uidetis ergo quoniam hec torcularia non prescribuntur, nisi in die resurrectionis, octaua, et octogesima. Dicat aliquis: Quare postea dicitur in octogesimo tertio torcularia? Hec torcularia ad Trinitatis mysterium pertinent. Propterea et tres sunt chorodidascali. In octauo psalmo, Dauid; in octogesimo, Asaph; in octogesimo tertio, filii Core. Octauus est Dauid, qui interpretatur  fortis manu. Prima enim nostra uictoria, pugnam habet atque luctam. Propterea dicitur fortis manu Dauid. Secunda uero, hoc est, in octogesimo Asaph. Asaph autem interpretatur Synagoga. In octauo ergo uincimus, et in octogesimo cum Domino congregamur. In octogesimo uero tertio filiorum Core. Core, interpretatur Caluaria. Ascende, Calue; ascende, Calue . Hec dicebant etiam pueri Eliseo, quoniam passus fuerat in loco Caluarie. Multa sunt que dicantur, quomoda Eliseus in Bethel irrisus sit a quadraginta duobus pueris. Ista sunt torcularia, de quibus dicit et Saluator: Facite uobis amicos de iniquo mammona, ut uos recipiant in eterna tabernacula .

Exsultate Deo, adiutori nostro. Qui nos de tenebris Aegypti liberauit. Iubilate Deo Iacob. Supplantatori inimicorum.

 Sumite psalmum, et date tympanum, psalterium iucundum cum cithara. Hymnum de corde puro, uel mente, ac attenuatione peccatorum mundi.

Buccinate in Neomenia tuba, in insigni die solemnitatis nostre. Illi canebant tuba in Pascha, Pentecoste, et Scenopegia. Nos modo in Ecclesia licet omni tempore Deo canere debeamus: sed precipue in resurrectione, in remissione, et in domus innouatione: hoc est, cum resurgimus in Christo: cum remissionem accipimus, cum domus pectoris nostri innouata fuerit post ruinam.

Quia preceptum in Isrel est, et iudicium Deo Iacob. Ipsius enim preceptum est, atque iudicium, ut gratia saluemur, et non ex nobis.

Testimonium in Ioseph. In Christo qui pro nobis  uenditus est. Posuit illud, cum exiret de terra Aegypti. uel in rubo, uel in igne, uel in aliis mysteriis. Linguam quam non nouerat, audiuit. Populus ille gentium, in Ecclesia mandata, que prius ignorabat, accepit.

Diuertit ab oneribus dorsum eius. Quando in Aegypto eramus, exstruebamus ciuitates Pharaonis, lutum et laterem portabamus, et tota anima nostra querebat paleas. Non habebamus frumentum, non habebamus celestem panem qui de celo uenit: necdum acceperamus manna de celo, necdum nobis serpens fuerat in eremo suspensus: necdum petra aquam nobis miserat: necdum extendebamus manus, et cadebat Amalec. Sedebamus in luto, et faciebamus opera Aegypti, ciuitates Pharaonis exstruebamus.  Diuertit ab oneribus dorsum eius. Quam grandia ante habebamus onera! Propterea Moyses noster dicit: uenite ad me, omnes, qui onerati estis peccatis, et ego reficiam uos . Manus eius in cophino seruierunt. Cuius? Isrelis. Alii sunt cophini Aegypti, et alii Iesu. Habet et iehsu cophinos suos, et duodecim cophinos de fragmentis impleuit Saluator noster . O rem miram, et ingentia mysteria significantem! Quinque millia populi uescebantur in eremo, sine paruulis, et mulieribus: in loco deserto non inueniuntur nisi tantum quinque panes: locus enim desertus erat. Requiro te qui tantum litteram sequeris. In deserto loco non inueniuntur nisi quinque panes, et duodecim cophini quomodo inueniuntur? Si desertus erat locus, utique duodecim  cophinos habere non poterat; sed hoc totum significatur, quod populum suum Dominus in deserto istius seculi eduxit de Aegypto: pauit panibus suis, et quodcumque supererat, in duodecim cophinis condidit, hoc est, in duodecim apostolis, ut quod perierat in duodecim tribubus, saluaretur in duodecim apostolis.

In tribulatione inuocasti me, et liberaui te. Prophete et psalmi ideo obscuri sunt: quoniam subito cum nescis, persona mutatur. Denique hucusque locutus est propheta: nunc subito inducitur persona Dei loquentis ad populum. In tribulatione inuocasti me, et liberaui te. Quicumque in tribulatione es, securus esto, inuoca me, et exaudieris. Exaudiui te in abscondito tempestatis. Tempestas illa quando te premebat,  et quasi fluctibus huc illucque trahebat: ego eram in media tempestate. Probaui te apud aquam contradictionis. Secundum litteram de Moyse et Aaron dicitur: quod ad aquam contradictionis offenderint Deum . Denique ideo non sunt ingressi terram repromissionis. Nobis autem dicit Deus: Probaui te apud aquam contradictionis. Simon probatus est ad aquam contradictionis: quia in hypocrisi accepit baptismum . Quicumque ergo in hypocrisi accepit baptismum, iste probatur ad aquam contradictionis.

Audi, populus meus, et testificabor tibi. Nobis loquitur Deus. Quodcumque populo dixit, etiam nobis loquitur. Isrel, si audieris me. Quid queris, ut audiant? uideamus quid precipiat. Non erit in te Deus  recens. Cui Deus uenter est, Deus ei recens est. Quotcumque uitia habemus, quotcumque peccata, tot recentes habemus deos. Iratus sum: ira mihi Deus est. uidi mulierem et concupiui: libido mihi Deus est. Unusquisque enim quod cupit et ueneratur, hoc illi Deus est. Auarus aurum deum habet. Nec adorabis Deum alienum. Noster Deus, uirtus est: aliorum, uitia.

Ego sum Dominus Deus tuus qui eduxi te de terra Aegypti. Nos sumus qui educti sumus de terra Aegypti: si tamen exiuimus, si in eremo sumus, si terram repromissionis cupimus uidere. Si reliquimus Sodomam, non respiciamus ad Sodomam. Saluati sumus in monte, non desideremus Aegyptias  carnes, non dicamus: Quam bene nobis erat in Aegypto, cum manducabamus carnes in ollis, et allia, et cucumeres ! uis accipere Domini cibos? uis comedere ipsum Dominum Deum tuum et saluatorem? Audi quid dicat: Dilata os tuum, et implebo illud. Dilatate ora uestra, ipse est Dominus, et panis. Ipse hortatur nos ut comedamus, et ipse noster cibus est. Quantumcumque dilataueris, tantum accipies. Non est igitur in mea potestate, sed in tua est. Si uolueris, totum me accipies: si nolueris, accipe saltem partem.

Et non audiuit populus meus uocem meam. Ego sto ante ostium, et pulso. uolo ut aperias et ingrediar, et non uis aperire .

Et Isrel non intendit mihi: et dimisi eos secundum  desideria cordis eorum, etc. Infelix est qui a Deo non corripitur. Si quis peccans non percutitur, iste miser est. Ideo dicit: Dimisi eos secundum desideria cordis eorum. Ideo eos dimisi: quoniam sepe percussi, et disciplinam non receperunt. Rogaui, non audierunt: percussi, non senserunt dolorem. Dimitto eos in uoluntatibus suis, ut saturati uitiis suis, uel sic agant penitentiam.

Si populus meus audisset me. O clementissime Pater, o misericors Deus! Rogauit, et non est auditus: quasi iratus dimittit filium lasciuientem. Iterum uidet perire, et dolet, quia perit. Et quid dicit: Isrel si in uiis meis ambulasset, pro nichilo, etc. Numquid grande mihi erat liberare te de tribulatione? Numquid non poteram maiestatem meam mittere, et  eruere te de periculo? Sed quia dimisi te libero arbitrio, et stadium tibi proposui, et non coronatur, nisi qui pugnauerit, propterea uictoriam tuo arbitrio derelinquo .

Inimici Domini mentiti sunt ei. In Hebraico melius habet: Inimici Domini negabunt eum, hoc est, Iudei: inimici enim ipsius negauerunt eum. Sed isti inimici qui negaturi sunt eum, ergo perient? ergo reliquie non erunt? Et quomodo iurasti Abrahe, Isaac, et Iacob: quoniam semen ipsorum sit quasi stelle celi et sicut arena maris? Quare promisisti patribus, et non reddis filiis? Inimici Domini negabunt eum. Sed quid dicit? Et erit tempus eorum in seculum. Cum introierit plenitudo gentium, tunc omnis Isrel saluus fiet . In futuro credent, modo non  crediderunt. Nunc dicam ad Iudeos. Solent sibi applaudere, et dicere: Et erit tempus eorum in eternum. Nos dicamus, uerum est: credituri enim sunt de Iudeis. Denique legimus in Apocalypsi Ioannis, duodecim millia de singulis tribubus, hoc est, centum quadraginta quatuor millia creditura, et hoc dicitur uirginum esse. Ubi autem uirginum tantus numerus erit, non uirginum quantus erit? Ergo et nos dicamus Iudeis, et non erit tempus uestrum in eternum, hoc est, in futuro seculo. Sed ad te qui hodie non credis, quid pertinet? Et erit tempus eorum in seculum. Inimicorum Dei quale tempus erit.

Et cibauit eos ex adipe frumenti. Induxit eos in terram repromissionis: cibauit non manna ut in deserto,  sed frumento quod cecidit, quod surrexit. Et cibauit illos ex adipe frumenti. uidete mysterium Scripturarum: Ex adipe frumenti. Frumentum adipes habet: numquid et intestina habuit? Sed uoluit largitatem et pinguedinem gratie spiritualis ostendere, et ideo adipes nominauit. Et de petra melle saturauit eos. Ipse frumentum est: ipse petra est, qui populum Isrel satiauit aqua in deserto. Spiritualiter melle, et non aqua saturauit eum, ut quicumque crediderunt et acceperunt cibum, mel sentiant in ore suo. Quam dulcia faucibus meis eloquentia tua, super mel et fauum ori meo ! Denique et Dominus noster post resurrectionem propterea fauum comedit, et de petra melle saturatus est . Ergo rem dico nouam: Ipsa  petra mel comedit, ut nobis mel tribueret, et dulcedinem, ut qui in Lege biberant myrrham, hoc est, amaritudinem: postea in Euangelio comedant mel Euangelii: cui est gloria in secula seculorum. Amen.



PSALMUS LXXXI.

Psalmus Asaph. Iste psalmus hortatur, ut si uolumus Dominum habitare nobiscum, ea semper que illi sunt placita, faciamus.

Deus stetit in synagoga deorum. Multa sunt schemata. Frequenter enim sedemus, interdum stamus, interdum iacemus, interdum currimus, interdum ambulamus, ita et Deus describitur pro uarietate hominum, et status ipsius diuersus inducitur. Si sancti sumus, et sumus similes Moysi, dicitur ad nos: Tu uero hic sta mecum . Hoc enim dixit  Deus ad Moysen. Stabat enim Moyses super petram, propterea et Dominus stabat illi. Si uero prius sancti fuerimus, et postea peccatores: iam non nobis stat Deus, sed ambulat: hoc est, mouetur de loco suo, qui nobis ante steterat. Postquam nos moti fuerimus, et ipse nobiscum pariter mouetur. Denique et Adam quamdiu in paradiso fuit, et mandatum seruauit, stabat ei Deus. Postquam uero transgressus est: audiuit uocem Dei ambulantis in paradiso. uis scire quia ambulabat ei Deus? Quid ei dixit? Adam, ubi es? Qui ante stantem Deum non fugerat, postea ambulantem fugit . Diximus de stante, diximus de ambulante, dicamus de sedente. Quandocumque sedens inducitur Deus, dupliciter inducitur. Aut quasi rex, aut quasi iudex. Si quasi rex, uidetur  sicut Isaias: uidi Dominum sedentem super thronum excelsum et eleuatum . Ibi quasi rex regnans inducitur. Quando uero quasi iudex inducitur: throni positi sunt, et libri aperti sunt, ut in Daniele scriptum est: Quid dicitur? Throni positi sunt, et libri aperti sunt : hoc est, Dominus quasi iudex sessurus, et omnium opera relecturus. Libri qui modo complicati sunt, tunc aperientur. Omne quod facimus, quod loquimur, quod cogitamus, etiam de otioso uerbo reddituri sumus rationem. Scriptum est in libris Dei. Putat aliquis libros esse in celo, ubi scribuntur peccata nostra: Ego libros puto conscientias nostras, que tunc aperientur, et uidebit unusquisque quod fecit.  Nil occultum quod non reuelabitur. Propterea throni positi sunt, et libri aperti sunt. Quanta scripta sunt in libro meo, et ne fratri quidem meo, neque amico meo audeo confiteri. Sciunt angeli quid fecerim, sciunt Throni, sciunt Seraphim; scit Pater, et Filius, et Spiritus sanctus. Diximus de Deo, quod aliis stet, aliis ambulet, aliis uero sedeat: aut quasi Rex, aut quasi iudex: aliis uero dormit. Si quando nos derelinquit tentationibus, licet simus sancti: tamen relinquimur tentationibus ut probemur: eo tempore nobis dormit Dominus. Denique quid dicit Psalmista: Exsurge, ut quid dormitas, Domine ? Et apostoli, quando erant in naui, et nauis fluctibus tundebatur, dormiebat eis Dominus: Propterea enim nauis fluctibus tundebatur. Denique excitant eum,  et euigilat, et statim tempestas quiescit . Diximus de quatuor schematibus Dei: quia aliis stet, aliis ambulet, aliis sedeat, et aliis quasi dormiat: aliis uero euigilat et consurgit. Deus stetit in synagoga deorum. Quia dii erant, propterea stabat ei Deus. In qua synagoga nostra, diuersa Deus habet schemata: aliis stat, aliis sedet, aliis ambulat, aliis dormit. Cum ipse sit immutabilis, pro nostra uarietate mutatur. uide hominis dignitatem. Deus stetit in synagoga deorum. Largitur nobis nomen, ut largiatur et meritum. In medio autem deos diiudicat. Quasi imperator in medio exercitus diiudicat. Deus deos diiudicat. Res formidabilis, res terroris plena. Si deos diiudicat, de peccatore quid facit? Duos istos uersiculos quasi propheta dixit; hoc uero quod sequitur:

 Usquequo iudicatis iniquitatem? Ipse Deus loquitur ad iudices, hoc est, ad principes populi. Specialiter isti uersiculi qui sequuntur, ad iudices dicuntur. Si seculi iudices, manifestum est. Si uero Ecclesie iudices, de episcopis intelligamus atque presbyteris. Usquequo iudicatis iniquitatem? Qui iudicat iniquitatem, iudex iniquitatis est. Ille erat iudex iniquitatis, de quo dicitur in Euangelio: qui Dominum non timebat, et hominem non reuerebatur. Usquequo iudicatis iniquitatem? Dedi uobis potestatem in gregem meum, et in populum Dei: debetis iudices esse, et non lupi. Et facies peccatorum sumitis. Iudicate egeno et pupillo, humilem et pauperem iustificate. Eripite pauperem, et egenum, etc. Quando uenerit ad uos iudicium, non consideratis causam, non consideratis  iudicium, sed personnas eorum qui habent causas. Ac si dicat: Si uenerit pauper, habens iustum negotium, et uenerit diues, habens malum negotium: uos personam aspicitis, non negotium. Hoc interim secundum unam interpretationem. Ceterum est et alia interpretatio sacratior. Solet in theatris unus homo frequenter diuersas habere personas: nunc ingreditur in mulierem, nunc in uirum, nunc in regem, et qui in regem processerat, rursum in seruo procedit. Dixi exemplum, ut de carnali uenire possimus ad spirituale. Et nos diuersas personas accipimus. Quando enim irascor, personam leonis assumo. Quando res alienas rapio, lupi personam assumo. Quando uero crudelis sum et interficio, assumo personam crudelis. Sed quomodo  qui sunt peccatores, in peccatis habent diuersas personas, sic econtrario qui sancti sunt, habent et ipsi diuersas personas, sed in bono. Quando eleemosynam facio, habeo personam quasi elementis. Quando uero bene iudico, habeo personam boni iudicis. Quando uero iniuriam patior, et humilis sum, habeo personam humilis. Infelix est, qui plures in malo habet personas. Felix est, qui diuersas personas habet in bono.

Nescierunt neque intellexerunt, in tenebris ambulant. Qui? Mali iudices. Quos ego deos uocabam, uitio suo mali appellati sunt. Nescierunt me, neque intellexerunt iudicium meum: in tenebris ambulant. Quia dereliquerunt lucem: propterea in tenebris ambulant. Ego dixi: uos estis lux mundi, et uos declinastis a luce, et facti estis tenebre. Quia ergo hoc  fecerunt, uideamus quid sequitur. Mouebuntur omnia fundamenta terre. uidete, principes mali qualem habent retributionem. Propter malos iudices, terre fundamenta quatiuntur. Hoc interim diximus primum secundum litteram: quoniam totius orbis concussio propter malos principes uenit. Dicamus autem et aliter: Mouebuntur omnia fundamenta terre. Ego malos iudices, qui fundamenta posuerunt in terram, et non in celum, subuertam: qui debuerunt fundamentum habere Christum, quem posuit architectus Paulus: et noluerunt, sed in terram posuerunt fundamenta sua.

Ego dixi, dii estis, et filii excelsi omnes. Audiat Eunomius, audiat Arius, qui dicunt Filium Dei similiter esse filium, ut nos sumus. Quod dii sumus, non est nature, sed gratie. Quotquot enim eum receperunt,  dedit eis potestatem filios Dei fieri . Propterea feci hominem, ut de hominibus dii fiant. Ego dixi, dii estis, et filii excelsi omnes. uidete quanta sit dignitas, et dii uocamur et filii. Ego feci uos deos, sicut feci Moysen Pharaonis Deum : ut postquam dii fueritis, digni efficiamini filii mei. Considerate Scripturam diuinam: Non est personarum acceptio apud Deum. Non dixit: Ego dixi, dii estis, reges et principes, sed omnes quibus equaliter corpus dedi, et animam, et spiritum: equaliter donaui, et deitatem, et adoptionem. Aequaliter omnes nascimur, et imperatores, et pauperes: equaliter et morimur. Aequalis enim conditio est.

uos autem sicut homines moriemini. uidetis ergo quoniam qui homo est, moritur. Deus enim non moritur.  Et Adam quamdiu seruabat preceptum, et Deus fuit, non mortuus est. Postquam uero gustauit de arbore illicita, statim mortuus est. Denique dicit ei Deus: In quacumque die gustaueris, morte morieris . Melius habet in Hebreo: uos autem sicut Adam moriemini. Sicut ille eiectus est de paradiso, sic et nos eiecti sumus. Et sicut unus de principibus cadetis. Quoniam dixerat: Filii excelsi omnes, non potest filius esse excelsi, nisi et ipse excelsus fuerit. Ego dixi, ut omnes uos excelsi sitis, ut ego excelsus sum. uos uero sicut unus de principibus cadetis. Quoniam excelsi eramus, propterea cecidisse dicimur. Ubi sunt qui dicunt diabolum, diabolum esse factum? Ubi sunt qui dicunt malam naturam  a Deo creatam? Secundum Hebreum hic duo dicuntur: uos autem sicut Adam moriemini. Sicut Pater uester noluit audire preceptum Domini, et cecidit: ita et uos moriemini. Ergo illud de Adam dictum est. Hoc uero quod sequitur: Et sicut unus de principibus cadetis, quis est iste unus de principibus qui cecidit? Si uolueris dicere Adam, iam in superioribus uersiculis dictum est: uos autem sicut Adam moriemini. Simulque uidete significantiam uerbi: uos autem sicut Adam moriemini. Quoniam Adam mortuus est, et nos morimur. Diabolus uero qui princeps fuit et cecidit, non mortuus est. Neque enim potest angelica dignitas mortem recipere, sed tantum ruinam. Idcirco dixit: Sicut unus de principibus cadetis. Quomodo cecidit lucifer qui mane  oriebatur: Et ecce, et hic cecidit, et ibi cecidit. Propterea cecidit, quia semper in celestibus uersabatur. Iste est cui dicitur in Ezechiel: Tu es resignaculum similitudinis . uidete quid dicat: Resignaculum similitudinis. Non dixit: tu es signaculum similitudinis: sed resignaculum similitudinis. Signauerat te, Deus, et similem sibi fecerat. Tu uero postea resignasti te ad similitudinem et imaginem Dei, et tu conditus es. Denique dicitur in ipsa prophetia: In medio Cherubim nutritus es: inter lapides iaspidis et carbunculi fuisti in paradiso Dei, et cecidisti, inquit, et a monte Dei uulneratus es. Iste est princeps Tyri ex eo tempore quo cecidit; siquidem Tyrus lingua Hebrea dicitur Sor : hoc est, tribulatio. Ergo et iste princeps qui primo  erat in celo: nunc factus est princeps Tyri, hoc est tribulationis istius seculi. Sicut unus de principibus cadetis. Quando dicit, sicut unus, ostendit esse et alios. Legite Apocalypsim Ioannis: Draco quando de celo cecidit, tertiam partem stellarum secum duxit . Hucusque Deus locutus est ad homines, et rursum per prophetam loquitur.

Surge, Deus, iudica terram. Surge, quia nauis nostra fluctibus tunditur. Surge: Deus, iudica terram: quoniam mali iudices non iudicant, sed euertunt legem tuam, et pecora tua lacerant. Tu surge, qui uerus iudex es. Quia ergo mali iudices mortui sunt sicut Adam et ceciderunt sicut unus de principibus: propterea tu surge, tu iudica, tu salua creaturam tuam. Mercenarius enim cum lupum uiderit,  fugit , relinquit oues: non potest ita dolere alieno, quomodo dolet patri et matri. Dicamus et aliter: Surge, qui pro nobis passus es, pro nobis mortuus es: surge, et salua nos. Dicamus aliter: Qui uenisti humilis et contemptus, ueni quasi iudex et uindica nos. Surge, Deus, iudica terram. uidete significantiam proprietatesque sermonum. Non dixit: iudica celum, sed terram. Ergo terra iudicatur, non celum. Si ergo terra iudicatur, et non celum, ergo in celo peccata non fiunt; si autem fierent in celo peccata, diceret: Surge, Deus, iudica terram, et celum. Et uidete clementiam prophetie. Non dixit, interfice terram: sed iudica, et salua. Non dixit, iudica per angelos, iudica per ministros tuos. Illi enim  si iudicauerint, non possunt misereri, quia exsecutores sunt sententie tue. Tu uero si iudicaueris, poteris ipse misereri. Surge, Deus, iudica terram. Imperator potest suam mutare sententiam: prefectus non potest. Propterea te iudicem deprecamur, non contemnentes, sed precantes. Homines etenim et angeli ad comparationem tui crudeles sunt. Tu solus mitissimus iudex es. uultis scire quoniam Deus clemens est iudex, et omnis homo crudelis est? Dormiente patrefamilias inimicus homo zizania superseminauit. Serui uolunt euellere, et dicit paterfamilias: Dimittite ut simul crescant: ne cum zizania de frumento euellitis, eradicetis simul et triticum . Quoniam tu hereditabis in omnibus gentibus. Propterea te iudicem deprecamur, quia omnibus  gentibus misertus es. Quare non dixit, tu possidebis omnes gentes; sed, tu hereditabis? Ubicumque hereditas ponitur, ibi mors ante precessit. Propterea heredes et coheredes dicimur. Heredes dixit Christi, quia pro nobis mortuus est. Coheredes, quia nobiscum regnaturus est. Tu hereditabis: Misisti enim seruos tuos, reuertamur ad apostolos, alium in circumcisionem, alium in gentes. Quamdiu Moysen miseras, quamdiu Isaiam, quamdiu Ieremiam, quamdiu alios prophetas: notus erat in Iudea Deus, in Isrel magnum nomen eius. In modica terra nominis Dei notitia ferebatur. Misisti Petrum piscatorem, qui dimiserat rete, qui ab opere callosam habebat manum. Non misisti oratorem, non misisti philosophum: Misisti hominem rusticanum, hominem piscatorem.  Iste piscator, iste rusticanus de Ierosolyma perrexit Romam, et rusticanus cepit Romam quam eloquentes capere non potuerunt. Rursum iuit Paulus apostolus, et de Ierosolyma predicauit usque in Illyricum, et predicauit, ubi non erat predicatum Euangelium, ne super alienum fundamentum poneret edificium . Deinde dicit, quod de urbe Roma iret ad Hispaniam. uidete Paulum persecutorem, qui in Iudea fuerat persecutor, predicat gentibus. Ubi sunt qui predicant Alexandrum Magnum Macedonum imperatorem, quod in breui spatio uicerit tantas gentes? Habuit exercitum, habuit et ingentes turbas, et non tale aliquid potuit, sed modicum quiddam. Iste uero Paulus quondam persecutor fuit, qui dicebat: Et si imperitus sum sermone,  non tamen scientia . Qui solecismos facit in loquendo, crucem Christi portat, et quasi triumphans omnes capit. Totum orbem subegit ab Oceano usque in mare Rubrum. Dicat aliquis: hoc totum lucri causa fecerunt. Hoc enim dicit Porphyrius: Homines rusticani et pauperes, quoniam nichil habebant, magicis artibus operati sunt quedam signa. Non est autem grande facere signa. Nam fecere signa in Aegypto magi contra Moysen . Fecit et Apollonius, fecit et Apuleius. Infiniti signa fecerunt. Concedo tibi, Porphyri, magicis artibus signa fecerunt, ut diuitias acciperent a diuitibus mulierculis, quas induxerant: hoc enim tu dicis. Quare mortui sunt? Quare crucifixi? Fecerunt et alii signa magicis artibus, sed pro  homine mortuo non sunt mortui, pro homine crucifixo non sunt crucifixi. Sciunt isti hominem esse mortuum, et moriuntur sine causa? Felix ergo nostra uictoria, que in sanguine apostolorum dedicata est. Fides nostra non probatur, nisi per illorum sanguinem. Benedicamus ergo Deum, cui est gloria in secula seculorum. Amen.



PSALMUS LXXXII.

Canticum psalmi Asaph. Iste psalmus uocem prophete continet collaudantis Deum. Ait ergo:

Deus, quis similis erit tibi? Quia nullus est similis tui: nullum alium auctorem, nisi te querimus. Ne taceas, neque compescaris, Deus. Nos tacemus, tu pro nobis loquere. Iusti uox est que dicit: Neque compescaris, Deus. De iustitia sua securus est.

 Quoniam ecce inimici tui sonuerunt. Possumus secundum tropologiam de Ecclesia interpretari et heresibus. Possumus autem secundum litteram interpretari de populo Iudeorum, et de ceteris gentibus, que in circuitu expugnant Iudeam. Quoniam ecce inimici tui sonuerunt. uocem et detractionem aduersariorum sonitum uoluit appellare. Quoniam ecce inimici tui sonuerunt. uidete quid dicat: Sonuerunt, hoc est, quasi cymbalum tinniens, sic sonuerunt auribus meis. Sonus proprie dicitur, cum auditur tantummodo sonus, et uox non intelligitur. Ergo quod dicit, hoc est: Illi quidem loquebantur, et quasi uolebant me arguere: ceterum ego non quasi uocem, sed quasi sonum audiebam. Et qui oderunt te, extulerunt caput. uidete quid dicat: Ergo qui eleuat  caput, odit Deum. Superbis enim Dominus resistit: humilibus autem dat gratiam . Et qui oderunt te, extulerunt caput. Si causam habes contra aliquem: si tibi detrahit frater tuus, et tu es humilis pro Christo, et ille superbus propter diabolum, tu imitaris eum qui dicit: Discite a me, quia mitis sum et humilis corde . Ille autem qui erigitur, illum imitatur qui dicit: In celum ascendam, super sidera celi ponam thronum meum, ero similis Altissimo . Et qui oderunt te, extulerunt caput.

Super populum tuum malignauerunt consilium. Sufficit alicui, si populus Dei sit. Cogitauerunt aduersus sanctos tuos. Hoc interpretatione non indiget. Legisse, intellexisse est.

Dixerunt, uenite et disperdamus eos de gente. Et  non sit gens, quia populus Dei est. Et non memoretur nomen Isrel ultra. Non memoretur hic, qui sensu uideat Deum.

Quoniam cogitauerunt unanimiter simul. Infelices nos: Infelix populus Dei, non potest in bono tantam habere concordiam, quantam mali habent in malo. Aduersus te testamentum disposuerunt tabernacula Idumeorum et Ismelite: Moab Agareni, Gebal, et Amon et Amalec, alienigene cum habitantibus Tyrum: etenim Assur uenit cum illis, facti sunt in adiutorium Lot. Undecim sunt qui pugnant aduersus sanctum. Quoniam ergo pugnauerunt contra sanctos, ad perfectum numerum, id est, duodecimum, uenire non potuerunt.  Tabernacula Idumeorum. Non habent domus fundamentum, sed tabernacula que cito pertranseunt. Idumea dupliciter interpretatur, aut sanguinea, aut terrena. uidete ergo qui pugnant aduersus sanctos. Tabernacula Idumeorum, terreni et Ismelite interpretantur, obedientes sibi, hoc est, quodcumque cor habuerit, et mala cogitatio, statim faciunt. Propterea dicitur in Ezechiele: Fili hominis, loquere aduersus prophetas, qui sequuntur cor suum, et quodcumque impellit cogitatio, faciunt . Nos autem non debemus sequi cogitationem nostram, nec dici Ismelite, hoc est obedientes sibi, sed Ismel, hoc est, obedientes Deo. Moab, ex patre, hoc est, recedentes a Deo Patre. Agareni, proselyti. Qui cum deberent esse habitatores  Dei, proselyti facti sunt. Gebal interpretatur, uallis uana. Ge, dicitur uallis. Bal uero interpretatur, uana. Isti ergo qui contra Dei populum sunt, non sunt de monte, sed de ualle uana. Et Ammon interpretatur, populus turbidus: hoc est, qui confidunt in multitudine, et non in simplicitate. Amalec, interpretatur lingens terram. Quicumque enim pugnant aduersus populum Dei, non comedunt celestem panem, sed lingunt terram sicut serpens. Alienigene. Ubi dicitur, alienigene, in Hebreo habet Philistiim. Philistiim uero interpretantur, cadentes potione: hoc est, qui inebriati sunt de calice diaboli, et inebriati ceciderunt. Cum habitantibus Tyrum. Tyrus lingua Hebrea dicitur Sor, quod interpretatur, tribulatio et angustia. Qui debuerant esse peregrini  in isto seculo, facti sunt habitatores. Isti ergo qui expugnant populum Dei, habitant in Sor, hoc est, in angustia et tribulatione anime sue. Iste ergo tante gentes que pugnant aduersus sanctum, uideamus quem habent principem: Saluatorem, an diabolum. Quid sequitur? Etenim Assur uenit cum illis. Assur, Nabuchodonosor aduersarius Dei, qui populum Dei duxit in captiuitatem: licet uideatur gentes habere plurimas pro se dimicantes: tamen principem habent Assur, hoc est, diabolum. Facti sunt in adiutorium filiis Lot. Lot, interpretatur declinans. Demones ante fuerunt angeli, et postea cum diabolo ceciderunt, et facti sunt satellites eius, sicut scriptum est in Apocalypsi Ioannis: Quia draco cecidit, et traxit secum tertiam partem stellarum  . Ergo quid dicit? Isti qui uenerunt cum tantis gentibus, et expugnauerunt populum tuum, et uenit cum eis Assur, et principem habent diabolum, facti sunt in adiutorium filiis Lot, hoc est, demonibus. Qui a te declinauerunt, hoc operantur quod et demones. uidetis quia difficillima loca sunt; uidetis quia obscura sunt, et in singulis sermonibus magna sunt sacramenta, et necessitate compellimur in uerbis Hebraicis, et plenis mysteriis diutius immorari. Neque enim nunc rhetoricum locum euentilamus, sed id quod a Spiritu sancto dictum est, interpretari nitimur. Nisi enim sic interpretetur, ut diximus, quid prodest Ecclesiis Christi legere tabernacula Idumeorum et Ismelite,  et cetera nomina? Quoniam ergo uenerunt contra populum tuum, uideamus quid eis imprecetur Psalmista.

Fac illis sicut Madian et Sisare, sicut Iabin. Legistis in Iudicum libro: Iste est Madian quem expugnauit Gedeon . Iabin, et Sisara isti sunt, quos expugnauit Debbora et Barach . In torrente Cison disperiunt in Endor. Debbora et Barach interfecerunt Sisaram principem militie. Ergo quod dicit, uidete quid sit: Domine, quantam habent superbiam! quoniam cum tanto ueniunt exercitu, quoniam Nabuchodonosor habent principem Assyriorum: quoniam facti sunt in adiutorium filiis Lot: quoniam hoc agunt quod agunt demones: quoniam superbia ipsorum usque ad te eleuata est: propterea te deprecor, ut ad ignominiam  suam, non a uiro uincantur, sed a muliere. Facti sunt ut stercus terre. Qui? Madian, et Sisara, et Iabin. Isti tres facti sunt, sicut stercus terre. Madian interpretatur relinquens iudicium: Quicumque pugnat contra populum meum, non cogitat futurum esse iudicium. Sisara interpretatur equi uisio. Isti qui pugnant contra populum tuum, non sunt de grege tuo, et de pecoribus tuis, sed de equis qui insaniunt in feminas. Isti ergo equi semper parati in prelium sunt. Sicut Iabin. Iabin interpretatur intellectus. Qui sibi in sua sapientia confidunt, et non in gloria Dei. Facti sunt ut stercus terre. Illi qui gloriabantur in exercitu, qui habebant principem Assur, et dicebant: In celum ascendam, non solum in terram ceciderunt, sed in terra stercus facti sunt.

 Pone principes eorum. Quorum? Qui pugnant contra populum tuum. Sicut Oreb et Zeb, et Zebee, et Salmana. Omnes principes eorum. Legisse uos puto historiam in Iudicum libro: quoniam Gedeon qui uocatur alio nomine Ierobaal, pro populo Dei pugnans, hos quatuor reges uicerit et interfecerit eos .

uidete quales sunt principes Madianitarum, qui reliquerunt iudicium Dei: Oreb, et Zeb, et Zebee, et Salmana. Quis putat in istis uerbis esse mysteria Saluatoris? Legunt hoc philosophi, et irrident. Legunt rhetores, et putant esse deliramenta. Non solum autem rhetores, sed et Iudei non habent clauem scientie: quoniam uelamen positum est ante oculos eorum. Oreb interpretatur foramen, in quo coluber ingreditur. Zeb interpretatur lupus. uidete  nomina principum aduersariorum Christi. Zebee, hostia, hoc est, quos lupus suffocauerit. Et Salmana, perfecti in malitia. uidete ergo nominum sacramenta.

Qui dixerunt: hereditate possideamus sanctuarium Dei. Dixerunt, sed non perfecerunt: quia Dominus pugnabat pro populo suo.

Deus meus, pone illos ut rotam. uidete clementiam prophete: Non precatur contra eos, sed pro eis. uidete quid dicat: Deus meus, qui Deus es omnium, meus proprie Deus. Deus meus, pone illos ut rotam. Qui quasi fundamentum habent in malitia: non habeant fundamentum, sed uacillent, et non stent in malitia. Sicut stipulam ante faciem uenti, sicut ignis qui comburit siluam. Sicut stipulam: non sicut frumentum,  sed, stipulam; quod dicit, hoc est: si quis est in eis stipula et palea, pereat. Sicut ignis qui comburit siluam. Non dixit, arbores frugiferas; sed, siluam, que non habet fruges. Si quis ergo stipula est, et non habet frumentum: si quis silua est, et non habet fruges, hic pereat. Sicut flamma comburens montes. Superbia in eis pereat.

Ita persequeris illos in tempestate tua, et in ira tua. Quid? Occides eos? Non: sed, Turbabis eos. Ut saluentur.

Imple facies eorum ignominia. Ut confundantur. Quare hoc? Ut querant nomen tuum, Domine. uidetis ergo quia non contra eos, sed pro salute ipsorum deprecatur. Denique et in sequentibus uidete quid dicat:

Erubescant et conturbentur in seculum seculi, et confundantur et pereant. Pereant secundum hoc quod  mali sunt, et saluetur quod bonum est. Denique uidete, quoniam perditio hic non abolitionem sonat, sed salutem. Qui sequitur.

Et cognoscant quia nomen tibi Dominus: tu solus Altissimus in omni terra. Erigat se qui uult ut erigatur. Nos dicamus: Tu solus Altissimus in omni terra. Quantumuis aliquis exaltetur, nos habeamus Deum, cui excelsius nomen est, cui est gloria in secula seculorum. Amen.



PSALMUS LXXXIII.

In fine pro torcularibus filiis Core, et Psalmus. Tres sunt psalmi qui pro torcularibus prescribuntur, octauus, et octogesimus, et octogesimus tertius. Octauus prescribitur Dauid: octogesimus uero prescribitur Asaph: octogesimus uero tertius filiis Core. Do uobis aliquam regulam, ut sciatis in Scripturis quid obseruare debeatis. Quicumque  psalmus prescribitur filiorum Core, nichil triste habet, sed semper leta significat. Quoniam enim Core, et Dathan, et Abiron fecerunt contra Moysen, et a Domino puniti sunt: filii Core qui non sunt secuti patrem suum, eterno gaudio benedicti sunt. Quoniam autem Core interpretatur Caluaria, et manifestum est, quod Caluaria significet locum resurrectionis: quicumque filius Core est, filius est resurrectionis; quicumque autem filius resurrectionis est, nichil potest habere quod triste est.

Quam dilecta tabernacula tua, Domine uirtutum! concupiscit et deficit anima mea in atria Domini. Deinde dicitur: Beati qui habitant in domo tua. uide tria esse tabernacula, et atria, et ad extremum domum. Quam dilecta tabernacula tua, Domine uirtutum! Que sunt ista tabernacula? uideamus Euangelium  an nobis aliquam significantiam prebeat. Loquitur Dominus et dicit: Facite uobis amicos de iniquo mammona, ut cum defeceritis, recipiant uos in eterna tabernacula . uidetis ergo quod iniquum mammona in isto seculo deficit. Tamen considerate quod iste iniquus iustitiam preparat. Mammona in lingua Hebrea diuitie nuncupantur: non aurum, ut quidam putant. De iniquo mammona. uera est et philosophi quedam sententia: »Omnis diues aut iniquus, aut iniqui heres est.« Propterea dicit Dominus atque Saluator quod diuites difficile ingrediuntur in regnum celorum . Dicat aliquis: Quomodo Zacheus ingressus est in regnum celorum, qui diues fuit? Sed dedit diuitias, et statim  commutauit diuitias regno celorum. Non dixit, quicumque diuites fuerint, non intrabunt in regna celorum: sed dixit, quod difficile diuites intrabunt in regna celorum. Quam dilecta tabernacula tua, Domine uirtutum! Alii desiderant possessiones, alii seculi istius diuitias, alii parere in istius seculi Ecclesiis, et gloriam aliquam habere apud homines: mihi hoc solum desiderium est uidere eterna tabernacula. Illa mihi dilecta sunt tabernacula, ubi congregatio uirtutum est, non uitiorum. Concupiscit et deficit anima mea in atria Domini: hoc est solum desiderium, hic solus amor meus, ut uideam atria tua. uidete ordinem. Primum desiderat tabernacula: tabernacula que non habent fundamentum: tabernacula que cito mutantur. Tabernaculum enim semper  mutatur, et huc illucque transfertur. Ceterum atria non sunt quidem domus, sed tamen habent aliqua fundamenta, et de atrio intramus in domum. Iste ergo primum tabernacula desiderat, et postea deficit, et amore tabescit ut uideat atria, et cum fuerit in atrio, tunc dicit: Beati qui habitant in domo tua.

Cor meum et caro mea exsultauerunt in Deum uiuum. Difficile est ut cor et caro alicuius in commune consentiant. Si enim secundum Apostolum spiritus pugnat contra carnem, et caro contra spiritum : quomodo hic dicit, cor meum et caro mea exsultauit? Hoc non potest dicere, nisi ille qui in amorem Dei tota mente defixus est. Cor meum, et caro mea. Illud est quod dicit et in alio loco: sitiuit in te anima mea, quam multipliciter tibi caro mea  ! Ista est caro que desiderat Dominum, de qua in alio loco dicitur: Et uidebit omnis caro salutare Dei . Illa autem caro de qua dicitur: Omnis caro fenum , non desiderat Dominum. Cor meum et caro mea. uide mihi aliquem abstinentem, qui mortem carnis sue, lucrum putat anime sue. Hec autem carnis sunt ieiunia, et iniurie. Denique et Apostolus quid dicit? Quem tradidit Satane in interitum carnis, ut spiritus saluus fiat . Nisi caro mortua fuerit, spiritus uiuificari non potest. Propterea dicit et Apostolus: Quando infirmor, tunc fortior sum . Consideret se unusquisque quando ieiunio lassus est et defectus: quomodo anima uigeat, quomodo nichil aliud mens nisi de Deo considerat: quomodo semper dicat,  quam dilecta tabernacula tua, Domine uirtutum!

Etenim passer inuenit sibi domum, et turtur nidum sibi ubi reponat pullos suos. Altaria tua, Domine uirtutum, rex meus, et Deus meus. Interim simpliciter interpretemur. uidete quid dicat: Desidero, Domine, eterna tabernacula tua: concupiscit et deficit anima mea in atria Domini. Sedem aliquam et nidulum anime mee, et corpori meo habere desidero. Aues que libere huc atque illuc uagantur: tamen postquam uolauerint, habent locum et nidulos ubi requiescant: quanto magis anima mea, et caro mea debet sibi locum preparare, ubi possit requiescere! Nunc altius aliquid ascendamus. In Domino confido: quomodo dicitis anime mee, transmigra in montes sicut passer?  uidete ergo quia nemo transmigrat in montes nisi qui passer est. Et turtur nidum sibi. Iste est turtur, de quo dicitur in Cantico canticorum: uox turturis audita est in terra nostra . Turtur nidum sibi. Turtur est animal castitatis. Turtur non habitat in humilibus, sed semper facit nidos sibi in excelsis arboribus. Sicut ergo passer et turtur aues castissime nidos sibi in sublimioribus faciunt: sic ergo tabernacula, et atria et domus non sunt in humili ista terra, sed in excelso, hoc est, in regnis celorum. Denique uidete quid dicat.

Beati qui habitant in domo tua. In tabernaculo non habitamus, sed peregrinamur. Et in atrio quamdiu sumus, non habitamus, sed peregrinamur. De atriis enim transimus in domum. Cum autem uenerimus  in domum, quid dicitur? Beati qui habitant in domo tua: Domus que habet fundamentum. Quoniam de domo nobis exire non licet, de atriis licet.

Beatus uir cuius est auxilium abs te. Nos quidem desideramus tabernacula et atria et domum tuam, sed hoc ipsum ut capere possimus, non est uirtutis nostre, sed auxilii tui. Ascensiones in corde suo disposuit. Quis disposuit ascensiones in corde suo? Beatus uir cuius est auxilium a Domino: ille disposuit ascensiones in corde suo. Quicumque sanctus est, quotidie in priora extenditur, et preteritorum obliuiscitur. Propterea dicuntur et in Psalterio psalmi graduum quindecim, et primus dicitur: Ad Dominum cum tribularer clamaui. Et in secundo: Leuaui oculos meos in montes, unde ueniet auxilium  mihi. Et in tertio: Letatus sum in his que dicta sunt mihi, et semper procedit, et proficit, et ascendit in sublimiora. Quod dicit, hoc est: Ascensiones in corde suo disposuit: Felix est qui quotidie proficit, qui non considerat quid heri fecerit, sed quid hodie faciat, ut proficiat. Sanctus ascensiones in corde suo ponit, peccator descensiones. Quomodo qui sanctus est, quotidie proficit: ita qui peccator est, quotidie decrescit. Beatus uir qui disponit ascensiones in corde. uidete consequentiam Scripturarum. In ualle lacrymarum in loco quem posuit. Ubi dicitur, in ualle, necesse est ut econtrario intelligamus et montem. Ergo quicumque disponit ascensiones in corde suo, ubi positus est? In ualle lacrymarum. Consideremus quod in ualle sumus, non sumus in  monte, non sumus in paradiso: nec in paradisi altitudine, sed in humilitate terre, maledicte terre, maledicte que nobis tribulos et spinas generat, que cibus serpentis est, de qua dicitur ad Adam: Terra es, et in terram ibis. Quamdiu ergo sumus in ualle lacrymarum, non debemus ridere, sed plorare. Propterea dicit et Dominus: Beati flentes, quia ipsi ridebunt . Interim ergo dum sumus in ualle lacrymarum, seculum hoc lacrymarum est, non gaudii. Non debemus ridere, quoniam hoc seculum et hoc tempus lacrymarum est, illud gaudii. In ualle lacrymarum in loco quem posuit. Quid est quod dicitur: in loco quem posuit. In loco, hoc est, in ualle lacrymarum. In loco quem posuit, Deus nos posuit ad  certamen, ut semper in hoc pugnemus. Locus ergo iste, hoc est, uallis lacrymarum, non est pacis, non est securitatis, sed certaminis atque bellorum.

Etenim benedictiones dabit legislator. Dicat aliquis: In ualle lacrymarum, in loco quem posuit, ad agonem, hoc est, ad certamen: quare posuit ad agonem? quare pugnare nos uoluit? Respondit sibi ipsi Psalmista, et dicit: Propterea in loco isto pugnare nos uoluit, ut possit tribuere coronas. Etenim benedictiones dabit Legislator. Iste Legislator, hoc est, agonotheta noster, propterea nos pugnare uoluit, ut nos possit benedicere. uidete consequentiam. Que sunt autem benedictiones istius agonothete? Ibunt de uirtute in uirtutem. Hic uincunt, ut ibi coronentur. Si hic uir fortis apparuerit, ibi robustior fit, ibunt de  uirtute in uirtutem. Ergo nisi hic habuerimus uirtutem: ibi uirtutem maiorem habere non possumus. Neque enim dixit, ibunt de imbecillitate in uirtutem: sed, ibunt de uirtute in uirtutem. uis ibi esse fortis? Ante hic esto fortis. uis ibi coronari? Hic pugna. Ibunt de uirtute in uirtutem. Possumus et aliter dicere: Christus Dei uirtus, et Dei sapientia . Qui hic habuerit uirtutem, et ibi habebit ipsam uirtutem. Ibunt de uirtute in uirtutem. Quid habebunt lucri cum ierint de uirtute in uirtutem? Quid habebunt premii? uidebitur Deus deorum in Sion. Beati mundo corde, quoniam ipsi Deum uidebunt : Sufficit uictoribus, sufficit eis qui pugnauerunt facies Christi. Deum uidere, infinita corona est. uidebitur Deus deorum in Sion. Quanta letitia est,  quanta felicitate ire de uirtute in uirtutem, et hoc ipsum habere premium, ut Christum uidere mereamur!

Protector noster aspice, Deus, et respice in faciem Christi tui. uidete quid dicat: Et respice in faciem Christi tui. Et deprecatur homo, ut pater aspiciat in faciem filii. Sed uide quid dicat. Quoniam dixit Apostolus: An experimentum queritis eius qui in me loquitur Christus ? Et rursum ipse Saluator dixit: Qui uos recepit, me recipit ? Ergo hoc est quod dicit: respice in nos. In nobis enim respicis filium tuum, qui habitat in nobis.

Quia melior est dies una in atriis tuis. uidete quid dicat: Dies una. Putat aliquis sic intelligendum: Melius mihi est in regno celorum parum habere, quam hic totum, hoc est, in isto seculo. Est quidem  et ista intelligentia non mala. Sed nos dicamus: Si posset fieri, ut aliquis una die esset in regno celorum, et postea precipitaretur, recte diceret: Melius est dies una in atriis tuis. Nunc uero quod dicit una dies, hoc est, quod dicit in regno celorum. Una illa dies non habet noctem et tenebras, sed semper lux est. Qui ergo una die in regno celorum fuerit, semper ibi est.

Elegi abiectus esse in domo Dei mei, magis quam habitare in tabernaculis peccatorum. Hoc est quod etiam Saluator ait de Ioanne: Amen, amen dico uobis, quoniam inter natos mulierum non est maior Ioanne Baptista . Deinde dixit: quia ipse est angelus. Et deinde dixit: Qui autem minor est in regno celorum, maior est illo. Sensus ibi iste est:  Ioannes inter omnes homines maior est. Et si uultis scire, ipse est angelus. Iste autem qui in terra angelus est, in celorum regno nouissimus est, hoc est, ab angelis minor est. Qui autem minimus est in regno celorum, hoc est, angelus, maior est ab isto, qui in terra omnibus maior est. Hoc est ergo quod nunc propheta dicit: Elegi abiectus esse in domo Dei mei, hoc est, minus esse uolui in regno celorum, quam in isto seculo primus. Elegi abiectus esse in domo Dei mei, quam habitare in tabernaculis peccatorum. Tabernacula non habent fundamentum, sed pertranseunt. Tamen qui peccator est, numquam incolit terram, sed inhabitat et possidet.

Quia misericordiam et ueritatem diligit Deus. Duo diligit Deus: misericordiam et ueritatem. Si tantum  misericors esset, omnes nos ad peccata prouocaret. Si tantum ueritatem diligeret, nemo spem haberet penitentie. Propterea duo querit, ut ex altero alterum temperet. Si peccator es, audi misericordem Deum, et noli desperare, sed age penitentiam. Si uero iustus es, noli negligens esse, quia Deus clemens est: quoniam Deus et iustus est, et ueritatem diligit. Gratiam et gloriam dabit Dominus. Non dixit, gloriam et gratiam dabit; sed dixit, gratiam et gloriam dabit Dominus. Primum donat peccata, et postea coronat.

Non priuabit bonis eos qui ambulant in innocentia. Melius habet in Hebreo, in perfectione. Innocentia enim non est perfecta uirtus; quoniam qui innocens est, nisi habuerit prudentiam, non est perfecte consummateque uirtutis. Propterea dicit etiam in  Euangelio: Estote prudentes ut serpentes, et simplices ut columbe . Domine uirtutum. uidete quid dicat, Domine uirtutum. Ergo quando peccata aliqua habemus in nobis: Deus qui Dominus uirtutum est, non est Dominus noster; quia Dominus non est peccatorum, sed iustorum. Beatus uir qui sperat in te. Ille sperat in Domino, qui conscientiam non habet peccatorum, qui oculos liberos ad celum leuat. Iste sperat, qui scit non offendisse se Dominum suum; cui est gloria in secula seculorum. Amen.



PSALMUS LXXXIu.

In finem filiorum Core. Psalmus hoc titulo prenotatur. Frequenter dixi, ubicumque titulus est, filiorum Core, nichil triste est, sed semper letum. Tristitia enim patris, filiorum gaudio consolatur. Denique  diligenter psalmos relegite, et ubicumque inueneritis titulum, filiorum Core, nichil triste reperietis. Frequenter dixi Core, quod interpretatur Caluarie locus: necesse est ut letum aliquid significet. Denique quis est iste Core? Qui de Iericho ascendebat in Bethel. Bethel domus Dei. Diligenter animaduertite. Quicumque in Iericho est, et uult ire ad domum Dei, necesse est ut ascendat. Ergo de Iericho Core noster, hoc est, Eliseus, ascendit in domum Dei in Bethel, et egrediuntur de Bethel, hoc est, de domo Dei, hoc est, de synagoga ubi prius fuerat domus Dei, egrediuntur pueri quadraginta duo, et illudunt Eliseum et Core nostrum, et dicunt: Ascende, Calue; ascende, Calue. Ille uenit ad domum suam, et irridetur a paruulis Bethel. uerum Eliseus ille patientissimus, qui propterea uenerat in Bethel ut saluaret, respexit se aliquando: respexit, et iussit de saltu  exire duos ursos, et interfecerunt quadraginta duos pueros . Sic et Dominus noster, hoc est, noster Core, cum uenisset in Bethel, et uellet ascendere, irrisus a paruulis, iubet exire duos ursos, hoc est, uespasianum et Titum, et interfecerunt quadraginta duos pueros. Qui sunt isti quadraginta et duo pueri? Ab ascensu Christi usque ad subuersionem Ierusalem, quadraginta et duo anni sunt. Diligenter aspicite, et sic inuenietis. Dedit itaque illis locum penitentie quadraginta et duos annos post resurrectionem suam, cum ad Bethel ascenderet. Sed quoniam illi irridebant: Ascende, Calue; ascende, Calue; egressi sunt duo ursi, et intefecerunt illos.

Benedixisti, Domine, terram tuam. De aduentu dicitur Saluatoris. Hoc proprie secundum historiam. Ceterum secundum tropologiam, cum dixerimus de historia, postea dicemus. Benedixisti, Domine, terram  tuam. Hoc diximus de aduentu Saluatoris. Terra que te offenderat, que idololatriis fuerat inquinata, te ueniente saluata est. Benedixisti, Domine, terram tuam. Loquitur peccator postea ueniam consecutus. Benedixisti, Domine, terram tuam. Licet tribulos et spinas attulerit, tamen creatura tua est, et ideo saluata est. Auertisti captiuitatem Iacob. Eorum qui in Christo crediderunt. Auertisti captiuitatem Iacob. Quicumque in peccatis est, captus tenetur.

Remisisti iniquitatem plebis tue. Non propter opera eorum, sed propter misericordiam tuam saluasti populum tuum. Et operuisti omnia peccata eorum. Usque ad finem de aduentu Saluatoris psalmus est, sicut dixit, misericordia et ueritas. uerumtamen prope timentes eum salutare ipsius, ut inhabitet gloria  in terra nostra. uere enim gloria Dei habitauit in terra nostra, et deinde iustitia de celo prospexit. Etenim Dominus dabit benignitatem. Quam benignitatem? Terra nostra dedit fructum suum. Maria, terra nostra, caro nostra, dedit fructum suum. Iustitia ante eum ambulauit. Iustum fructum dedit terra uirgo. Hoc interim diximus secundum historiam: nunc dicamus secundum tropologiam: Remisisti iniquitatem plebis tue. Nemo dimittit, nisi quod debetur. Operuisti omnia peccata eorum. uirtutibus operuisti, et propterea peccata non parent. Ac si diceret: Iniquitatem operuisti iustitia; impudicitiam operuisti castitate; nigredinem operuisti candore.

Mitigasti omnem iram tuam: auertisti ab ira indignationis tue. Conuerte nos, Deus salutum nostrarum,  etc. uidete quid dicat: Tu quod in te fuit, auersus es ab ira propter clementiam tuam. Conuerte nos, Deus. Tu auersus ab ira, nos auertisti a peccatis. Conuerte nos, Deus salutum nostrarum. Quare non dixit, salutis nostre, sed salutum nostrarum. Si semel peccaremus, una indigeremus salute. Multa peccauimus: propterea multis indigemus salutibus.

Deus, tu conuersus uiuificabis nos. Quamdiu ergo ad nos Dominus non conuertitur, mortui sumus.

Ostende nobis, Domine, misericordiam tuam, et salutare tuum da nobis. Quod Saluator descendit, misericordia Dei est. Non uenisset medicus, nisi egrotarent plurimi. Quoniam egrotabant plurimi, propterea uenit medicus. Quoniam indigebamus  misericordia, propterea uenit Saluator.

Audiam quid loquatur in me Dominus Deus. Multi putant quando loquitur Moyses et dicit: hec dicit Dominus, et Isaias, et ceteri, et cum dicitur: Factum est uerbum Domini ad Isaiam, siue ad Ezechiel prophetam; quoniam forinsecus sermo fiat, et per istas aures audiat propheta quod loquitur a Domino: Non est ita. Denique et Dominus noster quid loquitur ad Phariseos et Iudeos? qui habet aures audiendi audiat . Et Isaias ait: Dominus addidit mihi auriculam . uidete quid dicat: Dominus addidit mihi auriculam. Quoniam non habebam illam auriculam que in corde est; addidit mihi ut Dei possim audire sermones. Et nunc ergo propheta quodcumque audit, audit in corde.  Quando enim clamamus in cordibus nostris, abba pater, et clamor ille silentii est, et silentium auditur a Domino: sic et Dominus loquitur ad cor nostrum, quod clamat, abba pater. Ideo ergo nunc dicit propheta: Audiam quid loquatur in me Dominus Deus. Tale quid et Abacuc propheta dicit: Stabo in contemplatione, et uideam quid respondeat mihi Dominus, et quid respondeam ad eum . Et audiam quid loquatur in me Dominus Deus. Ergo et hoc quod dicit: Audiam quid loquatur in me Dominus Deus: loquitur in corde, loquitur in sensu. uultis scire qualis sit clamor cordis? uultis scire quoniam clamor apud Deum non uocis, sed lacrymarum est? Dicitur in Lamentationibus Ieremie: Non tacuit pupilla oculi mei . Quoniam loquetur  pacem in plebem suam. Proprie dicitur hoc de populo Iudeorum, qui in Christum credituri sunt. Hoc est de aduentu Christi. Dicitur et de fide populi Iudaici, hoc est, de apostolis, et quicumque apostolis crediderunt. Quoniam loquetur pacem in plebem suam. Pax non dicitur, nisi quando bellum non est.

Et super sanctos suos et in eos qui conuertuntur ad cor. Hoc est, qui primum sequebantur carnem, et postea conuertuntur ad cor. Ut sciatis quia pro Iudeis dicitur iste uersiculus, hoc est, de his qui crediderunt in Saluatorem: uidete exempla que diximus. Fac mihi Iudeum legere Leuiticum, et omnia illa sacramenta que scripta sunt, et quomodo leprosus ingreditur in synagogam, quomodo gallina tollitur et obtorquetur illi collum. Deinde dicitur de  sanguine quomodo aspergatur: dicitur de aqua: dicitur de hyssopo: dicitur etiam quomodo scindantur illi uestimenta, et sic ingreditur in synagogam ille qui leprosus fuerat. Si secundum litteram legamus, quid nobis prodest quod legimus? Si uero conuersi fuerimus ad cor, si spiritualiter intellexerimus: uidebimus quoniam leprosus non potest intrare ad populum Dei, nisi scindantur uestimenta eius, nisi quodcumque clausum fuerit reueletur. Denique uidete, quoniam iste leprosus nisi per sanguinem et aquam, et hyssopum, non ingreditur synagogam. Ergo et tu qui usque hodie leprosus fuisti, non apparebat lepra tua antequam uenires ad sacerdotem. Sed quoniam uenisti ad sacerdotem, dissuit  sacerdos uestimenta tua, et quod tectum uidebatur et sanum esse, ostendit leprosum. Omnia peccata tua et lepram tuam posuit ante oculos tuos, et ideo te reducit in synagogam Dei per sanguinem et aquam. Per sanguinem, per passionem Christi, et per aquam, per baptismum. Ergo post lepram sanari non poteris, nisi per passionem et per baptismum. Et cum hoc feceris, dicitur et illud: Asperges me hyssopo et mundabor: lauabis me, et super niuem dealbabor . Usque hodie in Aegypto es: quamdiu non ueneris ad sanguinem et ad aquam, saluari non poteris. uis ut exterminator qui interfecit Aegyptum, non te interficiat? Tolle hyssopum, intinge in sanguine, asperge postes tuos. Exterminator cum uiderit sanguinem in fronte tua,  accedere non poterit. Hoc totum quare dixi? Quia scriptum est: Et in eos qui conuertuntur ad cor. Ergo non poterit Deus loqui pacem plebi sue, nisi eis qui conuertuntur ad cor.

uerumtamen prope timentes eum salutare ipsius. Ostendo uiam salutis, do misericordiam, licet necdum conuersus es ad cor: tamen exspecto, do locum penitentie. Et hoc totum quid est. Ut inhabitet gloria in terra nostra. Propterea te ad penitentiam uocat: ut qui leprosus eras, habeas hospitem Christum.

Misericordia et ueritas obuiauerunt sibi, iustitia et pax osculate sunt. O quam preclara amicitia! Misericordia et ueritas obuiauerunt sibi. Peccator es: audi quid dicat, misericordia. Sanctus es: audi quid dicat, et ueritas. Nec si peccator es, desperes: nec si  iustus es, superbias. Dicamus aliter: Duo sunt credentes populi: unus de gentium populo, et alius de Iudeorum. Iudeis repromissum est quod ueniret Saluator: nobis autem qui extranei eramus a lege Dei, non est repromissum. Misericordia igitur est in populo gentilium, ueritas in populo Iudeorum: quia quod repromissum est, uenit hoc est, quod repromissum est, patribus, hoc completur in filiis. Iustitia et pax osculate sunt. uidete quid dicat: Iustitia et pax osculate sunt. Ipsum est quod supra dixit: Misericordia et ueritas. Misericordia ipsum est quod et pax: ueritas autem ipsum est quod et iustitia. Si quid enim ad pacem pertinet, hoc et ad misericordiam, et si quid ad ueritatem, hoc ad iustitiam. uidete ergo quid dicat: Iustitia et pax deosculate sunt, hoc est, misericordia  et ueritas amicitiam fecerunt, hoc est, et gentilium populus et Iudeorum sub uno pastore Christo est.

ueritas de terra orta est. Ego sum uia, et uita, et ueritas . Ille qui dicit, ego sum ueritas, de terra ortus est. Que est ista ueritas que de terra orta est. Exiet uirga de radice Iesse, et flos de radice eius exiet . Et in alio loco: Quoniam Deus operatus est salutem in medio terre . Quid dicis, Manichee, qui negas carnem habuisse Saluatorem? Ecce ueritas, id est, Saluator de terra, hoc est, de Maria ortus est. Et iustitia de celo prospexit. Iustum enim erat, ut Saluator misereretur populo suo. uidete quid dicat: O iusta iudicia Dei et ininuestigabiles uie eius! ueritas de  terra orta est, hoc est, Saluator. Et rursum: Et iustitia de celo prospexit. Iustitia ipse Saluator est. Quomodo de terra orta est? Quomodo de celo prospexit? De terra orta est, quod homo natus est; de celo prospexit, quoniam Deus semper in celis est, hoc est, natus quidem est de terra; sed ille qui de terra natus est, semper in celo est, hoc est, sic apparebat in terris, ut celum non derelinqueret. Deus enim ubique prospexit: quoniam donec peccabamus, auertebat oculos suos a nobis. Quod dicit, hoc est: Iustum est ut figulus misereatur operibus suis, ut pastor misereatur gregi suo. Nos populus eius sumus, nos creatura eius sumus. Propterea ergo de terra ortus est, et de celo prospexit, ut impleat iustitiam suam, et misereatur operi suo. Denique ut  sciatis quoniam iustitia non crudelitatem sonat, sed misericordiam, uidete quid dicat:

Etenim Dominus dabit benignitatem. Propterea prospexit de celo, ut misereatur operibus suis. Et terra nostra dabit fructum suum. ueritas quidem de terra orta est. Hoc de preterito. Nunc de futuro dicitur: Et terra nostra dabit fructum suum. Nolite desperare: quod semel natum est ex Maria, quotidie et in nobis nascitur. Et terra nostra dabit fructum suum. Et nos possumus parere Christum, si uolumus. Et terra nostra dabit fructum suum, de quo fiat celestis panis, de quo dicitur: Ego sum panis, qui de celo descendi . Hec quidem omnia diximus de misericordia Domini, quoniam propterea uenit ut saluaret humanum genus. uerumtamen scire debemus, quoniam ipse iudicaturus  est uiuos et mortuos, ipse ueniet ad iudicium.

Iustitia ante eum ambulabit, et ponet in uia gressus suos. Nolite negligentes esse. Iustitia ante eum ambulabit, et ponet in uia gressus suos. uidete quid dicat, gressus suos: ubi non sunt lapides, ubi non sunt spine et tribuli, ubi equalis est uia, ubi ambulare potest, ubi non potest impingere. Et nos ergo faciamus in corde nostro uiam Domino; de qua uia laborabat et Ioannes, et clamabat in eremo, ut faceremus uiam Domino . Ergo et nunc dicitur: Et ponet in uia gressus suos. Ubi inuenit uiam, ambulat. Licet ante habebamus spinas et tribulos, licet et lapides, dicitur nobis in Isaia: Et lapides de uia proiicite . Hoc autem propterea dicit: ne cum uoluerit deambulare in uia nostra, impingat  pedem suum. Lapides qui in uia sunt, et proiici iubentur, peccata nostra sunt. Non ambulat in corde nostro Christus, si peccatum aliquod fuerit, statim impingit in lapides. Et ponet in uia gressus suos. Faciamus uiam, et ponet in uia gressus suos iehsu, cui sit gloria et honor in secula seculorum. Amen.



PSALMUS LXXXu.

Oratio Dauid. Iste psalmus uocem continet nostri Mediatoris uenientis ad passionem. In fine uero ipsius prophete tenet orationem.

Inclina, Domine, aurem tuam, et exaudi me: quoniam sanctus sum. Iuxta fragilitatem assumpti corporis ad Patrem fundit orationem. Secundum deitatem uero sanctum se dicit, sicut quondam dixerat  ad Moysen: Sancti estote, quoniam ego sanctus sum . Saluum fac seruum tuum, Deus meus, sperantem in te. Miserere mei, Domine, quoniam ad te clamaui tota die. Formam serui suscepit, quam in omni tempore presentis uite saluari precatur. Scit enim quia et si spiritus promptus est, caro autem infirma est.

Letifica animam serui tui. A tribulationibus presentibus mestam. Quia ad te, Domine, animam meam leuaui: Ad te eam resuscitari credens.

Quia tu, Domine, suauis et mitis, et multe misericordie omnibus inuocantibus te. His qui te de puro corde inuocant, mitem te prebes, et copiosam misericordiam eis indulges.

Auribus percipe, Domine, orationem meam, etc. Quoniam iusta peto.

 In die tribulationis mee. Hoc est, in die passionis. Clamaui ad te. De cruce. Quia exaudisti me. Ut commendatum tibi restitueres spiritum meum.

Non est similis tui in diis, Domine, et non est secundum opera tua. Non reperitur in simulacris gentium, qui sic possit ut tu operari.

Omnes gentes quascumque fecisti, uenient et adorabunt coram te, Domine, etc. Per passionem enim meam cognoscent magnitudinem uirtutis tue. Hinc propheta loquitur.

Deduc me, Domine, in uia tua, et ingrediar in ueritate tua. Si enim me ad Christum tuum, qui est uia, deducas, nulla me fallacia retinebit. Letetur cor meum ut timeat nomen tuum. Cum a merore facinorum erutus fuero, tunc in te letitia spirituali gaudebo.

 Confitebor tibi, Domine Deus meus, in toto corde meo: et glorificabo nomen tuum in eternum, etc. Cur confiteatur nomini Domini, aut honoret eum, uersiculus sequens exponit, dicens:

Eripuisti animam meam ex inferno inferiori. Non quod duo inferna sint, sed iste superiorem infernum, peccatum dixit: inferiorem uero, qui est uerus infernus, in quo peccatores damnantur. Laudat ergo ob hoc misericordiam Domini, quod sit erutus a supplicio inferioris inferni.

Deus, iniqui insurrexerunt aduersus me: et synagoga potentium quesierunt animam meam. uitiorum, seu demoniorum. Non ex persona Christi hec propheta loquitur, sed intelligitur de Iudeis. Non proposuerunt Deum ante conspectum suum. Obcecauerat  eos malitia eorum.

Et tu, Domine Deus, miserator et misericors: patiens et multe misericordie et uerax. Misericors, cum remittis: patiens, cum peccatorem, ut conuertatur, exspectas: uerax, cum promissa restitues.

Respice in me, et miserere mei: da imperium tuum puero tuo. Ad repugnandum potestatibus aduersis. Et saluum fac filium ancille tue. Ecclesie, in qua sum renatus.

Fac mecum signum in bonum, ut uideant qui me oderunt et confundantur: quoniam tu, Domine, adiuuisti me, et consolatus es me. Muniar crucis tue signo, quod uidentes, potestates aduerse fugiant confuse, et discedant a me. Hec enim pro nostro  populo propheta rogat. Sed et nos precamur, Domine, ut crucis tue signo tutati, atque eius presidio custoditi, mereamur ab omnibus diaboli insidiis liberari: quia tibi est honor et gloria cum eterno Patre et Spiritu sancto in secula seculorum. Amen.



PSALMUS LXXXuI.

Psalmus Cantici filiis Core. Inter psalmum et canticum quid interest, frequenter dixi: Psalmus ex Psalterio dicitur: Canticum uero ex uoce profertur. Psalmus refertur ad manus, hoc est, ad opera: canticum ad theoriam.

Fundamenta eius in montibus sanctis. Non predixit cuius; et dixit: Fundamenta eius in montibus sanctis. Qui loquitur, propheta est. Filii sunt Core. Core quid interpretatur, frequenter dixi: Caluaria, hoc est filii resurrectionis. Fundamenta eius,  siue Dei, siue certe Ecclesie. Que sunt autem fundamenta, nisi Pater, et Filius, et Spiritus sanctus? Hec ergo fundamenta non sunt in uallibus, sed sunt in montibus, et non in montibus quibuscumque, sed in montibus sanctis. Loquitur Paulus: Quasi sapiens architectus fundamentum posui , hoc est fidem Trinitatis. Denique dicit, et in alio loco: Exspectabant enim ciuitatem habentem fundamenta: cuius artifex et conditor Deus : Fundamenta eius in montibus sanctis. Ideo dixit in montibus sanctis: quia sunt et alii montes non sancti. Denique dicitur in Isaia: Super montem tenebrosum leuate signum . Et in alio loco dicitur: Quis es tu, mons corrupte ? Dicitur et in Ieremia: Dicat Domino  Deo uestro gloriam, antequam offendant pedes uestri ad montes tenebrosos . uidetis ergo quia sunt et montes tenebrosi, et dicitur nobis a Ieremia, ut demus gloriam Deo, antequam offendant pedes nostri ad montes tenebrosos. Si enim pedes nostri impegerint ad illos montes, gloriam Domino dare non possumus. Fundamenta eius in montibus sanctis. Quos nos possumus dicere fundamenta? Apostolos. In illis erant fundamenta: ibi primum posita est fides Ecclesie, et ibi fundamenta sunt posita. Et quia unusquisque superedificat fundamento: alius aurum, alius argentum, alius lapides pretiosos: diligit Dominus portas Sion super omnia tabernacula Iacob. Istas portas diligit, quas uidemus corruisse. Istas portas diligit, et  istam Sion diligit, que arata est sicut ager. Et uidete quid dicat: Diligit Dominus portas Sion, super omnia tabernacula Iacob. uidete quid dicat: Super omnes ciuitates Iacob, hoc est, Iude: istam tantum diligit ciuitatem. Et quomodo uidemus alias ex parte stare, et istam penitus corruisse? Legamus Apocalypsim Ioannis : legamus et Isaiam . Ubi edificatur ciuitas Ierusalem, et duodecim porte ipsius dicuntur esse de lapidibus pretiosis constructe, et ipsa ciuitas de celo descendit, et dicuntur muri eius aurei, et dicuntur platee eius strate esse smaragdo, et dicuntur singule porte ex singulis lapidibus pretiosis . He sunt tote Domini diuitie, et hoc diligit Dominus  quod et homines? Prohibet nos ab auaritia, et ipse de auaritia exstruit ciuitatem? Ergo, diligit Dominus portas Sion. Illas portas duodecim Sion, manifestum est quod de apostolis scripsit. Super omnia tabernacula Iacob, super omnes ueteres sanctos. Hoc interim diximus secundum unum tropum. Dicamus autem et aliter: Diligit Dominus portas Sion. Mihi uidentur porte Sion esse uirtutes. Sicut enim porte mortis sunt uitia atque peccata: ita porte Sion uidentur mihi esse uirtutes. Denique dicit in alio loco: qui exaltas me de portis mortis . Si autem porte mortis peccata sunt: ergo porte Ierusalem uirtutes sunt. Super omnia tabernacula Iacob. uidete quomodo Iacob, hoc est, uetus populus, non habet fundamentum,  nec domum fundamentis positam, sed tabernacula que cito pertranseunt.

Gloriosa dicta sunt de te, ciuitas Dei. Ergo hoc quod dictum est, fundamenta eius in montibus sanctis, possumus et de Deo dicere. Possumus autem et hoc dicere: Gloriosa dicta sunt de te, ciuitas Dei. Que est ista ciuitas ubi dicta sunt gloriosa? In omnibus prophetis dictum est de hac ciuitate. Isaias dicit: Exsurge, exsurge, Ierusalem, induere fortitudinem brachii tui . Iterum ipse Isaias: Ego ciuitas firma, ciuitas que non oppugnatur. Dicit et Dauid: Fluminis impetus letificat ciuitatem Dei . Et in alio loco: Domine, in ciuitate tua imagines eorum dissipabis . Et Saluator gloriosa locutus est de hac ciuitate. Non potest abscondi ciuitas super  montem posita .

Memor ero Raab, et Babylonis, scientium me. Quoniam dixit: gloriosa dicta sunt de te, ciuitas Dei, et tamen ipsam ciuitatem Ecclesiam intelligimus de gentibus congregatam, propterea nunc de uocatione gentium dicitur: Memor ero Raab, et Babylonis scientium me. Quicumque peccator est, securus sit. Dominus memor fuit Raab. Securum dixi, si reuertatur ad Dominum. Ceterum securitas sine lacrymis, non habet remedium. Memor ero Raab. Raab illius meretricis que suscepit exploratores Iesu: que erat in Iericho, quo uenerat iehsu, et misit duos exploratores Iericho . Mundus iste, qui in septem diebus subuertitur, uult interficere exploratores. Et cum ille cupiat interficere exploratores,  sola meretrix Raab suscepit. Et suscepit eos non in inferiori loco, sed in cenaculo. Dicamus ergo primum secundum quod uulgo dicitur: neque enim debemus et illam interpretationem dimittere. Et suscepit eos non in inferiori loco, sed in cenaculo. In domate, hoc est, in sublimitate fidei sue, et abscondit eos in lino, hoc est, in stupa lini. Hoc interim diximus secundum historiam, et uidetis quomodo de ipsa historia paulatim ad mystica ascendimus sacramenta. iehsu dux, qui populum eduxerat de Aegypto: iehsu dux, qui interpretatur Saluator, Mose mortuo, et sepulto in terra Moab, in terra Arabie, hoc est, Lege mortua, in Euangelium cupit inducere populum suum. Emittit duos  exploratores Iericho. Duos exploratores, unum in circumcisionem, alium in gentibus, Petrum et Paulum. Iericho querit eos occidere: illa eos suscepit meretrix, Ecclesia de gentibus congregata. Credit in Iesum, et quos uolebat Iericho interficere, ipsa saluat in domate suo. Et ponit eos in domate suo, in excelsa fide sua, et abscondit eos in lini calamo. Licet meretrix sit, tamen ponit eos in lino. Linum multo labore, et diligentia in candorem uenit. Scitis ipsi, quoniam linum de terra nascitur, et cum in terra natum fuerit, nigrum est: nullam speciem habet, nullum usum. Primum ergo tollitur de terra, frangitur, deinde torquetur, postea lauatur, deinde tunditur, deinde plectitur, et multa cura et labore uix uenit ad candorem. Ergo hoc dicitur,  quod ista quidem meretrix suscepit exploratores in lino suo, ut illi exploratores linum ipsius uerterent in candorem. Quid igitur? Dat illis consilium, et sic dicit: Exspectate his tribus diebus. Non erat una dies, non duo, nisi tres dies. uidete quid dicat. Exspectate tribus diebus. Non nominat tres noctes, sed tres dies: quia illuminatum habebat cor. Et deinde dicit post tres dies. Et quid dicit: Nolite, inquit, ire per campestria, sed in montana conscendite. Ecclesie enim fides non est in uallibus, sed in montibus constituta. Iericho ergo postea subuertitur ab Iesu, et ista sola meretrix reseruatur incolumis. Ergo hoc dicitur: Memor ero Raab, hoc est, que suscepit exploratores meos, et ego in die iudicii memor ero eius. Memor ero Raab. Raab quid  interpretatur? diximus secundum historiam: dicamus et secundum nominis interpretationem. Iuxta anagogen Raab dupliciter interpretatur. Aut interpretatur latitudo: aut certe interpretatur superbia. Ergo uidete quid dicat. Illa que quondam ambulabat in lata et spatiosa uia que ducit ad mortem : illa que superba erat, et habebat impetum ad ruinam, postea conuersa est in humilitatem. Memor ero Raab, et Babylonis. Babylon interpretatur confusio. uidete quid dicat: Non solum Raab memor ero, sed etiam Babylonis: quecumque anima a uitiis peccatisque confusa est. Et Babylonis scientium me. uidete quid dicat: Licet aliquis Raab fuerit, licet Babylon fuerit: tamen memor ero quicumque me scierit. Ergo si fuerimus Raab, et  Babylon, etiam debemus esse securi, et dicere: Deus dixit: memor ero Raab, et Babylonis. Sed uidete quid sequitur: Scientium me. Fuerunt Raab et Babylon, sed postea conuersi sunt ad me. Memor ero Raab et Babylonis scientium me. Illa que quondam erat in latitudine peccatorum, ascendit postea ad memoriam Dei. Hucusque quasi per enigma locutus est: nunc uero apertius loquitur ad uocationem gentium. uidete enim quid dicat:

Ecce alienigene et Tyrus, et populus Aethiopum, hi fuerunt illic. Alienigenas uocat ad distinctionem Isrel. Nos enim sumus alienigene, et Tyrus. Tyrus interpretatur tribulatio, hoc est, sor: et populus Aethiopum niger, et in peccatorum sordibus inuolutus.  Et populus Aethiopum. Hoc est, quod dicitur: Aethiopia preueniet manus eius Deo . Ecce alienigene, et Tyrus, et populus Aethiopum. Quod dicitur, hoc est: Illi qui ante alieni erant, illi erant in tribulatione: qui erant positi in corde maris. Dicitur enim de Tyro: Tyrus posita in corde maris. Illi igitur qui prius erant in mari, et fluctibus tundebantur, postea inuenti sunt in Ecclesia. Et populus Aethiopum. Nos quondam Aethiopes fuimus, Aethiopes uitiis atque peccatis: quoniam peccata nos nigros fecerant, sed postea audiuimus: Lauamini, mundi estote . Et diximus: Lauabis me, et super niuem dealbabor . Nos ergo Aethiopes uersi sumus in candorem. Ecce alienigene, et Tyrus, et populus Aethiopum, hi fuerunt illic. Ubi  fuerunt? Ubi gloriosa dicta sunt de te, ciuitas Dei.

Numquid Sion dicet homo, et homo natus est in ea? Septuaginta interpretes ita transtulerunt: Numquid Sion dicet homo? Spreuerunt ergo multi, nec intellexerunt , quid est, et addiderunt et legunt . Et hoc propterea dicunt: quoniam sequitur: et homo natus est in ea. Sperauerunt etiam ita debere dici: mater Sion dicet homo, quoniam filius natus dicitur: propterea errant in matris uocabulo. Dicamus ergo primum secundum quod uulgo dicitur: neque enim debemus et illam interpretationem dimittere. Dicamus ergo et nos: Mater Sion dicet homo, et homo natus est in ea. Isti qui nati fuerunt in Ecclesia, alienigene, Tyrus, et populus Aethiopum: isti sunt qui nascuntur  in Ecclesia: credunt in Ecclesiam, et nascuntur in Ecclesia. Nisi enim baptizati fuerint, filii Ecclesie non erunt. Isti uero qui baptizati sunt in Ecclesia, matrem appellant Ecclesiam. Dicamus, et secundum Hebraicam ueritatem: Numquid Sion dicet homo, et homo natus est in ea? Quod dicit, hoc est, quis poterit nuntiare Sion? quis ei poterit nuntiare hominum: quoniam homo nascetur in ea, et ipse saluabit eam? Hoc est, nullus hominum potest ei nuntiare, quia Sion saluetur in homine qui in ea nascitur. Et homo natus est in ea. Quis est iste homo? Et ipse fundauit eam Altissimus. Respondeant Ariani: quoniam dicunt Altissimum solum Patrem esse: ecce hic de Filio dicitur: Et ipse fundauit eam Altissimus. Non dixit: Filius Dei, qui erat in principio  apud Patrem. Sed quid dixit? Homo natus est in ea, et ipse fundauit eam Altissimus. Si autem, Altissimus dicitur, quanto magis uerbum Dei!

Dominus narrabit in scriptura populorum, et principum horum qui fuerunt in ea. Non dixit, qui sunt in ea, sed qui fuerunt in ea. Dominus narrabit: et quo modo narrabit? Non uerbo, sed scriptura. In cuius scriptura? In populorum. Non sufficit in populorum, sed etiam principum dicit. Et quorum principum? Qui sunt in ea. Non dixit hoc, sed qui fuerunt in ea. uidete ergo quomodo Scriptura sancta sacramentis plena est. Legimus apostolum Paulum: legimus Petrum, et legimus illum dicentem: An experimentum eius queritis, qui in me loquitur Christus ? Et quod Paulus loquitur, loquitur Christus. Qui enim uos recipit, me recipit . Dominus ergo noster atque Saluator, narrat nobis et loquitur, in scripturis principum suorum. Dominus narrabit in Scripturis populorum: in Scripturis sanctis. Que Scriptura populis omnibus legitur, hoc est, ut omnes intelligant. Quod dicit, hoc est: Sicut scripserunt apostoli, sic et ipse Dominus, hoc est, per Euangelia sua locutus est, non ut pauci intelligerent, sed ut omnes. Plato scripsit in scriptura, sed non scripsit populis, sed paucis. uix enim intelligunt tres homines. Isti uero, hoc est, principes Ecclesie et principes Christi, non scripserunt paucis, sed uniuerso populo. Et principum, hoc est, apostolorum, et euangelistarum, horum qui fuerunt in  ea. uidete quid dicat: Qui fuerunt, non qui sunt: ut, exceptis apostolis, quodcumque aliud postea dicetur, abscindatur, non habeat postea auctoritatem. Quamuis ergo sanctus sit aliquis post apostolos: quamuis disertus sit, non habet auctoritatem. Quoniam Dominus narrat in scriptura populorum, et principum horum qui fuerunt in ea.

Sicut letantium omnium, habitatio est in te. Propheta loquitur ad Ecclesiam, et dicit ei: Sicut letantium omnium habitatio est in te. Quare non dixit: letantium omnium habitatio est in te: sed dixit, sicut letantium omnium? Dicitur in alio psalmo: In conuertendo Dominus captiuitatem Sion, facti sumus sicut consolati , et non dixit, consolati. Sic et in isto loco dicit: Sicut letantium omnium habitatio  in te. Hoc totum quare dixit? Quoniam in presenti seculo quamuis aliquis sanctus sit, quamuis renuntiet seculo, non habet perfectam uictoriam. Denique dicitur in Euangelio: Beati qui lugent, quoniam ipsi consolabuntur . Si autem dictum est: Beati qui flent, quoniam ipsi ridebunt: manifestum est, quoniam in presenti seculo non est certa letitia: ergo letitia nostra quasi letitia est. Habitatio in te. uidete quid dicat, ut aliquis numquam recedat ab Ecclesia. Scire debemus, quoniam quod interpretati sumus de Ecclesia, potest et intelligi de anima nostra. Si enim Sion interpretatur specula, anima autem nostra, non aliter, nisi semper sublimiora considerat: uera Ecclesia uerum templum Christi non est, nisi anima humana. Ecclesia Christi non est alia, nisi  anima credentium in Christum. uos, inquit, estis templum Dei, et spiritus Dei habitat in uobis . Fundamenta eius in montibus sanctis, hoc est, Dei fundamenta non sunt, nisi in montibus sanctis, in dogmatibus anime credentis. Diligit Dominus portas Sion. Habet Sion nostra plurimas portas, quas si aperuimus, ingreditur ad nos sponsus, et dormit nobiscum. Denique ipse dicit: Ecce ego sto ante ostium, et pulso: Si quis mihi aperuerit, intrabo et cenabo cum ipso . Gloriosa dicta sunt de te, ciuitas Dei. Ciuitas non est unum edificium, sed in multis edificiis consistit. Sic et Sion nostra, nisi plures uirtutes habuerit, ciuitas Dei non erit. Memor ero Raab et Babylonis scientium me. Illa que quondam erat in  latitudine peccatorum, ascendit postea in memoriam Dei. Numquid Sion dicet homo, et homo natus est in ea? Rem uobis miram loquor; sed ueram. Sion nostra in qua aliquotiens alienigene sunt, et Tyrus, et Aethiopes: illa specula: illa meretrix: illa Raab: illa Babylon: illa que diuaricauit pedes suos omni transeunti, secundum Ezechiel : illa meretrix si uoluerit, uirgo repente efficitur. uirgo fit, et concipit Filium Dei, et generat. A timore tuo, Domine, concepimus, et parturimus, spiritum salutis tue fecimus super terram. uidete ergo, quoniam illa meretrix a Deo concepit et parturiuit Saluatorem: Spiritum salutis tue fecimus super terram. Ergo anima nostra illa Raab, illa meretrix, potest concipere, et parere Saluatorem. Et homo natus est in ea.  Si uoluimus, quotidie nascitur Christus. Per singulas uirtutes nascitur Christus. Si enim Christus Dei uirtus, et Dei sapientia est, quicumque uirtutem facit, uirtutem generat. Et ipse fundauit eam Altissimus. Ipse qui nascitur in te: ipse fundamentum dat Sion tue. Dominus narrabit in scriptura populorum. Manifestum est, quoniam quod Dominus loquitur in Scriptura, nulli ita loquitur quomodo Sion. Et tamen cum ista omnia fuerint: cum natus fuerit in ea Christus, non est certa et secura uictoria, sed semper in periculo sumus. Sicut letantium omnium habitatio est in te. Qui letus est, ex ipsa hilaritate securus est. Qui autem securus est, cito decipitur. Qui autem insidias reformidat, cito potest euadere, prestante Domino, cui est gloria in secula seculorum. Amen.



PSALMUS LXXXuII.


Canticum Psalmi filiis Core: in finem pro Mahalath, ad respondendum intellectus Heman Isrelite. Iste psalmus passionis Dominice continet sacramenta, ea proferens usque ad consummationem, que idem Dominus passus pro mundi salute ad Patrem locutus est.

Domine Deus salutis mee, in die clamaui. In illa claritate tecum degens quam semper habui: penitentiam populis predicaui. Et nocte coram te. Inter tenebras Iudeorum.

Intret in conspectu tuo oratio mea: inclina aurem tuam ad precem meam. Quam in hoc corpore positus profundo.

 Quia repleta est malis anima mea. Peccatis populi pereuntis. Et uia mea in inferno appropinquauit. Cum pro his qui pereunt, trador.

Aestimatus sum cum descendentibus in lacum. Sicut reliquos peccatores me in mortem redigere arbitrati sunt: nec resurgere crediderunt. Factus sum sicut homo sine adiutorio. Cum non est libertati mee socius in inferno: nec adiutor ad liberandum. Inter mortuos liber. Nemo me in inferno uinxit: sed ego uinctorum catenam propria uirtute laxaui.

Sicut uulnerati dormientes in sepulcris: quorum non es memor amplius. Sicut satiati diuitiis seculi, et in stupris atque obscenitatibus sepulti, a te non memorantur, ita et ego a corde raptus sum Iudeorum.  Et ipsi de manu tua repulsi sunt. A uirtute tua separati.

Posuerunt me in lacu inferiori. Cum latronibus et peccatoribus obnoxiis. In tenebris et in umbra mortis. Ad infernales angustias, in quibus mors sola dominabitur.

Super me confirmatus est furor tuus, et omnes fluctus tuos induxisti super me. Iram et procellam macellationis furoris tui, quas in gentibus effusurus eras, super me induxisti, qui peccata eorum suscepi: sicut alibi ait: Propter peccata populi mei percussi eum .

Longe fecisti notos meos a me. Angelos uel apostolos, ut nullus preberet auxilium. Nam et ego poteram te rogare, Pater, ut exhiberes mihi plusquam  duodecim legiones angelorum , sed silui, ut implerentur Scripture. Posuerunt me abominationem sibi. Non noti, sed Iudei.

Traditus sum morti, et non egrediebar. Non sum disiunctus a paterna diuinitate: sed nec de sepulcro statim prodii, ut dilatio resurrectionis ueritatem ostenderet mortis. Oculi mei languerunt pre inopia. Sensus utique tenuitate, cum apostoli, relicto eo, uel fugerunt, uel negauerunt: quia eum resurgere nescierunt, sicut ille dilectus discipulus. Nondum enim sciebat Scripturas, quia oporteret illum a mortuis resurgere.

Clamaui ad te, Domine. Dicens: Eli eli lamma azabthani . Tota die expandi manus meas ad te. Extensus in cruce.

 Numquid mortuis facies mirabilia? Non illis qui uiuentes mortui sunt, sed mihi qui in te uiuo. Aut medici suscitabunt, et confitebuntur tibi. Non aromata medicorum, sed tu, Pater, me resuscitas. Neque illi, sed ego confitebor tibi in populis.

Numquid narrabit aliquis in sepulcro misericordiam tuam, et ueritatem tuam in perditione? Non te laudabit sepultus in diuitiis seculi, neque habitans in perditione peccati.

Numquid cognoscentur in tenebris mirabilia tua, et iustitia tua in terra obliuionis? Omnis enim qui facit peccatum, odit lucem, et a corpore terrenis oppresso uitiis, iustitia tua occultatur.

Nam ego ad te, Domine, clamaui. In orationis arcano. Et mane oratio mea preueniet te. Quia matutina  me resurrectione clarificabis.

Utquid, Domine, repellis orationem meam: auertis faciem tuam a me? Ut non transeat calix iste.

Pauper sum ego, et in laboribus a iuuentute mea. A tempore carnis assumpte. Exaltatus autem. In cruce. Humiliatus sum. In sepulcro. Et conturbatus. In morte.

In me transierunt ire tue. Transierunt, et non perstiterunt. Et terrores tui conturbauerunt me. Ipsos quos superius in gentes me effusurum pronuntiaui.

Circumdederunt me sicut aqua tota die. Iudei in fluctibus persecutionum. Circumdederunt me simul. Pharisei cum sacerdotibus: Pilatus cum principibus, et populis.

 Elongasti a me amicum et proximum. Proximus est, qui facit misericordiam: qui mecum non est inuentus: Et notos meos a miseria. Pre confusione passionis, etiam ipsi apostoli elongati sunt a me. Hinc iam descendens ad infernum, de manu alligati fortis, spolia reportans, preuenit matutina eius operatio Patrem: cum mane resurgens apparuit multis. Quem nos supplices deprecamur, ut plebem sua passione a laqueo inferni liberam, sua fortitudine roborare, ac de secunde mortis nexibus dignetur absoluere: ut expediti ac liberi, regno eius mereamur adiungi. Ipsi gloria et imperium cum eterno Patre et Spiritu sancto in cuncta secula seculorum. Amen.



PSALMUS LXXXuIII.

Intellectus Aethan Isrelite. Iste psalmus in multis  uocibus continetur. Habet enim uocem Patris ad Filium, Filii ad Patrem: Ecclesie, ipsiusque prophete, uel apostolorum. Ex prophetica ergo uoce sic inchoat ad Patrem:

Misericordias Domini in eternum cantabo. Illas misericordias, quibus hominem peccato mortuum dignatus es uisitare per Filium.

A generatione et generatione. A ueteri in nouo Testamento. Annuntiabo ueritatem tuam. Christum tuum. In ore meo. In quo confessio fit ad salutem.

Quoniam dixisti: in eternum misericordia edificabitur. Semper enim miseratio tua sublimatur, et numquam destruitur. In celis preparabitur ueritas tua. In apostolis predestinatur. Hinc uox Patris:

Disposui testamentum meum electis meis. Doctoribus  Ecclesiarum, ut acquisitos per gratiam populos, uel doceant, uel informent: Iuraui Dauid seruo meo. Dei quippe iuratio, promissionis est confirmatio. Dauid seruo meo, id est, Christo Domino: qui ex genere Dauid carnem assumpsit. Usque in eternum preparabo semen tuum. In credentibus Ecclesie.

Et edificabo in generatione, et generationem sedem tuam. Ipsam Ecclesiam in qua ceu rex sedebis in eternum. Iterum propheta ait:

Confitebuntur celi mirabilia tua, Domine: etenim ueritatem tuam in Ecclesia sanctorum. Apostoli enim predicabunt Iesum Christum, et que per eum operaris in congregatione sanctorum.

Quoniam quis in nubibus equabitur Domino? In prophetis utique. Aut quis similis erit Domino in filiis  Dei? Multi sunt filii Dei per adoptionem: sed nullus unigenito Filio uero Deo potest assimilari.

Deus, qui glorificatur in consilio sanctorum. Paracletus scilicet, qui in congregatione apostolica adorandus erat, equalis esse Patri ac Filio predicatur. Nam et Dominus iehsu Christus cum Patre et Spiritu sancto, una subsistit omnipotentia. Magnus et horrendus super omnes qui in circuitu eius sunt. Qui ei per innocentiam uite appropinquare meruerunt.

Domine Deus uirtutum, quis similis tibi? Potentia et uirtute. Potens es, Domine, et ueritas tua in circuitu tuo. Hi de quibus ipse qui es ueritas, ais: Pater uolo, ut ubi ego sum, et ipsi sint mecum .

Tu dominaberis potestati maris. Huius seculi potestatibus.  Motum autem fluctuum eius tu mitigas. Tentationes quas commouent seruis tuis.

Tu humiliasti sicut uulneratum superbum. Diabolum, qui clauis crucis tue sauciatus, humiliatus est in spoliis. Tu in uirtute brachii tui dispersisti inimicos tuos. Satellites eius.

Tui sunt celi, et tua est terra. Apostoli uel reliqui sancti: qui in terris positi, celestem uitam agunt. Orbem terrarum et plenitudinem eius tu fundasti. Haud dubium est huius mundi plenitudinem a te procreatam. Sed et illam uiuorum terram, in qua plenitudo sanctitatis, te introducente, inhabitabit, tu preparasti electis tuis. Aquilonem et mare tu creasti. Aquilo Antichristus intelligitur. De quo ait Deus ad Ieremiam: Ab aquilone pandetur malum super cunctos habitatores  terre .

Thabor, et Hermon in nomine tuo exsultabunt. Hermon, inquam, anathema interpretatur: sicut in quadragesimo primo exposuimus psalmo. Thabor uero ueniens lumen, uel ueniat lux. Igitur iste qui uel optatiue, uel prophetice aduenire pronuntiatur lumen, uetus intelligitur Testamentum. Ille uero qui anathema, id est, perditionem profert, nouum Testamentum ostendit, in quo peccata anathematizari iubentur, dicente Domino: Nisi penitentiam egeritis, omnes similiter peribitis. Exsultent ergo ambo in nomine Domini: cum uel ille lumen mundi uenire uaticinatur: uel iste eum in ipso mundo iam lucere, signis uirtutibusque demonstrat. Tuum brachium cum potentia. Fortitudo tua cum ea qua uolueris, efficacia  preualebit.

Firmetur manus tua. Opera que facis in mundo. Et exaltetur dextera tua. Maiestas tua, uel Ecclesia in gentibus acquisita. Iustitia et iudicium preparatio sedis tue. Nisi quis prius iustitiam iudiciumque fecerit, non potest effici sedes tua.

Misericordia et ueritas precedunt faciem tuam. Ubi enim misericordia ac ueritas comitantur, illic et inspectio faciei tue conuertitur. Beatus populus qui scit iubilationem. Spiritualem utique iubilationem, per quam mundi nequitie collidentur: sicut quondam ad iubilationem Iesu, et sacerdotum, Iericho corruit, mundi figuram tenens .

Domine, in lumine uultus tui ambulabunt. In illuminatione utique Spiritus sancti. Et in nomine tuo  exsultabunt tota die. In nomine illo nouo quod benedicitur in terris, id est, Christiano. Et in tua iustitia exaltabuntur. Sequentes atque custodientes eam.

Quoniam gloria uirtutis eorum tu es. In te enim gloriantur, et non in alio. Et in beneplacito tuo exaltabitur cornu nostrum. Sicut enim eis beneplacita fuerunt precepta tua: ita tibi beneplacitum est, ut in te exaltetur uirtus eorum.

Quoniam Domini est assumptio nostra. Carnis utique. Et sancti Isrel regis nostri. Ipsius Domini nostri Iesu Christi, qui in Ecclesia regnat. Hinc iterum propheta ad Patrem loquitur:

Tunc locutus es in uisione sanctis tuis. Prophetis, reliquisque electis. Et dixisti, posui adiutorium. Populo  scilicet. In potentem. Id est, super diabolum, qui opprimeret superbiam eius. Et exaltaui electum de plebe mea. Christum Dominum. Qui propterea electus de populo dicitur: quia carnem assumpsit ex homine.

Inueni Dauid seruum meum. Inuenit eum: elegit utique, ut ex eius genere assumeret carnem. Quod autem ait, seruum, Apostolus explanat: Non rapinam arbitratus est esse se equalem Deo: sed formam serui accepit . Oleo sancto meo unxi eum. Non tristi et corrupto, sed pleno letitia, et sanctitate.

Manus enim mea auxiliabitur ei: et brachium meum confortabit eum. In assumpto corpore.

Nihil proficiet inimicus in eo. Diabolus scilicet. Et filius iniquitatis non apponet nocere ei. Iudas traditor,  qui merito filius iniquitatis, id est diaboli, dicitur: quia diabolus intrauit in cor eius, ut traderet Christum.

Et conscindam a facie ipsius inimicos eius. Iudeos utique, qui sepe a Domino confusi tamquam conscissi gladiis, discedebant a conspectu eius. Et audientes eum in fugam conuertam. De demonibus dicit iniquis: qui coram eo sepius fugiebant, clamantes: Quid uenisti ante tempus torquere nos? Scimus quia tu es Filius Dei .

Et ueritas mea, et misericordia mea cum ipso. ueritas, quia ea que a me audiuit, loquitur. Misericordia, quia sanat infirmos, tam in mente quam in corpore. Et in nomine meo exaltabitur cornu eius. Fortitudo Ecclesie sanguine suo redempte.

 Et ponam in mari manum eius. Ostendam opera eius mundo. Et in fluminibus dexteram eius. Super principatus et potestates mundi.

Ipse inuocabit me, Pater meus es tu: Deus meus et susceptor salutis mee. Sepius eum inuocasse Patrem Deum, in Euangeliis legimus: sicut illud est: Pater, clarifica me apud temetipsum . Et iterum: Pater, in manus tuas commendo spiritum meum . Deus meus. Deus autem uocat cum dicit: Deus, Deus meus, utquid me dereliquisti? et multa alia.

Et ego primogenitum ponam illud excelsum pre regibus terre. Est enim Dominus iehsu primogenitus ex mortuis : sicut ait Apostolus: Excelsus factus, celos ascendens: regna mundi cuncta  subiiciens.

In eternum seruabo illi misericordiam meam, et testamentum meum fidele ipsi. In Ecclesia quam per misericordiam, et testamentum preceptorum suorum redemit, hec in ea perpetualiter conseruantur.

Et ponam in seculum seculi semen eius, et thronum eius sicut dies celi. Congregatio enim sanctorum que in Ecclesia est, in qua Deus tamquam in throno residet, sicut sol fulgebit in regno Patris.

Si autem dereliquerint filii eius legem meam, etc. Quod derelictores legis, iudiciorum oblitores, profanatores iustificationum, mandatorumque transgressores, in uirga, id est, in disciplina Dei corripiantur, et misericordia diuina non auferatur: illud  ostenditur, ut nullus sine spe recuperationis ab Ecclesia arceatur: quia sicut seueritas diuina terret, arguente iustitia: ita pietas reparat, moderante clementia.

Semel iuraui in sancto meo. In homine illo Dominico. Si Dauid mentiar. Nullo enim mendacio circumscribitur Deus: sicut ait euangelista: Iota unum aut unus apex non preteribit a lege, donec omnia fiant . Semen eius in eternum manebit. Populus acquisitus. Et thronus eius sicut sol in conspectu meo. Ipsam Ecclesiam in claritate future beatitudinis permanere, iterum atque iterum promittit. Et sicut luna perfecta in eternum. Tota lucida, tota perfecta: nil obscuritatis continens in se. Et testis in celo fidelis. Ipse Christus Dominus, qui fidele  testimonium reddidit de opere Patris in mundo, in celos est euehendus. Hinc ad Patrem uox apostolica.

Tu uero repulisti et despexisti. Quia separamur a rege nostro, dum patitur. Distulisti Christum tuum. Tradendo eum inimicis.

Auertisti testamentum serui tui. Per quod promiserat nos secum regnare. Profanasti in terra sanctuarium eius. Promiseras enim quod non dares sanctum tuum uidere corruptionem, et nunc iam in sepulcro tegitur.

Deduxisti omnes sepes eius. uerba Legis et prophetarum in quibus retinebatur. Posuisti firmamentum eius formidinem. Nos qui eum audiebamus cum doceret turbas.

Diripuerunt eum omnes transeuntes uiam. Transeunt  enim illum qui dixit: Ego sum uia, et ueritas, et uita : cum uel uestimenta eius diuidunt, uel corpus clauis, et mucrone confodiunt. Factus est opprobrium uicinis suis. Iudeis, ac principibus sacerdotum, qui dicebant: uah! qui destruebas templum Dei, et post triduum reedificas illud: descende de cruce .

Exaltasti dexteram deprimentium eum. Cum humilias eum in mortem. Letificasti omnes inimicos eius. Pilatum cum gentibus et Iudeis.

Auertisti adiutorium gladii eius. Cum non profuit Iudeis sermo predicationis illius. Et non es auxiliatus ei in bello. In conflictu utique passionis.

Destruxisti eum ab emundatione. Si enim alligata fuisset munditia eius, non utique uestimenta eius  nostra facinora inquinassent: sicut ipse ait: Aspersus est sanguis eorum super uestimenta mea, et omnia indumenta mea inquinaui . Nam et inter iniquos deputatus, et cum latronibus crucifixus est. Et sedem eius in terra collisisti. Sanctorum animas super quas quiescebat; que conturbabantur de obitu eius.

Minorasti dies temporis eius. Dies illius sunt diminuti, ut uelocius remearet ad Patrem. Perfudisti eum confusione. Confusione utique mortis. Hec dicebant apostoli, ignorantes eum a mortuis debere resurgere. Quod autem hoc nescirent, euangelista commemorat. Nam de dilecto discipulo ait: Nondum enim sciebat Scripturas: quia oporteret illum a mortuis  resurgere . Et Petro quasi deliramenta uisa sunt uerba resurrectionis huius. Thomas autem ait: Nisi uidero, non credam . Ideo ergo talia loquebantur apostoli quasi exprobrantes Patri: quia ignorabant eum ab inferno redire. His igitur succedens, Ecclesia dicit:

Usquequo, Deus, irasceris in finem: exardescet sicut ignis ira tua? Quamdiu irasceris, ut eum a morte non reuoces?

Memorare, Domine, que sit substantia mea. Nulla mihi est uite substantia, nisi in eum quem prestolor reuerti de tartaro. Numquid enim uane constituisti omnes filios hominum. Si enim illos non uane, sed ueraciter in spe resurrectionis constituisti, quanto magis Filium tuum debes resuscitare!

 Quis est homo qui uiuet, et non uidebit mortem: aut quis eruet animam suam de manu inferi? Scio quia nullus homo carneus euadit mortem, neque animam suam seruabit ab inferis. Sed noui quia Deus sub uelamento carnis latebat absconditus, quem mors et infernus non debeant retinere.

Ubi sunt misericordie tue antique, Domine: sicut iurasti Dauid in ueritate tua? Si hic non resuscitatur?

Memor esto, Domine, opprobrii seruorum tuorum. Qui eum exspectant. Quod continui in sinu meo multarum gentium. Quos congregaui tamquam in sinu, in una domo credulitatis.

Quod exprobrauerunt inimici tui, Domine. Iudei, Pharisei, Sadduceique. Quod exprobrauerunt. Quid exprobrauerunt? Commutationem Christi tui. Cum se  ab his commutans, ad gentes diceret: Ecce relinquetur uobis domus uestra deserta .

Benedictus Dominus in eternum, fiat, fiat. Ecce benedictus, ecce gloriosus cum redit ex inferis: cum se prebet discipulis, cum Ecclesie uota et pia desideria restituit, dicens sanctis: Ecce ego uobiscum sum omnibus diebus usque ad consummationem seculi . Qui nos a malis actibus commutare dignetur in bonos, ac sua pietate dignos effectos, Spiritu sancto repletos, in regno suo solita miseratione constituat. Quia ipsi est gloria et imperium cum eterno Patre et Spiritu sancto in secula seculorum. Amen.



PSALMUS LXXXIX.

Oratio Moysi hominis Dei. [a 1Kb] Quatuor sunt psalmi qui  oratione prenotantur, sextus decimus et octogesimus quintus, et octogesimus nonus, et centesimus primus. In centesimo primo dicitur: Oratio pauperis cum anxiatus fuerit, et in conspectu Dei fuderit orationem suam. Iste, Oratio Moysi hominis Dei. Legimus canticum Moysi, quod in Exodo eo tempore quando populus mare transiuit Rubrum, et demerso Pharaone, et omni eius exercitu, Maria cecinit et Moyses . Deinde legimus et  in Deuteronomio, quod canticum illud scripserat in Deuteronomio . Si igitur psalmi isti, et cantica ista Moysi sunt, quare in propriis uoluminibus non habentur? Diximus ergo quomodo centesimus primus psalmus inscribitur, Oratio pauperis, et alius est qui scripsit de ipso, et ille pauper qui pro nobis deprecatur, Dominus est: qui cum diues esset, pauper factus est propter nos, et cetera . Sic et hic Moyses, quoniam a principio generis humani historia ipse scripsit: ipse enim scripsit quomodo celum et terra facta sint, quomodo et homo factus sit, de conditione hominis. Et iste psalmus de conditione hominis loquitur: quid sit homo, et quare natus sit. Qui ergo in Genesi scripsit de hominum conditione, ipse et nunc inducitur a Spiritu sancto disputare quid sit homo.

Domine, refugium factus es nobis in generatione et  generationem. Qui refugium querit, aut ab estu nimio querit et calore, aut bestia illum persequitur, aut hostes illum persequuntur, ut interficiant. Et nos igitur in estu sumus istius seculi, et nos bestia persequitur, de qua dicimus: Ne tradas bestiis animam confitentem tibi . Et nos hostes prosequuntur: propterea subtus alas tuas refugimus. In generatione, et generationem. Et in preterito, et in presenti, et in futuro. Aliter: In generatione, et generationem. Et in ueteri populo Iudeorum, et in nouo Christianorum.

Priusquam montes fierent, et formaretur terra et orbis. [b 1Kb] Subrepit in hoc loco heresis. Si refugium factus est nobis antequam montes fierent, et formaretur orbis: ergo anime erant antequam fieret orbis.  Quid enim dicit Scriptura? Domine refugium factus es nobis, in generatione, inquit, et generationem. A principio mundi: ante principium mundi. Hoc illi dicunt. Et ne putes me, inquit, dicere priusquam montes fierent, et formaretur terra, et orbis, tu, inquit, refugium factus es nobis. Si autem refugium nostrum fuit antequam orbis fieret: ergo ante anime fuerunt, quam mundus fieret. Male distinguis, heresis. Quare calumniam facis Spiritui sancto? Sic loquere, quomodo Spiritus sanctus locutus est. Sic ergo legendum est: Domine, refugium factus es nobis, in generatione et generationem, hucusque distinctio. Rursum aliud principium: Priusquam montes fierent, et formaretur terra, et orbis, a seculo et usque in seculum tu es Deus. Tu es Deus antequam  montes fierent: tu es Deus antequam formaretur terra, et orbis. A seculo et usque in seculum tu es Deus. Tu es semper, tu es eternus.

Ne auertas hominem in humilitatem, et dixisti, conuertimini, filii hominum. O Domine, ut hoc audemus petere, et dicamus: Ne auertas hominem in humilitatem: tu nobis dedisti fiduciam, dicens: Reuertimini  ad me, filii, reuertentes, et ego sanabo contritiones uestras . Et dixisti, conuertimini, filii hominum.

Quoniam mille anni ante oculos tuos, tamquam dies una que preteriit. Et custodia in nocte que pro nichilo habentur eorum anni erunt. Debemus secundum historiam scire, quia nox in quatuor uigilias diuiditur. Denique et in Euangelio dicitur: In quarta autem uigilia . Una ergo uigilia tres hore sunt. Nox ergo diuiditur in quatuor uigilias. Denique milites quatuor stationes habent, quando uigilant, et excubant, et seruiunt. uidete ergo quid dicat. O breuis nostra eternitas! Adam ille propagator noster qui uixit nongentis et triginta annis: etiam ille Mathusalem, qui uixit nongentis, et sexaginta  quinque annis ; fac, quod uixerit mille, ad comparationem eternitatis tue, quod grande fuerit, breue est. Quid enim potest grande esse quod finem habet? Mille anni nostri antequam offenderemus, una dies apud te erat. Quid dico una dies? Una uigilia. uide quid dicat: Dignatus es pro nostra salute descendere: fudisti pro nobis sanguinem: ne patiaris perire nos, et mori in humilitate. Ipse dixisti: Cum exaltatus fuero, omnia traham ad me . Exaltatus es et exaltasti nos: noli derelinquere, ut contrahamur.

Mane sicut herba transeat: mane floreat et pertranseat: uespere decidat, induret et arescat. O mysteria Scripturarum! Mane sicut herba transeat. Loquitur Dominus noster atque Saluator in Euangelio de feno  quod in una die oritur, et una die arescit . Quomodo herba que uiret et floret, mane uidetur quasi flos esse et uirens: ceterum sol cum uenerit et texerit illud, ad uesperam quasi demarcescit, et decidit, sic et omnis uita nostra quasi flos uidetur esse cum uiret et arescit. uidistis ante decem annos adolescentulum. Nihil illo pulchrius: huc illucque currebat. Si eum nunc aspexeris, uidetur in senectute quasi mortuus. Licet uiuat senectute, tamen adolescentia perit. Mane sicut herba transeat, hoc est, iuuentus nostra: Ipsum est enim mane. Sicut herba transeat: mane floreat, et transeat. Floremus in adolescentia: arescimus in senectute. uespere decidat, induret et arescat.

Quia defecimus in ira tua, et in furore tuo turbati  sumus. Nongentis triginta annis antea uiuebamus, usque ad mille fere ueneramus. Ecce in breuem uitam uita nostra contracta est.

Posuisti iniquitates nostras in conspectu tuo. Nihil te celat, hoc est, peccata nostra, nec nox celat, nec inuolutum tenebre. Omnia apud te lucent. Seculum nostrum in illuminatione uultus tui. Melius habetur in Hebraico: uita nostra in illuminatione uultus tui. Quidquid agimus, quidquid in secreto nos facere putamus, patet in oculis tuis.

Quoniam omnes dies nostri defecerunt. Cucurrit etas: et dum ignoramus, grauiter perimus. Et hoc ipsum quod loquimur, de morte est, et non intelligimus.

 Anni nostri sicut aranea meditabuntur. uidete quid dicat. Quomodo aranea quasi mittit fila, et huc illucque discurrit, et texit tota die, et labor quidem grandis est, sed effectus nullus est, sic et uita hominum huc illucque discurrit. Possessiones querimus, diuitias appetimus, procreamus filios, laboramus, in regna sustollimur, et omnia facimus, et non intelligimus, quia aranee telam teximus.

Dies annorum nostrorum in ipsis septuaginta annis. Ubi sunt mille anni? In septuaginta annis contracti sumus. Si autem multum, octoginta. Si autem plus uixerimus, iam non est uita, sed mors.

Si autem in potentatibus, octoginta anni. Quem enim inuenies octogenarium esse et sanum? Dicit et Greca sententia: senectus ipsa morbus est. Et amplius  eorum labor et dolor. Quidquid plus fuerit, non est uita, sed dolor. Hoc interim diximus secundum historiam. Ceterum dicamus secundum anagogen. Et omnis quidem psalmus recipit tropologiam, et poteram nunc per singulos uersiculos currere, et spiritualem intelligentiam in singulis dicere, sed hora excludimur. Uno tamen uersiculo quasi gustum uobis do spiritualis intelligentie, ut quidquid hic tacuero, putetis hic dictum esse. Dies annorum nostrorum in ipsis septuaginta annis. Septuaginta anni, septem decades sunt, et octoginta anni, octo decades sunt. uidete ergo quomodo septimus, et octauus numerus predicatur. Et quomodo diximus: tu refugium factus es nobis in generatione et generationem, et in ueteri et in nouo Testamento:  propterea nunc et septimum et octauum numerum ponit. Hoc dicit in Ecclesiaste: Da partem septem, et da partem octo . Propterea et quindecim sunt graduum psalmi, hoc est, septem et octo: quindecim pariter nos ducunt ad regna celorum: Denique postquam septimus graduum psalmus expletus est, quid dicitur in scriptura ipsius psalmi? Psalmus, inquit, Salomonis, qui exstruxerat ueterem domum. Et quid dicit: Nisi Dominus edificauerit domum, in uanum laborauerunt, qui edificant eam . Quid ergo dicit ipse Salomon, qui prescribitur in ipso titulo? Ergo edificaui templum, sed nisi octauus numerus edificauerit, in uanum est domus edificata. Legimus et in Euangelio secundum Mattheum: Beati pauperes: Beati mites:  Beati esurientes, et sitientes, et cetera, et sunt octo Beatitudines . Ergo Dominus noster octonario numero conclusit Euangelium. Denique nusquam inuenimus octo pariter Beatitudines, nisi in Euangelio. Octonario numero, hoc est, in die resurrectionis. Dies annorum nostrorum in ipsis septuaginta annis. uultis ostendam uobis interim quod septimus et octauus numerus continent plurima sacramenta? Legamus Ezechiel, et in una porta dicitur: Et ingrediatur, inquit, per portam orientis in templum quod edificatur. In Ezechiel, in extrema parte: Et ascendet, inquit, sacerdos primum, per septem et octo gradus. Et fieri poterat, ut in ea porta, et septem essent gradus et octo. Sed uidete  quid dicit: Orientalis porta unde lumen uenit, Dominus noster atque Saluator. Una quidem porta est, et nemo ingreditur in eam nisi sacerdos magnus. Et quid dicitur ibi? Porta hec semper clausa erit. Non autem aperitur nisi sacerdoti . Sic igitur, et nouum, et uetus Testamentum semper clausum fuit: non est apertum nisi Saluatori. Iste est enim qui habet clauem, qui aperit, et nemo claudit; qui claudit, et nemo aperit. Una ergo porta habet septem, et octo gradus. Et in ueteri quidem Testamento sacramenta sunt Euangelica, et in nouo Testamento sacramenta sunt Legis. Audite maiora mysteria. Eo tempore quando Salomon, hoc est, pacificus noster (qui dicit  ipse edificauit templum Deo. Et uide ibi Scriptura quid dicat. Et erant, inquit, latomorum septuaginta millia, et eorum qui portabant octoginta millia . uidete numerum. Latomi qui lapides cedunt, qui quasi fundamenta edificiorum preparant, qui lapides ad edificandum in templo Dei de terra tollunt, in septimo numero ponuntur, in prophetis, in patriarchis. Illi enim humanum genus quasi de terra eiicientes, in templum Domini preparauerunt. Isti uero, hoc est, octoginta millia: Apostolica predicatio et Euangelica: isti qui cum Deo Saluatore et ipso Salomone grauia gentium peccata portabant. Hucusque uidetur finitum esse mysterium. Audite maiora mysteria. Et qui preerant,  inquit, istis operibus et templo, tria millia erant. Non possunt esse maiores. Et qui presunt operibus, nisi illi qui predicant Trinitatem? Dies annorum nostrorum in ipsis septuaginta annis. Multa sunt que dicantur, sed hora excludimur.

Dexteram tuam sic notam fac, et compeditos corde in sapientia. In quibusdam codicibus dicitur, eruditos: in aliis dicitur, compeditos. Aliud eruditus, aliud compeditus significat. Quid ergo dicit: Dexteram tuam notam fac. Quid tamdiu dexteram tuam contrahis? Deus quare auertis manum tuam in sinum tuum? in alio psalmo dicitur. Quid dicitur? Hoc est, in egritudine positi sumus, in peccatis iacemus: mitte dexteram tuam, et eleua nos. Quare tamdiu dexteram tuam habes in sinu tuo? Eructet cor tuum  uerbum bonum: mitte dexteram tuam, et libera nos. Notum nobis fac mysterium, quod absconditum fuit a generationibus. Dexteram tuam notam fac. Quid subrepis, Ari? Non dixit, dexteram tuam fac. Deus enim sine dextera sua numquam fuit. Sed quid dixit? Dexteram tuam, que semper fuit, et in sinu tuo fuit, notam fac. Quoniam illum permanentem in deitate sua nosse non possumus: assumat hominem, et sic intelligamus eum. Dexteram tuam sic notam fac, et compeditos corde in sapientia. Eos qui sapientie habent compedes, hoc est, qui compediti sunt in corde per sapientiam tuam. Non uobis sit molestum, quia obscurus est locus. Prophete habebant sapientiam: sed ipsa sapientia compediebat eos, non poterant  uolare sine Christo. uidete ergo qui dicat: Mitte dexteram tuam, hoc est, Filium tuum. Notum nobis illum fac: ut et prophete qui quasi prophetauerunt umbram, incipiant Dominum manifestius predicare.

Conuertere, Domine, usquequo. Multum peccauimus, auertis faciem tuam: non sunt digna peccata nostra tuis uideri oculis. Propterea deprecamur, conuertere, Domine, usquequo. Ecce iam tanta fluxerunt secula: semper te prophete uenturum predicauerunt gentibus, et adhuc non uenisti. Et dirige filios hominum. Qui praui sumus, a te dirigamur. Et dirige filios hominum. Propterea eos dirige, quia filii hominum sunt. Si enim essent filii tui, directi essent. Tu enim dixisti: Ego dixi, dii estis, et filii Excelsi omnes . uos autem ut homines moriemini,  et quasi unus de principibus cadetis. Et in alio loco: Non permanebit spiritus meus in hominibus istis: quia caro sunt . Quoniam homines sunt, propterea caro sunt. Ergo quia filii hominum, et perdidimus esse filii Dei, et praui facti sumus: propterea dirige nos, et rursum tui efficiamur filii.

Et sit splendor Domini Dei nostri super nos. Dicit et Apostolus ad Hebreos: Quoniam Dominus atque Saluator splendor sit glorie Patris . Et sit splendor Domini Dei nostri super nos. Hoc est quod dicitur et in alio loco: Signatum est super nos lumen uultus tui, Domine . Signum crucis, uexillum nostrum est. Hec interim de psalmo diximus, et ut estimo, diutius quam debueramus, immorati sumus. Intelligimus nos multo plura dixisse,  quam debuimus dicere; sed non possumus Domini nostri uerba reticere, non possumus inchoatum psalmum relinquere. Non est multum, quodcumque prodest anime: nichil satis est, quod bonum est, si tamen bonum. Rogemus igitur Dominum nostrum Saluatorem, ut splendor eius luceat in cordibus nostris, ut eiiciat a nobis tenebrarum impugnationes, et sordidas cogitationes, et omnia peccata propellat de cordibus nostris, ut illuminet nostras tenebras, ut fugiant tenebre, et habitet splendor lucis in cordibus nostris. Templum Domini, et tabernaculum, et Sancta sanctorum, semper lucernam habeant ardentem: semper superluceat lucerna in domo Domini. Si enim exstincta fuerit lucerna, Dominus in tenebris non habitat. Dicamus igitur et nos: Lucerna  pedibus meis uerbum tuum, Domine : cui sit gloria in secula seculorum. Amen.



PSALMUS XC.

Iste psalmus non habet titulum, eo quod de capite, uel membris cantatur. Caput in celo: membra in terra. Et proprie intelligitur de ieiunio, et illa tentatione eremi. Preuidebat propheta, quod uenturus erat Christus in carne, ut tentaretur a diabolo .

Qui habitat in adiutorio Altissimi. Adiutorium interpretatur, Ezras. Denique Ezras propheta dicitur. Iste est qui reduxit populum de captiuitate Babylonie, et induxit in terram repromissionis. Qui ergo habitat in Ezras, habitat in Iesu. Interim secundum tropologiam: Qui edificauit domum sine  manibus iuxta Apostolum, illam domum quam edificauerat Dominus etiam obstetricibus in Aegypto . In protectione Dei celi commorabitur. Dicet Domino: Susceptor meus es tu, et refugium meum, Deus meus. Multi enim me persequuntur hostes: propterea tu es refugium meum, Deus meus. Sperabo in Domino: quoniam ipse liberabit me de laqueo uenantium. Non dixit, spero: sed, sperabo. Quamdiu enim peccamus, non speramus. Si peccare desierimus, speramus. Quoniam ipse liberabit me de laqueo uenantium. Multi sunt uenatores in isto mundo, qui animam nostram uenari conantur. Denique et Nemrod ille gigas, magnus in conspectu Dei uenator fuit , et Esau uenator erat : [a 1Kb] quoniam peccator erat: et penitus non inuenimus  in Scripturis sanctis, sanctum aliquem uenatorem. Piscatores inuenimus sanctos.

Quoniam ipse liberabit me de laqueo uenantium. Anima nostra sicut passer erepta est de laqueo uenantium. Laqueus contritus est, et nos liberati sumus . Quis est iste laqueus qui contritus est? Dominus, inquit, conterat Satanam sub pedibus nostris uelociter; et Apostolus dicit: Ut liberemini a laqueo diaboli . uides ergo quoniam iste uenator est, qui animas nostras uenari cupit ad perditionem? Multos habet diabolus laqueos, et diuersos habet laqueos. Auaritia diaboli laqueus est: ira, detractio, etc. Et a uerbo aspero. Quamdiu in sanctitate sumus, anima nostra tranquilla est. Quando uero de peccatis cogitare ceperit anima nostra,  turbatur, et quasi quibusdam fluctibus concutitur.

Scapulis suis obumbrabit tibi. Sed hec secundum illud Deuteronomii: Dominus quasi pullos suos, alis suis protegit nos quasi aquila , Dicitur enim ibi, quasi aquila protegere pullos suos. Licet ergo possimus dicere hoc, quod Deus quasi pater nos protegit, et quasi gallina protegit pullos suos, ne rapiantur ab accipitre . Tamen et aliud possumus dicere: Scapulis suis obumbrabit tibi. Exaltabitur in cruce, extendet manus, et proteget nos. Et sub pennis eius sperabis. Aspiciens, inquit, manus eius crucifixas, et si te serpens momorderit, sanaberis . Licet ambules in deserto istius seculi: si te percusserit scorpio, si regulus, si aspis, si cetera uenenata animalia, securus  esto de sanitate: Serpens in eremo suspensus est.

Scuto circumdabit te ueritas eius. Scutum nostrum rotundum est, hoc est, ex omni parte nos sepit. Non solum scutum est, sed et murus. Domine, ut scuto bone uoluntatis tue coronasti nos. Aliquos de scuto coronat. uidete quid dicat: Domine, ut scuto bone uoluntatis tue coronasti nos . Quid dicit? Proteges nos; et facies uincere, et post uictoriam coronabis. Scuto circumdabit te ueritas eius. Quoniam dixerat, a uerbo aspero, et uerbum asperum, possumus  intelligere hereticorum et philosophorum, et Iudeorum, et hoc quasi uerbum asperum, non est uerum, sed mendax est. Propterea enim turbidum est, quia mendax est. Propterea turbidum est, quia conturbat animas nostras, per mendacium suum. Dominus ergo qui ueritas est, et dicit: Ego sum ueritas , scuto circumdat nos ueritas eius, ne ardentibus sagittis diaboli percutiamur. Propterea Christus qui est ueritas, supponit scutum suum, ut scuto ueritatis superet mendacium. Non timebis a timore nocturno. Diabolus enim semper in tenebris est; ut percutiat, inquit, in occultis innocentem . uides ergo quod qui simplex est, innocens est, et semper in occultis percutitur. Non timebis a timore nocturno. Quod dicit, hoc  est: licet in errore fueris, que nox est, tamen non timebis, quia habes scutum ueritatis.

A sagitta uolante in die. Sagitta uolans diaboli, uidetur mihi sermo esse hereticorum, et philosophorum. Et isti enim lucem scientie promittunt, et dicunt se habere diem; et non possunt decipere, nisi lucem promiserint. uerum lux ista quam promittunt, de ardentibus sagittis est. Et propterea dicitur: A sagitta uolante in die, a negotio perambulante in tenebris. Sagitta quidem uolat quasi in die, sed negotium est perambulans in tenebris. Ab incursu et demonio meridiano. Melius est dicere Grece . autem dicitur euentus, hoc est, quando non speramus, et aliquid noui euenerit. Aut dicitur, quando simul multi cadunt.  uidete ergo quid dicat: Licet plures indocti fuerunt, tamen tu qui sanctus es, non inducaris. Do exemplum, ut simpliciores possint intelligere quid dicitur: Si ieris in ciuitatem monachus solus, et ceperis deambulare, et audieris clamorem in circo, et aliquis tibi dixerit, ueni et specta: circus est; et ceperis ei tu dicere, non licet: non possum ire. Si ille tibi ostenderit infinita hominum millia, et dixerit tibi: ducenta hominum millia ibi sunt: ergo illi omnes perituri sunt; et tu solus saluus eris? Tu debes intelligere, quia symptoma diaboli est, hoc est, scire debes quia plures cadunt. Et demonio meridiano. Dicunt quidem multi: quia sunt demones et meridiani, et hoc uulgo dicitur. Ceterum ego dico simpliciter: quoniam demonium eo tempore potestatem  habet in nos, quando peccamus. Siue mane peccauerimus, demon ingreditur in nobis, siue uespere, siue nocte: quacumque peccauerimus hora, demon ingreditur in nobis. uidetis ergo quod friuolum est quod uulgo dicitur. Quid ergo dicit, a demonio meridiano? Quoniam Abraham angelos susceperat in meridie, et Ioseph fratres suos ad prandium inuitauerat in meridie . Sancti enim erant, et Abraham et Ioseph, et propterea conuiuium eorum in clara luce erat, et sole perfecto.  Propterea pascunt in meridie. Et ego, si plenam habuero scientiam Scripturarum, licet hora tertia sit, tamen pasco uos in meridie. Denique et sponsa in Cantico canticorum dicit: Ubi pascis, inquit, ubi cubas? In meridie ? uidetis quoniam sponsus non pascit, non recumbit in hora tertia, sed in meridie. Ubi pascis, ubi cubas, ubi te inuenio, ubi deliciis frueris, ubi te possum inuenire, o sponse meus? uis me inuenire? In meridie, in scientia perfecta: in bonis operibus: in claro lumine. Quoniam ergo habemus nos meridiem: propterea etiam diabolus transformatur in angelum lucis , et ipse simulat habere se lucem, habere se meridiem. Quando heretici quasi mysteria aliqua promittunt, quando regna celorum, quando continentiam,  quando ieiunia, quando sanctitatem, quando renuntiationem seculi, promittunt meridiem. Sed quoniam non est Christi lumen: non est meridies, sed demonium meridianum.

Cadent a latere tuo mille, et decem millia a dextris tuis. Singula uerba Scripturarum, singula sacramenta sunt. Ista uerba, que rustica putantur a seculi hominibus, plena sunt sacramentis. Habemus enim thesaurum istum in uasis fictilibus . Thesaurum, sensum diuinum, habemus in uerbis uilissimis. Cadent a latere tuo mille, et decem millia a dextris tuis. Ex latere cuius? Ab eius cui dictum fuerat: Scuto circumdabit te ueritas eius: non timebis a timore nocturno. Quis est iste? De quo supra dictum est; Qui habitat in adiutorio Altissimi, in protectione  Dei celi commorabitur. Ab eo ergo qui habitat in adiutorio Domini, cadent a latere eius mille, et decem millia a dextris eius. Dextera sancti dicitur: sinistra non dicitur, sed latus. uidete enim quid dicitur: Et decem millia a dextris tuis. Et quomodo dixeras: Cadent a latere tuo mille? Quando enim dextera dicitur, et sinistra non nominatur: pro sinistra, latus nominatur. Non enim poterat iustum esse, ut iustus haberet sinistram. Qui te, inquit, percusserit in dexteram maxillam, prebe ei et alteram. Non dixit, et sinistram: non enim est sinistra que prebetur, sed dextera altera. Ergo simpliciter dico: quoniam iustus duas dexteras habet. Denique et ille Aioth, qui scribitur in Iudicum libro, propterea duas dexteras habere dicitur: quia iustus erat,  et interfecit illum pinguissimum regem. Cadent a latere tuo mille: et decem millia a dextris tuis. Plures sunt, qui insidiantur dextere nostre; et non sunt plures, qui insidiantur sinistre. Propterea a latere mille cadent, et a dextris decem millia. Ubi enim maior pugna, maior uictoria. Pauci insidiantur lateri: plures insidiantur dextere.

Quoniam angelis suis mandauit de te, ut custodiant te in omnibus uiis tuis, etc. Istum locum diabolus super Domino interpretatus est, eo enim tempore quo tentauit Dominum: Si, inquit, Filius Dei es, mitte te deorsum . Scriptum est enim de te, Quoniam angelis suis mandauit de te, ut custodiant te in omnibus uiis tuis. In manibus portabunt te, ne  forte offendas ad lapidem pedem tuum. Diabolus nichil amplius dixit, nisi hoc: Quoniam angelis suis mandauit de te, ut in manibus portent te, ne forte ad lapidem offendas pedem tuum. Mediam partem dimisit. Hic enim dicitur: Quoniam angelis suis mandauit de te, ut custodiant te in omnibus uiis tuis. Hoc non dixit, ut custodiant te: sciebat enim contra se esse. Poterat enim Dominus ei respondere: Si custodit me Dominus in omnibus uiis: ergo et a te custodior. Tacuit ergo quod sciebat contra se esse, et posuit quod pro se erat. uere diabolus quasi diabolus, interpretatur de Saluatore, quod non est de Saluatore. Si enim de Saluatore est totus psalmus, sicut interpretaris, o diabole, et de ipso est quod dicitur:

Protegam eum, quoniam cognouit nomen meum. Hoc  est, ego Pater protegam Filium meum. Si sic interpretatur, diabole, quomodo tu intelligis: uideamus si stet sensus: Protegam eum, quia cognouit nomen meum: hoc est, ego Pater Filium meum protegam.

Clamauit ad me, et exaudiam eum. Hoc est in die crucis. Cum ipso sum in tribulatione, eripiam eum et glorificabo eum. Hoc est, eum faciam resurgere.

Longitudine dierum replebo eum. Hoc est, in eternum uiuet. Et hoc intelligamus de Filio Dei. Longitudine dierum replebo eum. Hoc quod sequitur, quomodo stat in Saluatore? Et ostendam illi salutare meum. Salutare Dei, Filius Dei est. Si ergo de Filio dicitur, quomodo potest stare: quia salutare Dei, Filius Dei est? uides ergo quoniam male interpretatus es, o diabole. Sed fac ut sic interpretetur, ut tu  dicis. Dixisti; Quoniam angelis suis mandauit de te, ut in manibus portent te, ne forte offendas ad lapidem pedem tuum. Dic quod sequitur. Quid taces? Super aspidem, et basiliscum ambulabit, et conculcabit leonem et draconem Christus Dominus noster, qui uiuit et regnat in secula seculorum. Amen.



PSALMUS XCI.

Psalmis cantici in die sabbati. Iste psalmus hoc titulo prenotatur. Non potest diem sabbati agere, nisi qui sex dies transierit. Sex diebus laboramus, in septima die requiescimus. Ergo Domino cantare non possumus, nisi in die sabbati. Quamdiu opera istius mundi facimus, hoc est, sex diebus, Domino cantare non possumus. Denique dicitur in Leuitico: Non facietis in die sabbati omne opus seruile . Quicumque ergo in sabbato est, et in requie Domini, opus seruile facere non debet, hoc  est, quod ad mundum istum pertinet: sed illud debet opus facere, quod ad sabbatum pertinet. uultis scire quoniam in sabbato operantur sacerdotes in templo Domini? Non licet in sabbato cuicumque ligna cedere . Denique unus qui inuentus est in eremo, lapidatus est, et occisus. Denique non licet ignem succendere: non licet etiam aliquid operis facere. uidetis autem quoniam omnia hec que in mundo alicui facere non licet in sabbato, sacerdotibus solis licet. Nam et ligna cedunt, et ignem supponunt, et alia faciunt ministeria, et hostias immolant. Hoc totum quare dixi? Ut ostenderem scriptum esse in lege, debere nos cessare etiam in die sabbati ab operibus mundi, et ea facere que ad Deum pertinent. Psalmus igitur cantici est in die sabbati: quando non operamur mundo, et operamur Deo. uideamus quid nobis sit cantandum in sabbato, quando a mundi cessamus operibus.

 Bonum est confiteri Domino, et psallere nomini tuo, Altissime. Non dixit: bonum est psallere, et postea confiteri: sed uide ordinem: Bonum est confiteri, et bonum est psallere. Primum age penitentiam, et lacrymis dele peccata, et postea canta Domino: Bonum est confiteri Domino; non hominibus, sed Deo; illi confitere peccata, qui sanare potest. Et psallere nomini tuo, Altissime.

Ad annuntiandum mane misericordiam tuam, et ueritatem tuam per noctem. Diligenter intelligite quod dicitur: Ad annuntiandum mane misericordiam tuam, et ueritatem tuam per noctem. Singuli uersiculi ad singulos referuntur. Bonum est confiteri Domino: ad annuntiandum mane misericordiam tuam. Si confiteris Domino, annuntians mane misericordias Domini. Et  psallere nomini tuo, Altissime. Istum uersiculum refert ad hunc qui sequitur, et ueritatem tuam per noctem. Quando enim confitemur Domino, speramus misericordiam. Quando uero psallimus, operamur uirtutes. Ad annuntiandum mane misericordiam tuam. Ubi sunt qui secundum litteram Scripturas intelligunt? Media die misericordiam Dei annuntiare non possumus? Et certe Christianorum et monachorum est, maxime in noctibus peccata sua confiteri. Et quomodo nunc dicit: Ad annuntiandum mane misericordiam tuam? Quod dicit, hoc est: Non possumus confiteri Domino, et misericordiam eius consequi, nisi ceperit in corde nostro clarum lumen lucere. Nisi precesserint tenebre, et mane factum fuerit, misericordiam Domini consequi non possumus. Tunc autem annuntias mane  misericordiam Domini, cum sol iustitie ortus in corde tuo fuerit. Et ueritatem tuam per noctem. ueritas Domini non annuntiatur, nisi ad noctem: in die non potest annuntiari. Non enim possunt imbecilles ferre que magna sunt: neque possunt ea sustinere que pretiosa sunt. Unde dicitur et in alio loco de Deo: Posuit tenebras latibulum suum , hoc est, Dominus posuit tenebras latibulum suum. Et ueritas ergo Domini annuntiatur in nocte: quasi quibusdam uerborum tenebris obuoluitur. In enigmate dicitur, et in parabolis: ut uidentes non uideant, et audientes non intelligant . Legimus in Osee, et dicitur ad prophetam: Tu uade, et accipe tibi uxorem, uxorem fornicariam : Iudei et gentiles rident. Quare rident? Quoniam ueritas  in nocte posita est, non in die. uultis scire quoniam ueritas Dei in nocte est, et quasi in tenebris, et in parabolis posita est? Moyses ascendit in montem Sina, et ingressus est, inquit, in turbinem, et caliginem, et in tenebras, et ibi locutus est cum Domino : Neque enim poterat Isrel populus uidere mysteria Dei: quia in caliginem Dei non intrauerat.

In decachordo psalterio, cum cantico et cithara. Simpliciter dico, quotiescumque leuamus manus sine cogitationibus et disceptationibus, in decachordo psallimus Domino. In decachordo psalterio, cum cantico in cithara. In cithara nostra, et corpus, et anima, et spiritus, omnibus chordis composita sunt.

Quia delectastione, Domine, in factura tua, et in  operibus manuum tuarum exsultabo. Christianus quodcumque uiderit, semper edificatur. Monachum nichil destruet, nisi peccatum. Quodcumque aspexeris, edificium tuum est. uides celum, uides solem, uides stellas, uides lunam, hoc edificat te. Debes enim cogitare et dicere: Si sol, et luna, et celum, et stelle Deo seruiunt: quare ego non seruiam? uides terram, uides animalia, et omnia que in terris sunt, et hoc confer cum animo tuo, et edificat te, et dic animo tuo: Omnia in suo tempore currunt. Siquidem uer et estas, autumnus et hyems, numquam mutantur hec tempora, sed secundum dispositionem Domini omnia seruiunt. Celum seruit, et terra seruit, et infelix ego homo non seruio. ueniamus ad minuta animalia: dimitto nunc de elephantis, dimitto de leonibus,  dimitto de diuersis animalibus, uenio ad minuta animalia. Respice apem, respice formicam: uide corpus, et inquire sapientiam . Maior sapientia, quam corporis magnitudo. Apes et formice cogitant hyemem esse uenturam; et monachus et Christianus non cogitant iudicium esse uenturum. Ille cogitant quoniam fame periclitari possunt, si non laborauerint in estate unde uiuant in hyeme; nos non cogitamus, quia sine opere torquebimur in gehenna. Hoc totum quare dixi? Quoniam nunc scriptum est: Quia delectasti me, Domine, in factura tua. Quodcumque aspexero, delectat me. Intelligo enim factorem, et benedico Deum. Et in operibus manuum tuarum exsultabo. uideo arborem, et considero quomodo cortex arboris est quasi tunica, qua uestitur,  et quasi germen uiret. Et deinde uideo quomodo flos fit: quomodo flos cadat, ipse et flos uertatur in pomum. uideo paulatim per singulos dies, in singula tempora mihi naturam operari, et in meos cibos crescere. uideo quomodo Deus in omnibus mihi laborat, ut mihi nichil desit. Propterea exsulto in te, Domine.

Quam magnificata sunt opera tua, Domine! In hoc loco Marcion et Manicheus erumpunt. Quid enim dicunt? Si omnia Deus fecit, et in utilitatem hominum fecit: quid necesse fuit cimicem facere et pulicem? Ego tibi breuiter respondeo: ut ostenderetur, o homo, fragilitas tua. Qui enim cogitationem tuam in celum ponis, respice, morderis a cimice, et contremiscis. Quid erigeris in celum, et cogitatio tua transcendit in celum? Ecce a pulice uulneraris. Quam magnificata  sunt opera tua, Domine! Parua quidem corpora, sed magna ratio. Singula habent utilitates suas. Ego sic miror Dominum in elephantis, quomodo et in formica: sic illum predico in camelo, quomodo et in culice. uide culicem quomodo quasi punctum cuiusdam corpusculi est, et tamen uide in ipso puncto corpusculi, omnia esse membra diuisa. Habet sex pedes, habet duos oculos, habet os, habet et uentrem, habet et tubam uocis, habet et alas. Si consideraueris membra, corpus non inuenis, et tamen magnificatur Deus, quia sine corpore membra sunt omnia. Nimis profunde facte sunt cogitationes tue. Quodcumque cogitauero, inuenire non possum. Abyssus iudicia tua. O profundum diuitiarum sapientie  et scientie Dei. Dicam et ego cum Ecclesiaste: Dixi, sapiens efficiar, et ipsa longius facta est a me: longius multo quam erat. Et profunda quis inuenire potest ? Ecclesiastes quod dicit, hoc est: Antequam cogitationem meam in opere ponerem, non uidebam magnificentiam Dei. Dixi, sapiens efficiar, hoc est, dixi, debeo querere rationes singularum causarum, et ipsa longe facta est a me, longius multo quam erat, hoc est, sapientiam quam ante non inquirens, ignorabam: postea querere cepi, quam inuenire non poteram.

uir insipiens non cognoscit, et stultus non intelligit hec. Quicumque non est Christianus, et in operibus non intelligit Creatorem, iste insipiens est.

Cum exorti fuerint peccatores sicut fenum. uidisti  imperatores: uidisti prefectos: uidisti exercitus: uidisti uictorias et triumphos. Heri fuit, et hodie non est. Et apparuerint omnes qui operantur iniquitatem, ut intereant in seculum seculi. Heri apparuit quasi flos: hodie flos ipse non comparet. Heri uirebat herba: hodie siccata est. Ubi est illa pulchritudo? Nihil bonum est, nisi quod eternum est. Nihil bonum est, nisi quod perpetuum est. Quodcumque finem habet, nec inter bona numerandum est. Quid enim mihi prodest, si heri prefectus fui, et hodie fame morior? Quid enim mihi prodest, si anteriori die rex fui, et hodie in carcere morior? Omne quod preteritum est, et finem habet, nichil est. Unusquisque nostrum de seculo uenit ad hanc uitam. Alius matrem reliquit, alius filios, alius uxorem,  alius parentes. Recordemur infantie nostre: recordemur adolescentie: recordemur quod aliquando habuerimus diuitias, et unusquisque pro uiribus suis habuit quod potuit. Ecce transiuimus ad hanc uitam. Ubi sunt illa omnia? Cogitata magis dolorem faciunt, quam uoluptatem. Nihil est itaque bonum, nisi quod perpetuum est.

Tu autem Altissimus in eternum, Domine, quoniam ecce inimici tui, Domine: quoniam ecce inimici tui peribunt, et dispergentur omnes qui operantur iniquitatem. Si peribunt, quomodo dispergentur? Qui enim semel perierit, dispergi non potest. Debuit dicere: Ecce dispergentur et peribunt. Quod ergo dicit, hoc est: inimici tui, Domine, peribunt, cum omnia tibi subiecta fuerint: omnis qui inimicus  tuus fuerit, postea efficietur amicus, hoc est, non peribit homo: sed peribit inimicus. Qui inimicus fuit, amicus erit, et sic peribit inimicus. Quoniam ecce inimici tui peribunt, et dispergentur omnes qui operantur iniquitatem. Quomodo si sancti simul sunt, gratiosum est: sic si peccatores simul fuerint, quasi pessima congregatio est . Quanto enim plures simul fuerint, tanto peiores sunt. Denique eo tempore quo turris edificabatur contra Deum, dispergebantur in utilitatem suam. Consensus eorum malus fuit: dispersio uero profuit etiam illis ipsis qui dispersi sunt.

Exaltabitur sicut unicornis cornu meum. Semper cornu in regno ponitur. In te inimicos nostros uentilabimus  cornu . Denique nullum animal in templo immolatur Domino nisi quod cornu habet. Tria immolabantur Domino in templo, immolabatur taurus, immolabatur aries, immolabatur hircus. Tria immolabantur, et uniuersa cornuta sunt. Nisi enim aliquis habuerit cornu in quo inimicos uentilet, non est dignus immolari Deo. Propterea et Dominus cornu dicitur, his qui credunt in eum: Et in cornibus crucis sue uentilauit inimicos. Ibi confudit diabolum, et omnem eius exercitum: Christus quidem crucifixus erat in corpore: sed uere crucifigebat ibi demones. Non fuit crux: sed triumphus fuit, sed uexillum fuit. Propterea conscendit crucem, ut nos de terra in altum tolleret. Et puto crucem Saluatoris istam esse scalam quam uidit  Iacob. In ista scala descendebant angeli, et conscendebant . In ista scala, hoc est, cruce, descendunt Iudei, et conscendunt gentiles. Et exaltabitur sicut unicornis cornu meum. Alii habeant plura cornua: ego unum solum cornu habeo. Mihi autem absit gloriari nisi in cruce Domini: per quem mihi mundus crucifixus est, et ego mundo .

Et senectus mea in misericordia uberi. Senectus nostra oleo Dei indiget. Quomodo enim corpora nostra quando laboramus  quomodo corpora nostra, quando laborant, non reficiuntur, nisi unctione olei: quomodo lumen quod in lucerna est, nisi oleum miseris, exstinguitur: sic et lumen senectutis mee, oleo et misericordia  Dei indiget ut crescat. Denique et apostoli ascendunt in montem Oliueti, ut quoniam lassi erant, et indigebant lucerne ipsorum oleo Domini, de oleo Domini illuminentur. Unde dicit et iustus: Ego autem sicut oliua fructifera in domo Domini . Et in alio loco dicitur: Filii tui sicut nouelle oliuarum in circuitu mense tue . Nullus alius mons erat, de quo ascendit Dominus regna celorum, nisi mons Oliueti? Numquid non erat mons sublimior in Galilea, Thabor? Quid necesse fuit ut Dominus de monte Oliueti conscenderet in regnum celorum? Sed uide quid te Scriptura doceat: Nisi tibi et lampadibus tuis oleum miseris, non poteris ascendere in regna celorum. Debes esse in monte Oliueti, et non in ualle Oliuarum, sed in monte Oliueti.  Dicat aliquis: Que est ista uallis Oliuarum? Habet diabolus oliuas suas: habet philosophos: habet hereticos: habent et ipsi oleum. Et ipsi lumen scientie promittunt, sed illa oliueta in perditionem deducunt: Oleum autem peccatoris non impinguet caput meum . Nos ergo rogemus Dominum, ut senectus nostra, et omnis noster labor, et omnes tenebre nostre, oleo Domini illuminentur. Diligenter attendo in Scripturis, ubi primum legerim senectutem. Adam nongentis triginta annis uixit, et tamen senex non dicitur: Mathusalem nongentis sexaginta nouem annis uixit, et senex non dicitur. uenio usque ad diluuium, et post diluuium per annos ferme tria millia,  et nullum inuenio qui dictus est senex. Primus Abraham senex dicitur: et certe multo minoris etatis fuit quam Mathusalem. Sed propterea dicitur senex, quoniam senectus ipsius inuncta fuit oleo uberi. Denique scriptum est ibi: Et mortuus est Abraham, nutritus in senectute bona: plenus, inquit, dierum . Propterea in senectute bona, quoniam plenus dierum. Omne enim tempus uite ipsius, dies fuerunt, et non nox. Hoc ipsum quod dictum est de Abraham, dictum est de Isaac et de Iacob. Qui enim simul seruierunt Domino, recte simul senes Domini nuncupantur. Ut cedrus Libani multiplicabitur: lignum bene olens, lignum unde templi tecta contecta sunt. Ut cedrus Libani multiplicabitur: lignum imputribile.

 Plantati in domo Domini: in atriis Dei nostri florebunt. Alibi plantamur, in regno celorum florebimus. Ego uero plantaui: Appollo rigauit, sed Dominus incrementum dedit . Plantatus in domo Domini, hoc est, in Ecclesia: non muris, sed in dogmatibus. Regnum enim Dei, inquit, intra uos est . Quicumque plantatus fuerit in domo Domini, si hic radices miserit, ibi flores affert. Plantati in domo Domini: in atriis Dei nostri florebunt. Ista sunt eterna tabernacula. Que sunt ista atria? Diuerse in celo mansiones. Simul uidete quid dicat: Plantati in domo Domini: in atriis Dei nostri florebunt. Hic domus est: ibi atrium est. Debuit utique primum dicere secundum ordinem, atrium: et sic domum. Sed uidete quid dicat. Hic licet uideamur in  domo esse: cum migrauerimus ad regna celorum, ad comparationem angelorum, et uirtutum ceterarum, non sumus in domo, sed in atrio sumus: in initio sumus, non in perfectione. Non enim erimus angeli, sed quasi angeli . Non tibi quasi parum uideatur homo, si sicut angelus fueris.

Adhuc multiplicabuntur in senecta uberi. Felix ille qui crescit quotidie, qui senescit etate, senescit et uirtutibus. Hec interim de Psalterio diximus: locuti sumus et de Euangelio pauca, diximus quoque et de Apostolo. Oremus Dominum, ut omne quod diximus nos, et que audistis, opere compleamus, et uerba uertamus in opera: ut qui hic plantati sumus in domo Domini, in atrio Christi floreamus: cui sit gloria in secula seculorum. Amen.



PSALMUS XCII.


Laus cantici ipsi Dauid in die ante sabbatum, quando fundata est terra. Iste psalmus uocem continet prophete, uirtutem atque magnificentiam Domini decantantis.

Dominus regnauit, decorem induit. Cum resurgens a mortuis, sanctorum sibi chorum adiunxit; Induit Dominus fortitudinem. Quia diabolum oppressit. Et precinxit se uirtute. Quando multitudine angelica circumdatus, remeauit ad Patrem.

Etenim firmauit orbem terre, qui non commouebitur. Instabilis enim, et mobilis esset adhuc nisi sua fuisset resurrectione firmatus.

Parata sedes tua. In animabus sanctis.. Tu enim  preelegisti eas ante constitutionem mundi, ut essent genus electum. Et tunc a seculo tu es. Et ante resurrectionem mundi.

Eleuauerunt flumina, Domine: eleuauerunt flumina uocem suam. Apostoli: quorum fluenta predicationum, ariditates gentium irrigauerunt. A uocibus aquarum multarum. Detrahentium populorum.

Mirabiles elationes maris. In seculi huius fluctibus. Mirabilis in altis Dominus. Gloriosus residens ad dexteram Patris.

Testimonia tua, Domine, credibilia facta sunt nimis. Per apostolos tuos. Domum tuam decet sanctitudo, Domine, in longitudine dierum. Ecclesiam tuam quam exhibuisti tibi non habentem maculam aut rugam in qua nos digneris mundos ac splendidos custodire  ; nec polluere baptismi gratiam, per quod in te renati sumus ad uitam: quia tibi est cum eterno Patre et Spiritu sancto, honor et gloria in secula seculorum. Amen.



PSALMUS XCIII.

Psalmus Dauid quarta sabbati. Semper de titulo disputamus, ut ex titulo intelligatur et psalmus. Psalmus Dauid quarta sabbati. Quarta sabbati, in medio sabbati est: quasi in corde sabbati, hoc est, in medio hebdomadis. Dies enim quarta est, et quarta dies habet ex utroque latere equales dies. Habet enim ex uno latere diem primum, secundum, tertium: et ex alio latere habet diem quintum, sextum, septimum. uidetis igitur quoniam dies quarta, hoc est, quarta sabbati, ex utroque latere duplici trinitate firmatur. Simulque considerandum: quia quartus numerus, uirtute  decimus est. Quomodo? si enim computes, et ordinem facias: unum, duo, tres, quatuor, decimus numerus efficitur. uidistis igitur quoniam quartus numerus efficit decimum, et considerate ex hoc: quia quatuor Euangelia in decalogo computantur, ut quodcumque dicebatur in decalogo hoc compleatur in quatuor Euangeliis, ut non dissentiat lex uetus ab euangelica dignitate. Hoc interim diximus de titulo, nunc ueniamus ad psalmum.

Deus ultionum Dominus, Deus ultionum libere egit. Qui tanto tempore latuit, et non apparebat in populo: postea libere egit. Quia antea ignorabatur, postea triumphauit in cruce. Deus ultionum Dominus. Si Deus ultionum Dominus est, mihi uindictam et ego retribuam, dicit Dominus, quid te cupis uindicare, homo? Habes ultorem Deum. Dicit hoc et Apostolus: Si esurierit inimicus tuus, ciba  illum. Si sitit, da illi potum. Hec enim faciens, carbones ignis congregabis super caput eius . Hoc non uidetur pietatis esse, sed crudelitatis. Si enim bene illi facio, ut illi malefaciat Deus; non uenit hoc de pietate, sed de crudelitate mentis. Quod enim dicit Apostolus: Si esurierit inimicus tuus, ciba illum: si sitit, da illi potum: hucusque uidetur misericordia. Hoc uero quod infert; Hec enim faciens, carbones ignis congregabis super caput eius. uidetis enim propterea panem dare, et aquam dare bibere, ut ille in seculis torqueatur. Et hoc dicit Apostolus, et misericordie predicator crudelitatem docet? Non igitur sic accipiendum, sed alio sensu. Si te percutit inimicus, tu ei prebe  et alteram maxillam . Si tibi ille malefacit, tu illi fac bene. Si enim hoc feceris, carbones ignis congregabis super caput eius. Quod dicit, hoc est, mundabis eum a peccato. uincitur enim crudelitas illius patientia tua. Si sagittam dirigas in lapidem, et lapis durus fuerit: non solum non infigitur, sed resilit. Sic inimicus tuus si percusserit, et repercussus non fuerit, patientia tua superatus, ad meliora conuertitur.

Usquequo peccatores, Domine, usquequo peccatores gloriabuntur? Impatientia humana non uult Dei habere patientiam. Miseri nos, qui uolumus nobis Deum esse patientem, et inimicis impatientem. Si quando peccamus, patientem cupimus Deum. Si quando aliquis in nos deliquerit, in ipsum non uolumus  esse patientem Deum. Usquequo peccatores gloriabuntur? Non eis sufficit peccare, sed etiam in peccatis gloriantur. Prima infelicitas est peccare: secunda infelicitas, immo nouissima, non agere penitentiam. Isti ergo peccatores non solum non flectunt ceruicem, sed libere post peccatum suum gloriantur.

Effabuntur et loquentur iniquitatem. Proprie hec de hereticis loquitur. Loquentur omnes qui operantur iniquitatem. uidete signum: Qui loquitur, necesse est ut male faciat. Ex abundantia enim cordis os loquitur . Ubicumque conscientia uulnerata est, ibi in ore facile peccatur.

Populum tuum, Domine, humiliauerunt. Semper Dei populus humiliatur: Dei populus opprimitur: Populum tuum, Domine, humiliauerunt. Semper populus  Dei humiliatur, et imitatur Deum qui humilis fuit, et mitis corde.

uiduam et aduenam interfecerunt, et pupillos occiderunt: et dixerunt, non uidebit Dominus. Licet hoc manifestum sit secundum historiam, semper enim quicumque presidio indiget, facile opprimitur, et quanto aliquis humilior fuerit, tanto ille magis qui opprimit, offendit Deum: tamen et secundum tropologiam interpretemur: dixeram enim de hereticis hoc dici. uiduam et aduenam interfecerunt. uidua illa que Deum uirum habere desiuit, anima est peccatoris. Aduena est qui non est habitator, hoc est, qui non habitat. Ille qui nuper crediderat, repente scandalizatus perit. Et pupillos occiderunt, et dixerunt: non uidebit Dominus. Miramur si pupilli dicuntur, ubi uidua  est? sicut enim uidua, anima peccatoris est: sic pupillos illos dicit, qui Patrem amiserunt habere Deum.

Et dixerunt. Quid dixerunt? Non uidebit Dominus: nec intelliget Deus Iacob. Hoc dicit omnis qui opprimit sanctos. Illis hoc dicentibus uidete Spiritus sanctus quid respondeat.

Intelligite qui insipientes estis in populo: et stulti aliquando sapite: Qui plantauit aurem, non audiet?  aut qui finxit oculum, non considerat? Qui figulus est, ignorat uas suum? Qui alium facit audire, ergo ipse non audiet? Qui mihi dedit oculos, ergo ipse non uidet? Qui auctor est intelligentie mee, ipse non intelligit? [a 9Kb] Iste locus aduersus eos maxime facit, qui Antropomorphite sunt, qui dicunt Deum habere membra, que etiam nos habemus. uerbi causa: Dicatur Deus habere oculos: oculi Domini respiciunt omnia: manus Dei facit omnia. Et audiuit, inquit, Adam sonum pedum Domini deambulantis in paradiso . Hec simpliciter audiunt, et humanas imbecillitates ad Dei magnificentiam referunt. Ego autem dico quod Deus totus oculus est: totus manus est: totus pes est. Totus oculus est: quia omnia uidet. Totus manus est: quia omnia  operatur. Totus pes est: quia ubique est. Ergo uidete quid dicat: Qui plantauit aurem, non audiet? Non dixit: qui plantauit aurem, ergo ipse aurem non habet. Non dixit: ergo ipse oculos non habet. Sed quid dixit? Qui plantauit aurem, non audiet? et qui finxit oculos, non considerat? Membra tulit: efficientias dedit?

Qui corripit gentes, non arguet. Qui alios docet, ergo ipse non nouit? Qui docet hominem scientiam. Subauditur, ergo ipse non habet scientiam?

Dominus scit cogitationes hominum: quoniam uane sunt. Legimus in peta seculari:

O curas hominum! o quantum est in rebus inane!
Et gentiles, et philosophi istum uersiculum ad  celum leuant. Et quid dicunt? Nihil potuit prudentius dici: Ecce rusticanus noster Hebreus ante tanta secula hoc locutus est. Et quid dixit? Dominus scit cogitationes hominum: quoniam uane sunt. uultis scire quoniam cogitationes hominum uane sunt? Pater et mater nutriunt filium: promittunt sibi de illo felicitatem: mittunt ad studia, erudiunt: uenit usque ad adolescentiam, disponunt ut etiam militet. Cum omnia cogitauerint per annos triginta, una febricula uenit, et tollit omnes cogitationes. Inimicum habeo: et dies iudicii est ad triginta dies, diebus et noctibus nichil aliud cogito, nisi quod illi respondeam. In lectulo meo sum, et cogitatio mea absenti respondet inimico. Non est tibi inimicus, et uerba respondent inimico. Diebus et  noctibus in cogitatione sum. Cum autem dies iudicii uenerit, omnia illa que cogitaueram, pereunt: et quodcumque Deus dixerit, hoc loquor. Propterea et Dominus in Euangelio ait: Quando stabitis ante iudices, non cogitetis quid respondeatis: quia Dominus dabit uobis in illa hora quid respondeatis . Dominus scit cogitationes hominum quoniam uane sunt. Una cogitatio felix est, cogitare de Domino.

 Beatus homo quem tu erudieris, Domine. Felix est qui Deo magistro utitur. Et de lege tua docueris eum: ut mitiges ei a diebus malis. uidete quid dicat: Beatus homo quem tu erudieris, Domine, et de lege tua docueris eum: hoc est, Scripturis tuis. Hoc autem quid prodest, ut doceatur ille de lege tua? Ut mitiges ei a diebus malis. uidetis igitur quoniam scientia, et exercitatio, et opera de Scripturis mitigat nobis dies malos? Donec fodiatur peccatori fouea. Quando tu erudieris de lege Domini, unum tibi in duplex diuiditur. Tibi enim dies mitigat malos; et peccatori fodit foueam.

Quis consurget mihi aduersus malignantes: aut quis stabit mihi aduersus eos qui operantur iniquitatem? Obscuri sunt psalmi, et semper personas mutant,  et propterea obscuri sunt, et nimie difficultatis est scire in singulis uersiculis quis loquatur. Quis consurget mihi aduersus malignantes: aut quis stabit mecum aduersus operantes iniquitatem? Hos uersiculos Saluator loquitur: Ego sanctus sum, in cruce subleuatus sum: mortuus sum, resurrexi, et ad celos uictor ascendi. Quis est putas de sanctis, qui mecum resurget? Ergo quod dicit, hoc est: Propterea resurrexi, ut et alii mecum resurgerent. Quis resurget mihi? Quando dicit Quis, ceteros prouocat ad surgendum. Quomodo enim legimus in Isaia: Quem mittam ad populum istum, et quis ibit nobis ? etc. Sicut Isaias ipse se offert: sic et Dominus prouocat nos dicens: Quis resurget mihi aduersus malignantes? Quicumque resurrexerit, mihi resurget:  de meo exercitu est. Aduersus malignantes, aduersus diabolum, et exercitum eius. Aut quis stabit mecum? uidete ordinem: Non dixit primum, quis stabit, et quis resurget: sed, quis resurget et quis stabit. Primum enim surgimus, deinde stamus. Aut quis stabit mecum aduersus operantes iniquitatem? Quasi imperator stet et dicat: Quis uenit in exercitu meo?

Nisi quia Dominus adiuuit me, paulominus habitauit in inferno anima mea. Propterea, Domine, resurgo, quia tu fuisti ad inferos, et resurrexisti. Detenta fuisset anima mea apud inferos, si non tua anima de inferis resurrexisset.

Si dicebam: motus est pes meus. Considerans fragilitatem meam, et imbecillitatem humanam, non putabam pedem meum firmo stare gradu: ubicumque  ponebam pedem, lapsum timebam. Rursum cogitabam nomen tuum, et firmo stabam pede.

Secundum multitudinem dolorum meorum in corde meo; consolationes tue letificauerunt animam meam. Hoc ipsum et Apostolus loquitur: quoniam secundum labores, et miserias quas in isto seculo patimur, habemus mercedem apud Deum in celis . Magnitudo tribulationum, magnitudo premiorum est. Quot patimur uulnera, tot meremur et coronas. Hoc est quod dicit: Quotiens egi penitentiam, totiens me consolatus es. Unam fudi lacrymam: unam merui consolationem. Decem fudi lacrymas: decem merui consolationes. Quantumcumque  fuit pondus penitentie, tantus fuit et consolationum numerus.

Qui fingit laborem in precepto. Nemo dormiens coronatur, nemo securus possidet regna celorum; nemo, referto uentre, potest digne de ieiuniis disputare. uides ergo quid dicat: Qui fingit laborem in precepto. Omnia precepta Domini laborem habent. Sine labore non possumus possidere regna celorum. uultis scire quia ita est? Si uis, inquit, perfectus esse, uade, uende omnia que possides, et da pauperibus, et ueni sequere me . Qui uult, inquit, consequi regna celorum, diebus et noctibus oret, uigilet, ieiunet, iaceat in sacco, non in pluma, non in serico. Penitentia non amat delicias. Quia cinerem, inquit, tamquam panem  manducaui: et potum meum cum fletu miscebam . Qui fingit laborem in precepto: captabunt in animam iusti. uidete quomodo non uidetur esse consonans. Que enim est consequentia: Qui fingit laborem in precepto: captabunt in animam iusti? Sed quod auris carnea non intelligit, auris spiritualis intelliget. Quid ergo dicit? Qui fingit laborem in precepto. Propterea, inquit, laboramus in preceptis Domini diebus ac noctibus, uigilamus, oramus ieiunamus, quoniam multos habemus aduersarios, qui captant animam iusti. uidete quid dicat: iusti captant animam; non iniusti. Non enim uolunt eos decipere qui decepti sunt, sed iustos. Unde dicitur in Abacuc: Esce eius electe . Et sanguinem innocentem condemnabunt. Solent aliqui dicere: Ille  qui occisus est, non occideretur, nisi fornicator esset, aut aliquod peccatum habuisset. Ruina illum non occupasset, nisi fuisset peccator. Naufragium illum non oppressisset, nisi peccator fuisset. uidete ergo quid dicat sancta Scriptura: Et sanguinem innocentem condemnabunt. Quamdiu in isto seculo sumus, omnia in commune patimur. Iustus et peccator equaliter naufragantur: Aequalem habent carnem, et equales conditiones carnis. Iustus et peccator equaliter pereunt. Similis exitus, sed diuersa premia iustus et peccator habent. Alius ducitur ad gehennam: alius ducitur ad regna celorum. Et sanguinem innocentem condemnabunt. Sufficit tibi, o iuste, conscientia tua. Et si condemnatus fueris,  sit sanguis tuus innocens, et clamabit ad Dominum.

Et factus est mihi Dominus in refugium. Locus iste contra Arianos facit. Quoniam enim contradicunt Domino Saluatori, quod factus dicitur: ecce nos dicimus: Factus est mihi Dominus in refugium. Nulli dubium, quin de Patre hoc interpretemur. Si autem de Patre dicitur: Dominus factus est mihi in refugium, hoc sensu intelligendum est: Dominus qui semper erat, mihi factus est in refugium. Sic et Saluator qui semper erat, mihi Saluator factus est.



PSALMUS XCIu.

Laus cantici ipsi Dauid. Iste psalmus uocem continet  prophete, cohortantis homines ad Deum de toto corde transire.

uenite, exsultemus Domino: iubilemus Deo salutari nostro. Intelligamus quia ipse est Dominus, et ipse morte sua contulit nobis salutem.

Preoccupemus faciem eius in confessione. Priusquam nobis auersa facie irascatur, confiteamur peccata nostra. Et in psalmis iubilemus ei. Psallentes in cordibus nostris. Deo gratias agentes.

Quoniam Deus magnus Dominus. Nullus enim equatur magnitudini, id est potentie eius. Et rex magnus super omnes Deos. Ipse enim omnia regit.

Quoniam non repellet Dominus plebem suam; quam proprio cruore redemit.

Quia in manu eius sunt omnes fines terre. Pugillo  enim id est, potestate, concludit omnem latitudinem terre. Et altitudines montium ipsius sunt. Predicationes apostolice, quas ipse inspirat.

Quoniam ipsius est mare, et ipse fecit illud. Hec et de seculo intelligenda sunt, et de isto uero mari, ad confutationem eorum qui dicunt aquas a Deo non esse creatas. Nam et Salomon ex persona sapientie, qui est Christus, ait: Priusquam produceret fontes aquarum, ego eram . Et siccam manus eius formauerunt. Siue arua, siue humana corpora.

uenite, adoremus, et procidamus et ploremus coram Domino qui fecit nos: quia ipse est Dominus Deus noster. Coram illo prosterni, et ipsi peccata cum fletu et lacrymis confiteri, iterum atque iterum propheta  hortatur, quem sciunt esse Deum omnium seculorum. Et nos populus pascue eius et oues manus eius. Cuius sanguine uel redimimur, uel alimur.

Hodie si uocem eius audieritis, etc. Euidentissime hec pandit Apostolus ad Hebreos: nec aliam interponere presumimus expositionem. Qui ita ait: Quidam enim exacerbauerunt; sed non omnes, qui profecti sunt ex Aegypto per Moysen . Quibus autem offensus fuit quadraginta annis? nempe illis qui peccauerunt: quorum et corpora prostrata sunt in deserto. Quibus autem iurauit non introire in requiem, nisi illis qui increduli fuerunt? Et uidimus quia non potuerunt introire propter incredulitatem. Timeamus ergo: ne forte accepta pollicitatione intreundi in regnum eius, existimetur aliquis  ex nobis deesse. Etenim nobis nuntiatum est, quemadmodum et illis. Igitur exhibeamus nos sanctos, ut introire mereamur per crudelitatem in illam requiem, quam speramus accipere. Per Christum Dominum nostrum: cui est cum eterno Patre, et Spiritu sancto, honor et gloria in secula seculorum. Amen.



PSALMUS XCu.

Quando domus edificabatur post captiuitatem, canticum Dauid. Iste psalmus hoc titulo prenotatur. Totum mysterium in titulo est. Totius uite nostre sacramentum, et salus in titulo est. Quando domus edificabatur post captiuitatem Canticum Dauid. Iudei locum istum sic intelligunt. Quando post Babylonie captiuitatem, sub Ezra et Zorobabel  et Iesu filio Iosedec rursum edificatum est templum, Dauid in spiritu ante quingentos annos sciebat rursum edificandum esse templum. Hoc illi dicunt. Si hoc ita est, o Iudee, ut interpretaris, quid sibi uult quod sequitur: Cantate Domino canticum nouum: et deinde: Annuntiate inter gentes gloriam eius? Quod est istud canticum nouum: que sunt iste gentes? uidetis ergo quoniam secundum litteram interficientem penitus stare non potest. Ergo mystice interpretandum est: quando domus edificabatur post captiuitatem. Multi de nobis capti sunt: multi ducti sunt in Babyloniam: multi iugum Nabuchodonosor suis portauere ceruicibus: multi missi sunt in caminum ignis, et arserunt: multi templum perdiderunt, et in illis domus Dei subuersa est. Infelix Iudas quando apostolus erat, domus Dei erat. uenit diabolus, et accepit buccellam, et statim intrauit Satanas in illum , et domus eius subuersa est, et non est instaurata:  quia non egit penitentiam. Si quis uero post peccatum agit penitentiam; istius domus post captiuitatem reedificatur. Oremus ergo et nos Dominum, primum quidem, ut non subuertatur domus nostra, ne ueniat Chaldeus et Assyrius, et templum Christi in nobis subuertat. Si autem subuersum fuerit quasi naufragio, secundo solatio per tabulam possumus saluari. Quando domus edificabatur post captiuitatem. Quotidie domus ista Christi in penitentibus instruitur. Denique non dixit: quando domus edificata est: ne tantum uideretur fuisse preteritum; sed, edificabatur, ut quotidie hoc fieri demonstret. Hoc interim diximus de anima nostra. Ceterum possumus et aliter dicere: quando Ecclesia Christi instruebatur post ruinam. uideamus ergo post istum titulum quid sequatur.

Cantate Domino canticum nouum. Felix penitentia: licet rueris, tamen si egeris penitentiam noua domus  Dei diceris. Cantate Domino canticum nouum. Noua domus, nouum meretur canticum. Cantate Domino canticum nouum. Cui cantate? Cantate Domino, omnis terra. Si de templo Ierosolyme dicitur, o Iudee, quomodo omnis terra prouocatur ad laudem? Cantate Domino, omnis terra. Iste locus et Iudeum uincit, et Nouatianum. Cantate Domino, omnis terra. Non Ierusalem, sed omnis mundus. Hic Iudeus occiditur. Cantate Domino, omnis terra. Nouatianus occiditur. Quomodo? Dicit enim Nouatianus: Sunt aliqua peccata, pro quibus debemus agere penitentiam. Ac si dicat: De mendacio, de periurio, de furto. Ceterum qui fornicatus fuerit, qui homicidium fecerit: iste agere non potest penitentiam. Audi quid dicat; Cantate Domino, omnis terra. Omnis autem terra, et adultera  est, et homicida, et omnia peccata terrena sunt. Si autem uniuersa peccata terrena sunt: qualiacumque peccata habueris, age penitentiam et saluus eris.

Cantate Domino, et benedicite nomini eius. Nomen Domini Saluator est, ex eo quod in nobis factus est. Cantate Domino. Annuntiate de die in diem salutare eius. Quid uult dicere: Annuntiate de die in diem salutare eius? Qui simplex est: sic intelligit: Omnibus diebus laudate Dominum, hoc est, diei succedat dies, hoc est, laudasti hodie, lauda et crastino. uidetur quidem sensus esse simplex: sed mihi uidetur aliquid sacramenti latere. Annuntiate de die in diem salutare eius. Non potest laudari Saluator, nisi in die. Debuerat enim dicere: Laudate Dominum die ac nocte,  si de ista die diceretur. Debemus enim dicere hoc, si secundum litteram intelligimus. Si ergo in die laudamus Dominum iterum in nocte laudare non possumus? uidete ergo quid dicat: Quandocumque laudatis Dominum, semper illum in luce laudate: non in tenebris peccatorum, sed in luce uirtutum. Semper in anima tua sol Christi oriatur: ut semper in te nascatur lumen nouum. Annuntiate de die in diem salutare eius. Dicamus et aliter: Duo sunt dies, non tres, non quatuor, non quinque. Duo sunt dies, uetus Testamentum, et nouum. Et in illo Christus lucet, et in isto Christus lucet. Nolite eum tantum laudari in ueteri Testamento, ne sitis Iudei: nolite eum tantum laudare in nouo Testamento, ne sitis Manichei. Laudate illum de die in diem, hoc est, in  ueteri et in nouo Testamento: que duo dies unam lucem faciunt. Propterea scribitur et in Leuitico: Omne autem animal quod findit ungulam et ruminat, mundum est . Hoc est, si duas ungulas habet, et ruminat, mundum est. Si ergo unam habet ungulam, non est mundum. Iudeus habet unam ungulam, et propterea immundus est. Manicheus unam habet ungulam, et propterea immundus est. Et quia unam habet ungulam, non ruminat cibos suos: nec id quod semel in uentrem miserit, rursum educit ad guttur, et ruminat illud, et tenue facit: ut quod grossum fuerat, rursum tenue mittatur in uentrem: hoc quidem pertinet ad sacramenta diuina dicere. Omne animal quod findit ungulam, ruminat, mundum est. Iudeus unam ungulam habet: in unum enim  tantum credit Testamentum, et non ruminat. Legit enim tantummodo litteram, et nichil considerat: nichil querit intrinsecus. Ecclesiasticus uero ungulas findit et ruminat, hoc est, in utrumque credit Testamentum, et in utroque Testamento sepe requirit. Et quodcumque latet in littera, in spiritu profert. Hoc totum quare dixi? Quia scriptum est: Annuntiate de die in diem salutare eius. Propterea et apostoli bini mittuntur: propterea non habemus unum oculum, sed duos. Propterea duas habemus aures, propterea duas nares, propterea duo labia, propterea duas manus, duos pedes. Nihil in nobis unum habemus, nisi quod turpe est. Et corporis nostri membra duorum Testamentorum sacramenta testantur.

Afferte Domino, patrie gentium: afferte Domino  gloriam et honorem. Si de templo Ierosolyme dicitur; quid sibi nunc uult, afferte Domino patrie gentium: afferte Domino gloriam et honorem? Gentium multitudo, uocatio gentium, et Ecclesie congregatio est. Afferte Domino gloriam et honorem. Quando honoramus Dominum in corpore nostro, gloriatur Dominus in nobis. Afferte Domino gloriam nomini eius. Gloria serui, gloria Domini est. Qui uos recipit, me recipit . Felix seruus, propter quem Dominus gloriatur.

Tollite hostias, et introite in atria eius. Hostiam sanctam, uiuam, placentem Deo . Tollite hostias. uos ipsi afferte hostias. Quas hostias? uos ipsi estote hostie. uirginitas, holocaustum Christi  est. Uniuersa castitas, siue in uirginitate, siue in uiduitate, siue in continentia, hostia Christi est. Rem nouam loquor, hostia castitatis ipsa se portat. Tollite hostias, et introite in atria eius. Adorate Dominum in atrio sancto eius. uideo plura atria: uideo unum atrium. Tollite hostias, et introite in atria eius. Ecce plura atria. Rursum: Adorate Dominum in atrio sancto eius: ecce unum atrium. uidete ergo quoniam non potest de uno atrio ueniri ad plura atria: sed de plurimis atriis uenitur ad unum atrium. uultis scire hoc ipsum mysterium? Ecce in alio loco negotiator ille qui habebat plurimas margaritas: uendidit plures, ut emeret unam . Et in Michea dicitur: State, inquit, in uiis Domini, et inquirite, inquit, uiam Domini . Nisi steterimus in uiis plurimis,  unam uiam inuenire non possumus. Que sunt iste margarite plures? Que sunt uie plures? Que sunt ista atria plura: ut inueniamus unam margaritam, et unam uiam, et unum atrium? Abraham, Isaac, et Iacob, Moyses, Iesu Naue, Isaac, Ieremias, Ezechiel, duodecim Prophete, Dauid, Salomon fuerunt atria, hoc est, atria nostra sunt. Primum in illa intramus, de illis atriis postea uenimus ad atrium Euangelii, ubi inuenitur Christus.

Commoueatur a facie eius uniuersa terra. uidete quid dicat: Celum non mouetur a facie Dei: sed quicumque terrenus est, ille respicit Dominum: et commouetur, et tremiscit. Dicite in gentibus quia Dominus regnauit. Nisi terra commota fuerit, et a suo terreno opere recesserit, Dominus non regnabit in  gentibus.

Etenim correxit orbem terre qui non commouebitur. Numquam corrigitur, nisi quod ante rectum fuit, et postea deprauatum est. Sic igitur et nos, et omne humanum genus naturaliter intelligit Deum. Nulle enim gentes sunt, que naturaliter non intelligant Creatorem suum. Licet enim lapides, et ligna uenerentur: tamen intelligunt aliquid maius esse quam ipsi sunt, et in errore suo indicant se habere sapientiam, hoc est, nulla gens est que naturaliter non intelligat Deum. Denique gentiles idola colunt: hoc est, lapides et ligna uenerantur: et si forte rixam fecerint, et si iuramentum aliquod inter illos uenerit, non dicunt lapides isti uident, ligna uident: sed Deus uidet, et Deus audit. uidete ergo quid dicat:  Etenim correxit orbem terre qui non commouebitur. Ideo uenit Christus, et correxit genus humanum, quod ante fuerat deprauatum, ut in eternum non moueatur. Crux enim ipsius columna est generis humani. In ipsa columna edificata est domus eius. Ego crucem dico, non lignum, sed passionem. Ceterum crux ista et in Britannia est, et in India est, et in uniuerso orbe terrarum. Denique quid dicit et Dominus in Euangelio? Nisi tuleritis crucem meam, et quotidie secuti fueritis me . uidete quid dicat: Nisi anima uestra ita ad crucem fuerit preparata, sicut mea fuit pro uobis, mei discipuli esse non potestis. Felix qui crucem, et resurrectionem, et locum natiuitatis Christi, et locum ascensionis portat  in pectore suo. Felix est qui Bethlehem habet in corde suo: in cuius corde Christus quotidie nascitur. Denique quid dicitur Bethlehem? Domus panis. Simus et nos domus panis eius, qui de celo descendit. Quotidie nobis Christus crucifigitur: nos mundo crucifigimur: et Christus in nobis crucifigitur. Felix est, in cuius corde quotidie Christus resurgit: si quotidie pro peccatis suis, etiam leuibus, agit penitentiam. Felix est qui de monte Oliueti ascendit ad regna celorum: ubi sunt oliue Domini uberes, ubi lumen Christi nascitur: ubi sunt oliueta Domini. Ego enim quasi oliua uberis in domo Domini. Accendamus ergo et nos lucernam nostram de ista oliua, et statim cum Christo ibimus ad regna celorum. Etenim correxit orbem terre, qui non commouebitur, qui prius pro  peccatis tortuosus erat. Iudicabit populos in equitate. De futuro hoc iudicio dixit: in quo iterato adueniet iudicare de uiuis et mortuis.

Letentur celi. Apostoli, uel reliqui sancti. Exsultet terra. Corpora scilicet celestia. Moueatur mare, et plenitudo eius: orbis terrarum, et uniuersi qui habitant in eo. Seculum utique ut in melius commutetur. Gaudebunt campi, et omnia que in eis sunt. Anime sancte, et presertim uirgines, que diuersis florum suauitatibus pollent.

Tunc exsultabunt omnia ligna siluarum a facie Domini. Quia non sunt obnoxia combustioni. Quoniam uenit. Primo aduentu ad redimendum. Quoniam uenit iudicare terram. Iterato ad iudicandum.

Iudicabit orbem terrarum in equitate, et populos in  ueritate sua: ut peccatores subdat penis: iustos premiis muneret eternis. Qui nobis timorem nominis sui tribuens, prestare dignetur ut in illo tremendo iudicii tempore non collocemur in sinistro numero: qui nos redemptos eius sanguine confitemur ipsi gloria cum eterno Patre et Spiritu sancto in secula seculorum. Amen.



PSALMUS XCuI.

Psalmus ipsi Dauid quando terra eius restituta est ei. Legimus in Regum et Paralipomenon libris, quoniam Dauid bellicosus uir fuit, et uniuersas gentes in circuitu subiecerit, et in suam redegerit potestatem. Hoc interim secundum litteram intelligamus hoc modo: Psalmus Dauid quem cecinit Domino: quando uictis aduersariis reddidit terre sue, hoc est, Iudee pacem. Hoc secundum historiam.  Ceterum si Dauid interpretatur fortis manu: fortis autem manu nemo est, nisi ille qui uicit omnes gentes, noster Dauid, ad quem clamabant demones: Quid uenisti torquere nos ante tempus, fili Dauid ? Iste psalmus ab eo compositus est, quando restituta est terra. Et egregie dixit quidam: quoniam terra ista que restituitur, corpora nostra sunt. uere enim eo tempore debemus cantare Domino, quando terra nostra composita est. Dicamus autem nos et aliter: Non enim nocet, si eamdem rem duobus, et tribus modis intelligamus. Scriptum est enim in Salomone: Assumes, inquit, ea in tabula cordis tui tripliciter . Non nocet diuersum aliquid dicere, cum uno spiritu dicitur: Quando terra eius constituta est. Terra ista antequam Dauid noster omnes uinceret, non habebat pacem; sed ubique erat discordia. Alia gens colebat Iouem, alia Mercurium,  alia Iunonem, et omnes gentes diuersa idola habebant. uexillum crucis eleuatum est, et omnis terra constituta est.

Dominus regnauit, exsultet terra. Uniuersa terra, et omnis orbis, qui demonibus et idolis fuerat ante subiectus, Deo nostro regnante letetur. Dominus regnauit. Dominus, Creator qui nos fecit, ipse regnauit. O uos qui ante subiecti eratis sub dominio diaboli, nunc subiecti estis sub Domino creatore. Letentur insule multe. Bene dixit de animabus nostris: que uariis cogitationibus, quasi uariis hinc inde tunduntur fluctibus. Nos autem dicamus, et insulas Ecclesias. Denique dicitur, et in alio loco: Conuertentur ad me insule multe. uultis scire quoniam insule dicantur Ecclesie? Dictum est in propheta ex  persona Domini: Loquere, inquit, habitatoribus insule huius. Letentur insule multe. Quomodo enim insule in medio mari posite sunt: sic et Ecclesie quasi in medio mari seculi istius posite sunt: et ita persecutionibus, quasi diuersis tunduntur fluctibus. uerum iste insule tunduntur quotidie, sed non subruuntur. In mari quidem sunt, sed habent fundamentum Christum qui moueri non potest.

Nubes et caligo in circuitu eius. Ego puto nubem istam esse, de qua dicitur in Euangelio: Et operuit, inquit, eos nubes lucida . Eo tempore quando transformatus est Dominus, et apostoli ceciderunt, operuit eos nubes lucida. Ego puto istas esse nubes, quibus mandauit Dominus ne pluant super Isrel imbrem . Ego puto istas esse nubes,  de quibus in alio loco dicitur: ueritas tua usque ad nubes . ueritas Domini illa, que dicit in Euangelium: Ego sum uia, ueritas et uita. . ueritas Dei, Christus est. ueritas Domini usque ad nubes. Nubes apostoli sunt et prophete: istis mandatum est, ne pluant super Isrel imbrem. Ex quo enim, secundum historiam, quod scriptum est in libro Iudicum, uellus illud siccatum est : pluuia in uniuerso orbe discurrit. Quod dicitur, hoc est, Isrel siccatus est, et pluuia super omnem orbem discurrit. Nubes et caligo in circuitu eius. Dominus uenit in Aegyptum super nubem leuem . uidete quid dicat. Dominus uenit: Dominus atque Saluator in Aegyptum istam in qua nos sumus: in locum tenebrarum ubi Pharao est, Dominus  uenit. Non uenit, nisi in nube leui. Nubes ista leuis, que est? uidetur mihi sancta Maria nullo humano semine pregrauata. Ista nubes leuis uenit in mundum, et secum portat mundi creatorem. Et quid dicitur ibi in Isaia? Dominus uenit in Aegyptum super nubem leuem: et confringentur idola Aegypti. uenit Dominus, et idola Aegypti commota sunt, et concussa, atque destructa. Nubes ista destruxit Serapim in Alexandria: non imperator homo mortalis; sed nubes ista que uenit in Aegyptum, Nubes et caligo in circuitu eius: Diximus de nube: dicamus de caligine. Dominus in caligine est. Dominus aut in lumine est, aut in caligine. In lumine incipientibus est. Incipientibus enim simpliciter loquitur: qui  uero perfecti sunt, illis mystice loquitur. Denique apostolis non loquebatur quasi turbis, sed intrinsecus loquebatur: et quid dicit? Qui habet aures audiendi, audiat. Ergo hoc quod dicit? et caligo in circuitu eius. Hoc est, et mysteria in circuitu eius: Propterea dicitur et in Exodo: Et omnis, inquit, populus stabat deorsum: Moyses autem solus ingressus est in montem Sina in caligine . Non enim poterat omnis populus Dei scire mysteria, que solus poterat nosse Moyses. Dicitur de Deo: Posuit tenebras latibulum suum . Iustitia et iudicium correctio sedis eius. Quid uult dicere, correctio sedis eius? Debuit dicere stabilitas sedis eius. Quando ergo dicitur, correctio sedis eius, ostenditur quodcumque corrigitur, prauum fuisse antequam corrigeretur.  Iudicium ergo Dei antequam ueniat ad iudicandum, quasi prauum uidetur. Nunc uidetur iniustum, et prauum esse iudicium. Quando enim iniqui homines ditantur, et sancti pauperes sunt: nonne uidetor iudicium Dei esse prauum? Quando autem uenerit ad iudicandum, ut reddat unicuique secundum opera sua, eo tempore quasi corrigetur sedes eius. Denique uultis scire quia de die iudicii dicitur?

Ignis ante ipsum precedet: Ignem istum qui sanctus est, timeat: qui peccator est, timeat. Ignis iste sanctos purgat: peccatores consumit. Ignis ante ipsum precedet. Qui facit angelos suos spiritus, et ministros suos ignem ardentem . Ego puto istos esse ignes, hoc est, angelos eius. Isti ergo angeli, hoc est, ignis eius, precedent ante eum. Iste  ignis quos consumit? Quicumque est lignum, fenum, stipula. Qui autem aurum, argentum est, et lapides pretiosi, mittitur quidem in ignem, sed mundior inuenitur.

Alluxerunt fulgura eius orbi terre, uidit et commota est terra. Dicunt philosophi, quod fulgura ex nubium collisione generentur. Nisi enim prius sonitus auditus fuerit, fulgura non prospiciuntur. Hoc dicitur et de lapide ignario: qui, nisi collisus fuerit, medius ignis non egredietur. Hoc dicimus secundum historiam, et paruuli adhuc loquimur. Diximus ergo naturam rerum: ut ex natura rerum spirituale aliquid proferamus. Lapis qui uulgo uocatur ignarius, si solus est, ignem non potest mittere: sin autem cum alio lapide collisus fuerit, medius ignis excutitur. Fac  mihi esse nubem Ieremiam, Isaiam, Eliam: nubem autem, et Paulum et Petrum, et ceteros apostolos. Iste ergo nubes quando collise fuerint inter se, emittunt medium ignem, et lucet orbi terre. Alluxerunt fulgura eius orbi terre; uidit et commota est terra. Apostolorum fulgura alluxerunt in toto orbe terrarum. Commota est. Illi loquebantur, et tonitruum uocis eorum uniuersus mundus audiebat. Duo habebant pariter et grandem uocem, et splendida fulgura. Hec fulgura credentes illuminabant: non credentes comburebant.

Montes sicut cera fluxerunt a facie Domini. Mihi uidentur isti montes esse demonum potestates. Siue certe montes, superbi quique homines. Ignis iste  non consumit humiles, sed quicumque montuosi sunt: Denique quando fulgur emittitur, difficile illos percutit, qui in ualle sunt; sed semper illos qui in monte sunt.

Annuntiauerunt celi iustitiam eius. Isti sunt celi, de quibus, et in octauo decimo psalmo dicitur: celi enarrant gloriam Dei. Celi annuntiant iustitiam eius: terra non annuntiat. Quicumque celum est, non timet iustum Deum. Quicumque de celis est, non timet eius annuntiare iustitiam. Quicumque sanctus est et celum est, iste iustum Deum non timet. Peccator autem misericordem querit Deum.

Annuntiauerunt celi iustitiam eius: euangeliste scilicet. Et uiderunt omnes populi gloriam eius. Quia etiam, quibus non est annuntiatum de eo, intellexerunt  Deum in carne uenisse.

Confundantur omnes qui adorant sculptilia, qui gloriantur in simulacris suis. Ut dum in spe uana confunduntur, ad illam ueram ualeant peruenire

Adorate eum omnes angeli eius. Annuntiatores regni illius. Audiuit et letata est Sion. Ecclesia que gloriam eius speculabatur.

Et exsultauerunt filie Iude. Anime confessorum. Propter iudicia tua, Domine. Quia custodierunt ea.

Quoniam tu Dominus Altissimus super omnem terram: nimis superexaltatus es super omnes deos. Et non solum super deos, sed etiam super celos celorum.

Qui diligitis Dominum, qui solus est bonus; odite malum, diabolum. Custodit Dominus animas sanctorum  suorum: de manu peccatoris liberabit eas. Ne eis aliquid noceat.

Lux orta est iusto. Christus refulget in corde eius. Et rectis corde letitia. Quia quem exspectabant, cernere meruerunt.

Letamini iusti in Domino, et confitemini memorie sanctitatis eius. Qui eum in recti cordis lumine contemplamini, iugiter collaudate, uel sanctitatem eius: quia uestrum memor fuit, ut sanctificaret: uel pietatem, qua uos in regno suo asciuit. Qui nobis prestare dignetur, ut, eius lumine nostris cordibus oriente, mereamur ab eo de presentibus erui: cuius sumus baptismo a noxiis originalibus liberati. Ipsi gloria cum eterno Patre et Spiritu sancto in secula seculorum. Amen.



PSALMUS XCuII.


Psalmus Dauid. Iste psalmus uocem prophete continens, potentiam narrat Dominici nominis ac uirtutis.

Cantate Domino canticum nouum. Canticum nouum, est Dei Filius crucifixus, quod numquam auditum fuerat. Noua res, nouum habet canticum. Cantate Domino canticum nouum. Homo quidem est, qui passus est: sed uos cantate Domino. Passus est quidem quasi homo, sed saluauit quasi Deus. Cantate Domino canticum nouum. Canticum nouum, mereatur nomen nouum. Propterea dicitur et alibi: Et uocabitur, inquit, nomen nouum . Nouum nomen, nouum meretur canticum. Et in Apocalypsi dicitur:  Qui uicerit, inquit, dabo ei calculum, et nomen nouum scribam super eum . Nomen nouum Christianorum est. Cantate Domino. Quare? Quid enim fecit? Quare enim nouum mereatur canticum? Quia mirabilia fecit. Signa fecit in Iudeis: paralyticos sanauit: leprosos purgauit: mortuos suscitauit. Hoc et alii fecerunt prophete. uertit panes paucos in plures, et pauit infinitum populum. Hoc fecit et Eliseus. Quid ergo fecit noui, ut mereatur nouum canticum? uultis scire quid nouum fecerit Deus? Quasi homo mortuus est, ut homines uiuerent. Filius Dei crucifixus est, ut nos leuaret ad celum. Quoniam mirabilia fecit. uultis scire quoniam mirabilia fecit? Filius uidue iacebat in cenaculo: uenit Eliseus et contraxit se, et os ad os posuit, et manus ad manus,  et pedes ad pedes . Si enim expandisset se, non reuersus esset filius uidue. Ideo se contraxit, ut uiuificaret. Cum esset in forma Dei: ideo accepit formam hominis : ideo se contraxit, ut nos faceret altiores.

Saluauit sibi dextera eius. Quod dicit, hoc est: Saluauit homines, non alienum, sed suum opus, hoc est, quod fecerit sibi, sibi ipse saluauit. Fecerat hominem in salutem, qui uitio suo perierat. Iste mortuus est, ut saluaret sibi hominem dextera sua. Dextera hic pro uirtute ponitur, et brachium pro robore. Et brachium sanctum eius. Licet et brachium, et dextera Christus dicatur: Dextera Domini fecit uirtutem, et brachium Domini cui reuelatum est , tamen hic de Christo dicitur.

 Notum fecit Dominus salutare suum. Non dixit, ostendit, sed, notum fecit. Quod dicit, hoc est; quod ante nouerant Deum, et suo uitio obliti sunt. Ergo Deus ueniens, sua gratia hoc quod perdiderant, manifestauit eis. Ergo hoc dicit: Ille quem nouerat Adam, quem nouerat Seth : quem nouerat Enoch: qui inuocauit Dominum, et sperauit in eum: et nouerat Ne: et postea oblitus fuerat humanum genus, uenit iterum in mundum, ut homines qui postea obliti fuerant, iterum cognoscerent. Notum fecit Dominus salutare suum. In Hebraico legitur: Notum fecit Dominus Iesum suum. Ubicumque enim Saluator dicitur, in Hebraico iehsu ponitur. In conspectu gentium reuelauit iustitiam suam. Nequaquam in sola Iudea, sed, in conspectu gentium. Iustum  enim erat, ut Saluator saluaret creaturam suam. Reuelauit iustitiam suam, que incredulitate hominum fuerat obscurata.

Recordatus est misericordie sue. Conclusit omnia sub peccato, ut omnibus misereatur . Et ueritatis sue domui Isrel. Misericordie recordatur: ueritatem implet. Recordatus est misericordie sue, hoc est, in gentium populo. Et ueritatem suam domui Isrel. Hoc opere complens, quod patriarchis promiserat.

uiderunt omnes fines terre salutare Dei nostri. Non solus Isrel uidit et Iuda, sed, omnes fines: simulque secundum mysticum intellectum, fines terre. Quamdiu in medio terre sumus, Deum uidere non possumus.  Quando ergo quasi relinquimus terram, et in summitate sumus, tunc meremur uidere Deum. uultis scire quomodo fines terre uideant Deum? Legimus in Ezechiel: Et rote, inquit, ille que uoluuntur, dicebatur eis, Gelgel, quod dicitur reuolutio . Gel enim uolutio: Gelgel, reuolutio. Rote ergo ille audiunt, reuolutio. Quoniam rota quasi paruo quodam spatio terram tangit, et tota festinat ad celum. Ideo dicitur et in alio loco: Sancti lapides uoluuntur super terram . Et quid dicitur in Ezechiele? Quocumque, inquit, ibat spiritus, illuc sequebantur et rote. Et nos sequamur Spiritum sanctum, ut dicamur rote. Et quid dicitur ibi? Et non, inquit, ibant retrorsum, sed semper ibant ante se. Simulque considerate quid dicat: Non, inquit,  reuertebantur, sed semper ante se ibant. Preteritorum enim obliuiscebantur, et ad priora se extendebant . Et plena erant, inquit, oculis. Omnia enim rotarum istarum plena erant lumine Dei. Non est istius temporis, ut de rotis, et de Cherubim, et de animalibus Ezechiel disputemus.

Iubilate Deo, omnis terra. Non solum Iudea, sed, omnis terra, iubilate Domino. Signa mittite uictoris exercitus. Cantate, et exsultate, et psallite. Cantate, cogitatione: psallite, uerbo, hoc est, omnibus membris uestris. Psallat manus in eleemosyna: psallat pes uadens in opere bono.

Psallite Domino in cithara. Omnes corde uestre uocales sint. Non potest esse cithara, si una corda defuerit. Quid tibi prodest si sis castus, si sis largus  in eleemosyna, et inuidiosus sis? Quid tibi prodest, si sex cordas integras habueris, et unam ruptam? Si una corda defuerit, perfectus cithare sonus esse non poterit. In tubis ductilibus, et uoce tube cornee. Legimus in Numerorum libro, duo genera esse tubarum: unum genus esse tubarum ductile ex argento; aliud esse genus tubarum cornearum . Ergo hic utrumque dicitur: In tubis ductilibus, et uoce tube cornee. Quod dicitur, hoc est? Tuba ductilis ex argento, sermo Dei est, et eloquia Domini, eloquia casta: argentum igne examinatum, purgatum septuplum . Rursum, in uoce tube cornee, hic regnans inducitur uir Dei. In Scripturis proprie cornu pro regno dicitur, et pro potentia: sicut ibi scriptum est: Erexit cornu salutis nobis  . Et in alio loco scriptum est: In te inimicos nostros uentilabimus cornu . Ergo uidete hic quid dicat: Duas habetote tubas, et argenteam, et corneam. Argenteam, ut habeatis sermonem: corneam, ut habeatis uirtutem. uultis scire quoniam cornu semper in bonam partem ponitur. Legimus in Leuitico: Nullum: animal offeratur, nisi quodcumque cornutum est. Tria genera animalium offeruntur: bos, qui cornu habet, et aries, qui cornu habet, et hircus, qui cornu habet. Sine causa putas dicitur, ut nullum offeratur animal, nisi quod cornutum est? Et nos ergo quamdiu habemus cornu, meremur uictima esse Dei. Si autem cornu nostrum fuerit excussum, quasi debiles sumus, et inter sacerdotes Dei uenire  non possumus. Moueatur mare et plenitudo eius. Moueatur mare, et amare aque mutentur in dulces. Denique et Mara mutata est et facta est in dulcem saporem . Aquam illam amaram non fecit aliud dulcem, nisi lignum crucis, quod missum erat in eam. Mihi uidetur amarum mare, lex esse Moysi. Hoc est quod dicitur mara, hoc est, amara. Hec amara aqua legis ueteris, accepit lignum crucis, et effecta est dulcis.

Flumina plaudent manu simul. Interrogemus Iudeos, qui secundum litteram intelligunt: flumina uentrem habent: flumina uoces habent: flumina pedes habent: flumina manus habent. Dicat aliquis: Non est scriptum de uentre, de pedibus. Sed dico tibi: ex uno membro intelligimus et cetera. Non  enim possumus intelligere manus sine pedibus, sine uentre, sine membris ceteris. Flumina plaudent manu simul. Flumina que biberunt de fonte Iesu. Me, inquit, dereliquerunt fontem aque uiue . Flumina ipsa de fonte Christi currunt. Ille fons est; nos flumina sumus: si tamen meremur esse flumina. Christus, fons est: sancti, flumina sunt. Qui autem inferiores sunt, riuuli sunt. Alii uero torrentes sunt. Qui sunt torrentes? Qui ad horam habent aquas, et, tentatione ueniente, siccantur. Flumina plaudent manu simul. Non est unum flumen, plura sunt flumina. Quot sancti sunt, tot et flumina sunt. Sed ista flumina non habent inter se dissensionem. Quoniam sunt flumina Christi, propterea habent inter se concordiam. Flumina plaudent manu simul.  Plaudent, quia opera sanctorum, laus Dei est. Christus non uoce laudatur, sed opere. Non audit uocem, sed opera. Flumina plaudent manu simul. Propterea dicit et ipse in Euangelio: Qui sitit, ueniat et bibat, et fluent, inquit, flumina de uentre eius . Montes exsultabunt in conspectu Domini. Quid simile flumina et montes? Sed quoniam de perfectis sanctis dicit, non dixit, riuuli plaudent manu simul: sed, flumina plaudent manu simul. uidete ordinem: Moueatur mare, et totus orbis. Flumina plaudent manu simul. Montes nichilominus, qui ad summam iustitiam peruenerunt. Dicam et aliter: Moueatur mare, quod ante fuerat immotum, moueatur in aduentu Christi. Moueatur mare, iam diximus, hoc est, lex Moysi. Flumina plaudent manu simul, hoc est, prophete.  Montes exsultabunt a conspectu Domini, hoc est, apostoli, Quoniam uenit iudicare terram. Nequaquam uenit humilis tantum in carne, sed gloriosus uenit in maiestate sua. Quoniam uenit iudicare terram. Non dixit, perdere: sed, iudicare. uenit iudicare, ut zizaniam separet a frumento . uenit, ut pisciculos malos separet a bonis.

Iudicabit orbem terrarum in iustitia, et populos in equitate. Iustitia ponitur et equitas. Primum iustitia ponitur, et postea equitas, proprie dicitur, que prauum rectum facit. uenit ergo iudicare in sua iustitia, ut quod prauum est, in illo rectum fiat. Cui sit gloria in secula seculorum. Amen.



PSALMUS XCuIII.


Psalmus Dauid. Iste psalmus uocem continet prophete sacerdotis Domini, commonentis ad Dei omnipotentis gratiam referendam.

Dominus regnauit, irascantur populi. Tres psalmi idem habent principium: nonagesimus secundus, et nonagesimus sextus, et nonagesimus octauus. Sed cum idem habeant principium in uersiculo, in fine diuersi sunt. Quando enim dicitur in nonagesimo secundo: Dominus regnauit, decorem indutus est; in nonagesimo uero sexto: Dominus regnauit, exsultet terra; in nonagesimo autem octauo: Dominus regnauit, irascantur populi: uidetur quasi ordo sibi esse contrarius. Debuit enim primum dicere: Dominus regnauit, irascantur populi; et postea dicere: Dominus  regnauit, exsultet terra; et in ultimo: Dominus regnauit, decorem indutus est. uerum diuersus ordo dat nobis aliquam intelligentie suspicionem. Dominus regnauit, decorem indutus est. Dominus regnauit, et indutus est patriarchis, et prophetis, et populo credenti. Decorem indutus est, quia patriarche et prophete, quasi Christi uestimentum fuerunt. Illud est perizoma, quod in Ieremia scribitur: illud est perizoma, quod habuit, circa lumbos suos, Ieremias. uultis scire quoniam sancti quasi perizoma, uestimentum Dei sunt ? Propterea ipse Deus loquitur ad Ieremiam: Sicut tu, inquit, posuisti lumbare istud ad lumbos tuos: ita et ego applicaui populum meum ad me. Quomodo ergo uestimentum circa hominem: sic populus circa Deum.  uerum quia hoc perizoma, uerum quia hic decor, quo Dominus fuerat indutus, trans Euphraten expositus est in foramine petre, et ibi computruit, et ab Assyriis ductus est in captiuitatem: Dominus quid facit? Non est nudus, non potest esse sine lumbari, et non potest esse sine ueste; priore populo perdito, facit sibi uestem de populo gentilium. Et quid dicitur: Dominus regnauit, exsultet terra. Exsultet terra uniuersa, hoc est, credentium populus. Denique, uultis scire quoniam secundum lumbare de gentium populo dicitur? Dominus, inquit, regnauit, exsultet terra: letentur insule multe. Non una insula Iudea, sed insule multe, hoc est, totus mundus. Dicat mihi aliquis: Da mihi exemplum de Scripturis, ubi Iudea sola insula dicta sit. Omne quod loquimur,  debemus affirmare de Scripturis sanctis: In ore enim duorum et trium testium stabit omne uerbum . Non habet tantam auctoritatem sermo dicentis, quantum Domini preceptum. Legimus in propheta Ezechiel: Et tu, inquit, fili hominis, loquere ad habitatores insule huius , hoc est, Iudee. Quoniam ergo una insula dimissa est, nunc dicitur: Letentur insule multe. Ergo lumbare dicitur in priori populo: Dominus regnauit, decorem indutus est. In secundo populo de gentibus congregato: Dominus regnauit, exsultet terra; letentur insule multe. Nunc in tertio dicitur: Dominus regnauit, irascantur populi. Siue de Gentibus, siue de Iudeis sunt: quicumque non credunt: irascantur.  Quare fremuerunt gentes, et populi meditati sunt inania ? Dominus regnauit, irascantur populi. Dominus passus est: Dominus crucifixus est: Dominus mortuus est: Dominus resurrexit: Dominus ad celum uictor ascendit. Dominus regnauit, irascantur populi. Qui sunt isti populi? Dicamus exemplum de Euangelio: Quidam paterfamilias iuit accipere sibi regnum de longe . Quid longius, quam celum a terra? Dereliquit terram: iuit ad celos, ut acciperet sibi regnum. Et ciues, inquit, illi qui oderant eum, miserunt legationem, dicentes: Nolumus eum regnare super nos. uerum ille accepit regnum, et uenit ad ciues pessimos. uenit ad illos, qui regem eum nolebant habere. Et nunc dicit Spiritus sanctus ad ciues malos: uelitis, nolitis, Dominus regnauit,  irascantur populi. O clementia Spiritus sancti: non dixit, pereant: sed, irascantur. uitium uoluit significare, non penas. Illi irascuntur, et Dominus deprecatur. Et quid dicit? uenite ad me, omnes, qui laboratis et onerati estis . Regnum accepi a Patre, immo homo quem suscepi, do quasi Deus, accipio quasi homo. Qui sedes super Cherubim, moueatur terra. Quamdiu terra immobilis est, sanari non potest. Non de terre motu loquitur, quo uidemus terras concuti, et omne mortalium timere genus; sed de nostra terra loquitur. Que quamdiu immota fuerit, sanari non potest. Quando uero mota fuerit, et intremuerit, tunc recipiet sanitatem. Super quem, inquit, requiescam, nisi super humilem et quietum, et trementes sermones meos ? Quoniam terra  tremens commota est: propterea ille qui sedet super Cherubim incipit sedere in terra tremente. Felix est qui solium Dei est. Felix est in quo Deus semper sedet. Diuersa sunt schemata. Aut enim sedemus, aut stamus, aut ambulamus, aut iacemus. Infelix est ille cui iacet Deus: iacet etenim cum iacente. Quomodo plangit cum plangente, et ridet cum ridente: ita et iacet cum iacente. Quomodo sitit cum sitiente, et esurit cum esuriente, et nudus est cum nudo, sic et iacet cum iacente. Qui ergo uulneratus est, et iacet; et ipse quodammodo iacere dicitur cum eo. Qui autem ambulat, et ille ambulat cum eo. Qui ambulat, uidetur quidem melior esse ab eo qui iacet, tamen necdum uenit ad eius felicitatem qui stat. Denique et Adam quando se abscondit a facie Dei: ambulabat  ei Deus post meridiem . Dicat aliquis: Si Adam offenderat, et de paradiso fuerat eiectus: ergo imperfecta felicitate est cuicumque ambulat Deus. Et ego dico: Si Adam penitus occisus fuisset, et non ei datus fuisset locus penitentie, iacuisset ei Deus. Nunc uero quia datur ei locus penitentie: propterea ambulat ei Deus.

Dominus in Sion magnus, et excelsus super omnes populos. Ascendens ad celos, excelsior est omnibus factus: unde nos actusque nostros per singulos dies speculatur.

Confiteantur nomini tuo magno: quoniam terribile et sanctum est. Preparent se sancti ad confitendum nomini tuo: quod est sanctum, siquidem tu dixisti:  Sancti estote: quia ego sanctus sum . Et honor regis iudicium diligit. Debet se prius homo diiudicare, et proprio iudicio condemnare mala sua, et sic honoret eternum regem Deum.

Tu parasti dilectiones in populis. Sed proprio uitio deprauati sunt. Iudicium et iustitiam in Iacob tu fecisti. Non solum in patriarchis: sed etiam in populo Christiano, qui meruit primogenita senioris.

Exaltate Dominum Deum nostrum. Ut sit excelsus in cordibus uestris. Et adorate scabellum pedum eius, quoniam sanctum est. Multe de scabello opiniones sunt: sed hic propheta corpus Dominicum dicit, in quo maiestas diuinitatis tamquam super scabellum stat. Sanctum enim eum dici sepe docuimus. Quod autem adorari debeatur, eo ascendente apostoli docuerunt,  cum adorantes regressi sunt in Ierusalem . Sed et ad crucem Dominicam, et ad animam sanctam hec referenda sunt.

Moyses et Aaron in sacerdotibus eius. Quamquam unus legis, alter sacerdotii regulam teneat: tamen uterque aduentum Domini sacerdotali preconio, uel in legalibus tubis, uel in tintinnabulis nuntiauit. Et Samuel inter eos qui inuocant nomen eius. Samuel Leuitici ordinis regulam tenet: quod Ephod illud lineum atque candidum figurauit : ostendens candidum effici posse, qui per penitentiam nomen Domini inuocans, lacrymis nigredinem peccati diluerit.

Inuocabant Dominum. Apostoli. Et ipse exaudiebat eos: in columna nubis loquebatur ad eos. Locutus est  Dominus de nube filiis Isrel : sed et deinceps affatus est apostolos de uelamento carnis assumpte: in quo diuinitas obumbrata latebat.

Custodiebant testamentum eius: et preceptum quod dedit illis. Nihil de his ad irritum deduxerunt.

Domine Deus noster, tu exaudiebas eos; Deus, tu propitius fuisti eis, et ulciscens in omnes adinuentiones eorum. Omnia enim que agere studuerunt, ad perfectum deduxisti: quia placita erant tibi.

Exaltate Dominum Deum nostrum, et adorate in monte sancto eius: quoniam sanctus Dominus Deus noster. Sanctos uos exhibete in Ecclesia eius, sicut ipse eam exhibuit sanctam, non habentem maculam aut rugam . Qui nobis prestare dignetur, ut modum sacerdotalis ordinis cum sanctitate perfecta  tenentes, que studemus agere de bono, ipse perducere dignetur ad effectum.



PSALMUS XCIX.

Psalmus pro confessione. Iste psalmus uocem prophete continet, qui fideles prouocat in laudibus Dominicis incessabiliter exercere.

Iubilate Deo omnis terra, seruite Domino in letitia, Qui, excusso a ceruicibus uestris legis iugo, non in merore ueteris seruitutis, sed in libertate noui hominis exsultatis.

Introite in conspectu eius in exsultatione. Non iocis turpibus dissoluimini: sed omnia quecumque facitis, in gloriam Dei facite.

Scitote quoniam Dominus ipse est Deus: ipse fecit  nos, et non ipsi nos. Ab eo enim sumus non solum corporaliter facti, sed etiam in nouum hominem recreati. Et hoc non nostro merito, sed suo dono.

Nos populus eius, et oues pascue eius. Ipse est pastor bonus, qui animam suam pro ouibus suis posuit . Nos autem sumus oues, qui eum sequimur, et uocem eius audiuimus. Introite portas eius in confessione. Sicut enim ipse porta est Patris cum dicit: Per me si quis introierit saluabitur , ita et apostoli porte sunt eius per quas ad eum acceditur: quas nemo potest ingredi, nisi se peccata confitendo purgauerit. Atria eius in hymnis confitemini illi. Dilatatas ei mentes cum hymnis spiritualibus canticisque deferte.

Laudate nomen eius, quoniam suauis est Dominus.  Nihil enim acerbum habet: In eternum misericordia eius. Quia nos redemit, et iugiter saluat. Et usque in generationem, et generationem ueritas. Qua populos iudicabit. Qui nobis prestare dignetur, ut ab ipso facti, ab ipso redempti, mereamur et in letitia sempiterna iubilum exsultationis cum gratiarum actione concinere. Ipsi gloria cum eterno Patre et Spiritu sancto in secula seculorum. Amen.



PSALMUS C.

Psalmus ipsi Dauid. Iste psalmus uocem continet prophete, Dei misericordias enarrantis.

Misericordiam et iudicium cantabo tibi, Domine. Misericordiam audiant peccatores qui desperant de sua salute, qui sunt in penitentia. Iudicium audiant  contemptores, qui dicunt: Misericors est Dominus: peccemus, indulgebit nobis. Psallam et intelligam in uia immaculata. Ut intelligat quis quod psallit, et sensus ipsius contempletur psalmum, ut non uagetur mens eius foras, et corpore quidem uideatur psallere, mens autem sine fructu sit. In uia immaculata: ut ambulans in hoc mundo iuste agam, et maculam non habeam.

Quando uenies ad me. Quando autem intellectum recepero, et iuste egero: tunc cum fiducia dico ad Dominum: Quando uenies ad me? uenies autem, de secundo eius aduentu accipiendum est.

Perambulabam in innocentia cordis mei: in medio domus mee. Nihil sic placet Deo, ut simplicitas et innocentia. Denique Spiritus sanctus in aliis uolatilibus  non complacuit nisi in columba, propter simplicitatem, et in quadrupedibus in oue, propter mansuetudinem.

Non proponebam ante oculos meos rem iniustam. Non anteponebam aliquid Domino, neque consentiebam iniquitati: sed totus ad Deum eram.

Facientes preuaricationem odiui. Siue pater meus erat, siue mater, siue frater, aut soror, siue amicus, tamen si declinasset a timore Domini: hunc odio habebam, et omnino ad eum non accedebam. Non anteponebam propinquitatem aut amicitiam pietati Domini.

Non adhesit mihi cor prauum. Non erat in me aliquid difficile, aut peruersum aliquid: sed equitas  et iustitia. Declinantem a me malignum non cognoscebam. Hoc est, si erat mihi amicus aut proximus, siue episcopus aut presbyter, siue in quacumque dignitate constitutus: tamen si peruertebat uias suas, sic eum fugiebam, ut penitus eius memoriam non facerem.

Detrahentem proximo suo, hunc persequebar. Intantum non oportet consentire detrahenti, ut etiam quantum in nobis est persequamur talem, prouidentes in utroque utilitatem, ut nec libenter audiamus, nec illum permittamus peccare. Tanta enim distantia est inter fornicantem, et detrahentem: ut ille qui fornicatur, se tantum occidat: ille autem qui detrahit, et se et illum qui audit demergat.

Superbo oculo, et insatiabili corde, cum hoc non  edebam. Si quis erat superbus aut auarus, cum hoc penitus non edebam.

Oculi mei super fideles terre, ut sedeant mecum. Non dixit diuites, aut imperatores, aut episcopos, aut presbyteros, aut diaconos: sed fideles: cum istis sedebam. Potest hoc dicere, et episcopus sanctus uir, quoniam non ordinabam presbyterum illum qui mihi obsequebatur, aut propinquum meum, sed eum quem sciebam fidelem. Et iterum idem potest dicere: Quoniam omnes clericos meos, et laicos fideles habebam. Potest ex persona Domini dici iste uersiculus: Ambulans in uia immaculata, hic mihi ministrabat. Quoniam non ordinabam eos qui mihi propinqui erant, sed iustos et fideles.

Qui loquitur iniqua, non direxit in conspectu oculorum  meorum. Intantum enim declinabam ab eo qui detrahebat proximo suo, ut nec illi crederem, nec audirem talem.

In matutino interficiebam omnes peccatores terre, bene dixit, peccatores terre. Peccatores enim terreni sunt. Hoc uult dicere, quod immissiones diaboli quas mihi suggerebat, eiiciebam de corde meo, et non suscipiebam. Cogitationibus enim malis eiectis, demones occiduntur. Iudei hunc uersum audientes, et sequentes litteram occidentem, et desiderantes sanguinem fundere, si quis preuaricatus fuerit de lege, interficiunt eum. Siquidem non sunt contenti occisione prophetarum: sed et ipsum Dominum crucifixerunt. Ut disperderem de ciuitate Domini omnes qui operantur iniquitatem. Utinam et nos disperdamus  de ciuitate Domini operantes iniquitatem. Ciuitas Domini est Ecclesia sanctorum, congregatio iustorum. Disperdam, hoc est, arguam, increpem eum qui peccat, ut penitentiam agat, et disperdat iniquitatem de corde suo. Non enim dixit, ut abiiciatur, sed ut saluetur.



PSALMUS CI.

Oratio pauperis cum anxiaretur, et in conspectu Domini funderet precem suam. Iste psalmus in principio uocem prophete continet ex persona peccatoris: dein laus in ea Dominici nominis continetur.

Domine, exaudi orationem meam, etc. Quia de toto corde profertur.

Non auertas faciem tuam a me. Si quis in corde  mundo orat, et non arguitur sua conscientia: hoc potest dicere: Peccator enim non audet dicere: Non auertas faciem tuam a me, sed magis dicit: Auerte faciem tuam a peccatis meis. In quacumque die tribulor, inclina ad me aurem tuam: In quacumque die inuocauero te: uelociter exaudi me. Pro presentibus pressuris orat, ut ab his contemplatione diuina eripiatur.

Quia defecerunt sicut fumus dies mei. Ac si dicat: Infantulus fui, et dum nescio, ueni in iuuenilem etatem, et iterum in perfectam etatem, et dum nescio, senui. Et defecerunt sicut fumus dies mei. Quidam autem putant se esse sempiternos, et perseuerant in suo peccato. Et ossa mea sicut cremium aruerunt. Ossa dicit ipsam fortitudinem. Si ergo quod  est in me forte, hoc aruit, et infirmum factum est: quanto magis que per naturam infirma est caro?

Percussus sum ut fenum, et aruit cor meum. Sicut et alibi scriptum est: Homo sicut fenum dies eius. Sic enim uita hominum uiret, et cito arescit. Quia oblitus sum manducare panem meum. Non dixit, non desideraui manducare, aut contempsi manducare. Intantum mihi uenit memoria peccatorum meorum, et talem penitentiam egi, ut etiam obliuiscerer manducare: desiderium Dei habens, et ipsum solum considerans.

A uoce gemitus mei: adhesit os meum carni mee. Discant qui agunt penitentiam, quomodo debeant agere penitentiam. Ita enim exsiccaui memetipsum ut sine carne essem, et pelles mee cohererent ossibus  meis. Carnem pro pelle dixit.

Similis factus sum pellicano solitudinis. Duo genera dicuntur esse horum uolatilium. Unum in aquis est, et esca eius pisces sunt: et unum in solitudine, et esca eius uenenata animalia, hoc est, serpentes, et crocodili, et lacerte. Dicuntur autem ista uolatilia Latine onocrotali. Illi ergo similis factus sum qui est in solitudine: qui comedit uenenata animalia, hoc est, esca mea quasi uenenum erat mihi. Factus sum sicut nycticorax in domicilio. Scimus quia coruus niger est: et nichil habet in se album. Hyperbolice uoluit dicere: quia, Factus sum sicut nycticorax. Sic ergo in die niger est: quanto magis in nocte? Sic ergo factus sum propter peccata mea, memetipsum considerans.

 Quia cinerem tamquam panem manducaui. In cinerem intingebam panem meum: et sic comedebam. Si ergo propheta hoc dicit, nos quid facimus? Et poculum meum cum fletu miscebam. Nihil mihi erat suaue, neque panis, neque poculum: sed tantum celestem panem desiderabam, id est Christum.

A facie ire indignationis tue. Et hec omnia faciebam, considerans aduentum tuum et futurum iudicium. Quia eleuans allisisti me. Hoc dicant qui aliquando fuerunt sancti, et ceciderunt. Exaltati enim in uirtutibus, postea ceciderunt. Siquidem sancti dicunt: quia eleuans tenuisti me.

Dies mei sicut umbra declinauerunt. Si dies, quanto magis noctes? hoc est, si lumen, quanto magis tenebre?  Et ego sicut fenum arui. Quoniam sicut fenum, sic pertransit homo, et siccatur.

Tu exsurgens, misereberis Sion. Ex hoc uersiculo manifestum est quod ex persona Sion dictus est iste psalmus: et non ex persona prophete. Sion autem est que in specula posita est, et ea que ueniunt de longe prospiciens. Hec ergo Sion, que in alto posita est, in sublime cecidit. Ergo qui stat, uideat ne cadat . Quia tempus miserendi eius: quia uenit tempus. Aut propter penitentiam tempus est miserendi: aut secundum aduentum Saluatoris significat. Confidat ergo qui agit penitentiam: quoniam uenit tempus saluandi. Misericors est enim Dominus .

Quoniam placuerunt seruis tuis lapides eius. Lapides  sancti sunt. Terra autem, hoc est, peccatores, misericordia Domini indigent. Et terre eius miserebuntur. Ut fructum exhibeat sanctitatis.

Timebunt gentes nomen Domini: et omnes reges terre gloriam tuam. Que prius idola metuebant, et demoniorum nomina inuocabant: nunc nomen tuum uenerentur et timeant.

Quia edificabit Dominus Sion. Ecclesiam suam super fundamentum apostolorum et prophetarum: Et uidebitur in gloria sua. Cum omne corpus eius glorificauerit ad similitudinem imaginis glorie sue.

Et respexit in orationem humilium: et non spreuit preces eorum. Sed aduentu suo uisitauit mundum: qui olim desiderabatur.

Scribantur hec in generatione altera. In nouo Testamento.  Et populus qui creabitur, laudabit Dominum. Christianus utique, qui prius peccatis mortuus, in eo est recreatus.

Quia prospexit de excelso sancto suo: Dominus de celo in terram aspexit. Ut audiret gemitus compeditorum: ut soluat filios interemptorum. Respexit ut misereretur. Descendit ut uincula, quibus nexi eramus, absolueret.

Ut annuntient in Sion nomen Domini, et laudem eius in Ierusalem. Semper bonus nuntius, noua exhibet gaudia: sicut Angelus ad Mariam: Spiritus, inquit, sanctus superueniet in te . Et iterum pastoribus: Ecce ego annuntio uobis hodie gaudium magnum: quia natus est uobis Saluator . Sic et nunc in Sion uel in Ierusalem nuntiatur:  quia natus est in terris is qui mundo peccatis mortuo uitam afferret.

In conueniendo populos in unum: et reges ut seruiant Domino. Conuenient in una credulitate, ut seruiant Redemptori.

Respondit ei in uia uirtutis sue: paucitatem dierum meorum nuntia mihi. Respondit Dominus Ierusalem in die uirtutis, id est, cum ad passionem accederet: et annuntiauit paucitatem dierum suorum, dicens: Quia uenient dies cum circumdaberis ab inimicis, et eradicaberis , et reliqua.

Et ne reuoces me in dimidio dierum meorum: in generatione et generationem anni tui. Iniqui nec dimidiant dies . Iste uero orat, ut non reuocetur  a dimidio dierum, scilicet ut ad perfectum ueniens uirum perennitate temporum cum Domino perfruatur.

Initio tu, Domine, terram fundasti, et opera manuum tuarum sunt celi. Sicut enim in principio ista creasti: ita et nunc uel terram corporis nostri in nouum reparas hominem: uel mentes nostras celorum dignitate componis. Sed de prioribus celis ait:

Ipsi peribunt, tu autem permanes. Iuxta illud: Celum et terra transibunt: uerba uero mea non preteribunt . Et omnes sicut uestimentum ueterascent. Et sicut opertorium mutabis eos, et mutabuntur: tu autem idem ipse es, et anni tui non deficient. Hoc est, qui eras in celis, ipsum te ostendis in terris. Idem in utero uirginis: ipse in  infernum descendens. Idem resurgens a mortuis: ipse regressus es in celum.

Filii seruorum tuorum habitabunt. Quia tibi per apostolos sunt renati. Et semen eorum in seculum dirigetur. uel predicatio, uel uirtus eorum in omni gente distenditur. Nos uero deprecemur Dominum, ut exaudiat orationes supplicum, mentibus nostris inserat lumen suum: ut eius magnificentiam enarrantes, mereamur sanctis eius consortes effici in celestibus regnis. Cui gloria et imperium in secula seculorum. Amen.



PSALMUS CII.

Psalmus Dauid. Iste psalmus maxime circa pietatem atque misericordiam Dei commoratur: ait enim:

 Benedic, anima mea, Domino: et omnia que intra me sunt, nomini sancto eius. Dicitur et in alio loco: Et scitote, quoniam Dominus ipse est Deus . Et nunc dicitur: Et omnia que intra me sunt, nomini sancto eius. Si dixerimus, Benedic, anima mea, Domino: et Dominus, Dominus est: quod nomen hic querit Dominus? Si Dominus, Dominus appellatur: quid dicit: Et omnia que intra me sunt nomini sancto eius? Aduentus Filii, nomen Patris est. Ante aduentum Christi sciebatur Deus: Pater ignorabatur. Denique ipse dicit in Euangelio: Pater, reuelaui nomen tuum hominibus . Non possumus in singulis uersiculis immorari: quoniam longus est psalmus: sed breues sententiolas debemus singulis  uersiculis coaptare, magis sensum exponentes, quam uerba texentes.

Benedic, anima mea, Domino: et noli obliuisci omnes retributiones eius. Multas retributiones nobis prestitit Dominus: grandia nobis beneficia prestitit: quia celum, quia terram, quia elementa omnia pro nobis fecit.

Qui propitiatur omnibus iniquitatibus tuis. Ut eas quasi nubem deleat. Qui sanat omnes infirmitates tuas. Peccata quibus infirmaris. Multas infirmitates habet anima nostra. Quot peccata, tot infirmitates. Denique et illa mulier, in Euangelio, que decem et octo annis habebat spiritum infirmitatis, et caput sursum erigere non poterat . uidete quid  dicat: Quando aliquis habet spiritum infirmitatis, contractus est, deorsum conspicit, terram intuetur, celum uidere non potest.

Qui redimit de interitu uitam tuam. Pretio, inquit, redempti estis: nolite fieri serui hominum . Quod est maius pretium quam Creatorem pro creatura sua sanguinem fundere? Qui coronat te in misericordia et miserationibus. Precurrente misericordia dat uictoriam, tribuit palmam.

Qui replet in bonis desiderium tuum. Coniungens te sanctis in celesti Ierusalem.

Renouabitur ut aquile iuuentus tua. Ut a ueteri in nouum hominem muteris.

Faciens misericordias Domini, et iudicium omnibus iniuriam patientibus. Ut, oppressis impiis, erigat  pauperes suos.

Notas fecit uias suas Moysi: filiis Isrel uoluntates suas. Ei qui legem spiritualiter intelligit, uel ei qui eum mentis oculis contemplatur.

Misericors et miserator Dominus: patiens et multum misericors. Quia cito flectitur ad misericordiam.

Non in perpetuum irascetur, neque in eternum comminabitur, etc. Meliora enim quam merebamur, indulsit.

Quoniam secundum altitudinem celi a terra corroborauit misericordiam suam super timentes se. Distat multum celum a terra; sed diuina misericordia iugiter suos et protegit, et confirmat.

Quantum distat ortus ab occidente, longe fecit a nobis  iniquitates nostras. Ubi Deus appropinquat, elongantur delicta: ut, iuxta Apostolum, ubi abundat peccatum, superabundet et gratia .

Quomodo miseretur pater filiorum, misertus est Dominus timentibus se. Miseretur pater filio, cum eum uerberat ut emendet. Ita et Dominus corripit nos interdum ut saluos faciat: non tamen in perpetuum derelinquit ut perdat.

Quoniam ipse cognouit figmentum nostrum. Scit enim propheta genus humanum tamquam testam figuli de luto formatam, in honorem filiorum ascitum: ideoque considerans ei iudicium mortis pro delictis appropinquare, ait misericordiam deprecans:

Recordatus est quoniam puluis sumus, homo sicut  fenum dies eius. Ac si diceret: Non irasceris, ut conteras; sed recordaris quod uasa figuli sumus: que semel confracta, reparari non possunt; sed protinus decidunt et arescunt. Tamquam flos agri sic efflorebit. Ad tempus.

Quoniam spiritus pertransiit in illo, et non subsistit: et non cognoscit amplius locum suum. Transeunte autem spiritu, omnis iucunditas uiriditatis eius traditur obliuioni.

Misericordia autem Domini ab eterno, et usque in eternum super timentes eum. Quia cum peccatores arguit, iustis misericordiam prebet.

Et iustitia eius in filios filiorum his qui seruant testamentum eius, et memores sunt mandatorum ipsius  ad faciendum ea. In operibus utique bonis: quibus mandata Dei iugiter memorantur, ut custodiantur ab ipsis.

Dominus in celo parauit sedem suam, et regnum ipsius omnibus dominabitur. Ascensionem Dominicam predicit, que post reparationem hominis facta est: per quam Christus Dominus uniuersos mundi fines sue dominationi subegit.

Benedicite Dominum, angeli eius. Nuntii ueritatis. Potentes uirtute, facientes uerbum illius. Illico que fuerit locutus, explentes. Ad audiendam uocem sermonum eius. Hoc est, intelligere que preceperit.

Benedicite Domino, omnes uirtutes eius, ministri eius qui facitis uoluntatem eius. Qui, uirtute illius roborati, uerbum Ecclesiis ministratis.

 Benedicite Domino, omnia opera eius. uos utique qui in eo uiuitis. Quia omne opus quod factum est in eo uita est . In omni loco dominationis ipsius. Nihil enim reperitur ubi non dominetur. Omnia continet, et se ubique diffundit. Benedic, anima mea, Dominum. Hec autem propheta non de sua tantum anima, sed et ad nostras quoque animas loquitur, ut eum iugiter benedicant qui bona largitur, qui peccatis propitiatur, qui de interitu redimit; qui in bonis omne desiderium complet: qui nunc nobis misereri dignetur ut pater filiis, delictorum molibus hic remissis; cui est cum eterno Patre et Spiritu sancto honor et gloria in secula seculorum. Amen.



PSALMUS CIII.

 Psalmus Dauid. Iste psalmus ipsius creature uocem continet laudantem ac benedicentem Deum. Sed hoc ipsum spiritualiter debemus aduertere.

Benedic, anima mea, Domino. Ut dum benedicis illum, tu benedicaris ab illo. Prouocat semetipsum propheta in benedicendo Deo. Benedicere autem Domino, hoc est, qui laudat Dominum, semetipsum benedicit. Domine Deus meus. Omnibus quidem es et Deus, et Dominus; sed mihi proprie, quia non sum seruus peccati. Magnificatus es uehementer. uel in me, uel in reliquis sanctis tuis. Qui omnium Deus, meus specialiter Deus: quia non sum seruus peccati, quia merui uocari seruus tuus. Magnificatus es uehementer.

Confessionem et decorem induisti. Induisti confessionem  dicens: Confitebor tibi, Domine, Pater celi et terre . Induisti decorem, illo de nube splendida respondente: Hic est Filius meus dilectus in quo bene complacui: ipsum audite . Confessio dupliciter intelligitur. Aut in penitentia, aut in gloria Dei: Hoc est, gloriam induisti: quemadmodum in Euangelio ipse Saluator dicit: Confitebor tibi, Pater: hoc est, glorifico te: aut quia confitemur peccata nostra Domino. In eo enim quod confitemur Deo peccata nostra, glorificamus eum. Et decorem induisti. uidete ordinem. Primum aliquis confitetur, et sic accepit pulchritudinem, et decorem, et postea lumen. Hoc enim sequitur: Amictus lumine sicut uestimento. Contrarius uidetur hic uersiculus  illi qui ait: Posuit tenebras latibulum suum: uel illi qui dicit: Nubes et caligo in circuitu eius. Sed sciendum quia de occultis mysteriis ista dicuntur: nam de istius lucis plenitudine tota terra refulget.

Extendens celum sicut pellem. In modum enim libri cuiusdam, siue uoluminis, celum, cum maiestas Dei uoluerit, uel extenditur, uel plicatur: sicut Euangelica testatur fides. Qui tegis aquis superiora eius. Superiora celi, iuxta Genesim, ab aquis teguntur : quia aquas super firmamentum positas dicit: quas multitudinem angelorum intelligimus: iuxta illud: Aque que super celos sunt laudent nomen Domini .

Qui ponis nubem ascensum tuum. Dominus enim  iehsu, benedictis discipulis, eleuatus est, et nubes suscepit illum, et intuebantur eum euntem in celum . Qui ambulas super pennas uentorum. Super omnem alacritatem uentorum Dominus incedit. Sed et super sanctorum animas que ad celestia tendunt, et inambulat et quiescit.

Qui facis angelos tuos spiritus. Ut inspirent hominibus eius facere uoluntatem: quia carnalis homo non capit ea que sunt Dei. Et ministros tuos ignem urentem. Ut in aliis lumen ueritatis infundant: in aliis peccata consumant.

Qui fundasti terram super stabilitatem suam, etc. Discordare uidentur hec cum illo, ubi ait: Celum et terra transibunt. Sed hec uisibilis terra preterit: corporis uero terra que fructum exhibet sanctitatis,  mysteriorum celestium pallio circumdatur.

Super montes stabunt aque. Super excelsam superbiam insipientes populi commorantur. Ab increpatione tua fugient: a uoce tonitrui tui formidabunt. uox enim tua est cum dicis: Penitentiam agite: appropinquabit regnum celorum . Tamquam tonitruum uero, ut hi timeant, cum minaris, cum ais: Nisi penitentiam egeritis, omnes simul peribitis .

Ascendunt omnes. Sancti in spiritualem proficiunt intelligentiam. Et descendunt campi. Populi eorum doctrinis subditi, ut uirtutum floribus repleantur. In locum quem fundasti eis. In conuentum Ecclesiasticum.

Terminum posuisti quem non transgredientur. Catholicam  utique fidem, quam usque ad terminum presentis uite custodiunt. Neque conuertentur operire terram. In flagitiis quibus prius uixerant.

Qui emittis fontes in conuallibus. Inter deserta gentium, baptismi gratiam tribuit. Inter medium montium. Id est, Ecclesiarum. Pertransibunt aque. Ipsius lauacri, siue doctoris: irrigando donis celestibus populum.

Et potabunt omnes bestie agri, exspectabunt onagri in siti sua. Ut omnibus hec gratia equaliter ministretur: sicut ait Paulus: Sapientibus et insipientibus debitor sum .

Super ea uolucres celi habitabunt. Qui excelsiorem ad intelligendum meruerunt sensum. De medio petrarum.  Id est, Ecclesiarum. Dabunt uocem suam. Ad collaudandum Deum.

Rigans montes. Hoc est, apostolos. De superioribus suis. De celestibus, effundens super eos Spiritum sanctum. De fructu operum tuorum satiabitur terra. De beneficiis largitionis tue.

Producens fenum iumentis, et herbam seruituti hominum. Unicuique secundum propriam tribuens necessitatem.

Ut educas panem de terra, et uinum letificet cor hominis. A terreni corporis agro quem a nobis assumpsit, mysterium proferens celestis panis ac poculi salutaris, quo reficiatur Ecclesia.

Ut exhilaret faciem eius in oleo. Exhilaratur enim oleo misericordie, iustorum facies coram Deo. Et  panis cor hominis confirmat. Ipse panis ipsa corda nostra confirmat: qui descendens de celo uitam tribuit mundo.

Saturabuntur ligna campi. Siue rationabiles, siue irrationabiles homines, sicut superius de bestiis atque onagris exposuimus. Et cedri Libani. Excelsiores merito sancti. Quas plantauit. In unitate Ecclesiastice fidei. Illic passeres nidificabunt. Sapientes edificant.

Erodii domus dux est eorum. Erodius maior est omnibus uolatilibus, qui aquilam uincit et comedit. Igitur talis homo, qui in domo Dei habitat, ducatum prebeat ad uincendum diabolum, quia aquila sepe pro diabolo ponitur. Montes excelsi ceruis. Hoc animal serpentes occidit, et ipsos comedit. Ergo bene  in montibus habitat, qui interficit intelligibilem serpentem: qui sapientior erat in paradiso pre omnibus bestiis, qui decepit Euam . Petra refugium herinaciis. Qui timidus est, refugium habet petram: petra autem Christus est.

Fecit lunam in tempore. Aiunt quando crescit luna, crescere fructus omnes, et quando minuitur, iterum fructus minui. Ergo bene dixit: Fecit lunam in tempore. Aut aliter intelligamus lunam Ecclesiam. In proficiendo enim Ecclesiam, proficimus et cum ipsa, et cum persecutionem patitur, et minuitur, et nos cum illa minuimur, et persecutionem patimur. Sol cognouit occasum suum. Si sol occidit: nos putamus nosmetipsos sempiternos esse? In hoc autem mirandum est: quomodo tantum lumen, et  tanta claritas que operit uniuersum mundum lumine suo: in momento occidit. Oremus autem ut non nobis occidat sol iustitie.

Posuisti tenebras et facta est nox, in ipsa pertransibunt omnes bestie silue. Et secundum litteram ordinem habet: quoniam ideo facta est nox, ut homines requiescerent ab operibus suis, et bestie egrederentur ad pastionem. Secundum tropologiam autem: quando nobis occubuerit sol iustitie: omnia nobis tenebrosa sunt, et tunc in nos pertranseunt bestie: et leo rugiens, uolens rapere et deuorare nos.

Catuli leonum rugientes, ut rapiant et querant a Deo escam sibi. Bene dixit, a Deo: quoniam sanctos  cupit decipere: ac si dicat, Iudam, Dauid, Salomonem, Petrum: sicut scriptum est: esce eius electe .

Ortus est sol, et congregati sunt. Ne tristetur ille qui cecidit, sed penitentiam agat. Oritur illi sol iustitie, et fugiunt ab eo omnes bestie et peccata, et efficitur talis, qualis, et antea fuit. Iterum enim ortus est sol iustitie.

Exibit homo ad opus suum et ad operationem suam usque ad uesperum. Postquam autem ortus fuerit sol iustitie: iterum eximus ad operationem nostram usque ad uesperum, hoc est, usque ad consummationem. Oportet ergo nos omni tempore operari iustitiam.

Quam magnificata sunt opera tua, Domine. In excessum  mentis uenit propheta. Non inueniens quomodo laudaret Dominum, dixit: Quam magnificata sunt opera tua, Domine. Excedunt humanum sensum tua opera. Omnia in sapientia fecisti. In Domino nostro Iesu Christo. Ipse enim est sapientia Dei secundum Apostolum dicentem: quod in ipso creata sunt omnia . Impleta est terra possessione tua. Et reuera omnia opera Domini plena sunt sapientia. Quando enim uidemus formicam scire quando hyems uenit; et reponit sibi escam, et iterum culicem tam minutum, habere oculos, uentrem et uniuersa membra sicut et nos habemus, et pulicem et alia. uidemus autem elephantem tam magnam bestiam habere oculos, nares, pedes, uentrem sicut et nos in ipsis locis. Similiter autem et  apem, quomodo faciat mel et ceram. Nonne sunt hec miratione digna, et sapientia plena?

Hoc mare magnum et spatiosum manibus: illic reptilia quorum non est numerus. Animalia pusilla cum magnis. Nonne est hoc mire sapientie quomodo in mari sunt reptilia, quorum non est numerus? Et pisces tam maiores quam minores: quomodo sint in profundo, et inde resumunt uitam, ubi si homo ceciderit, moritur, et ipsi si uenerint in terra, moriuntur? Illic naues pertransibunt. Quis ex nobis est nauis fortis qui possit istud seculum fugere et non submergatur aut offendat in petram: sed habeat sensum qui eum gubernet, ut possit saluus fieri.

Draco iste quem formasti ad illudendum ei. Iudei  dicunt, draconem magnum fecit Deus, qui dicitur Leuiathan, et est in mari: et quando, aiunt, recedit Oceanus, draco uertitur. Nos autem dicamus: Iste est draco, qui de paradiso eiectus est, qui decepit Euam: et datus est in hoc mundo ad illudendum nobis. Quantos enim monachos et clericos precipitauit. Omnia a te exspectant ut des illis escam in tempore, etc. Quia omnia Dei nutu uiuunt.

Auferes spiritum ipsorum et deficient, et in puluerem suum reuertentur. Consummationem mundi significat: quando precepto Dei omnia exterminantur, sicut scriptum est: Terra es et in terram ibis .

Emitte spiritum tuum et creabuntur. In die consummationis.  Si spiritus creat: ergo Deus est. Ita enim creat, quomodo et Pater.

Sit gloria Domini in seculum. Ergo et nos qui glorificamus, sempiterni erimus. Letabitur Dominus in operibus suis. Letitia est enim Domini, quando nos creatura ipsius, benedicimus eum in die resurrectionis.

Qui respicit terram, et facit eam tremere. Tremet enim terra nostra in die iudicii. Significat autem peccatores terrenos. Qui tangit montes et fumigant. Si montes fumigant, quanto magis terra? Sancti fumigant: quoniam omnes per ignem saluabimur. Non enim haberent fumum, nisi ignis esset.

Cantabo Domino in uita mea: psallam Deo meo quamdiu sum. Quemadmodum et alibi dixit: Dimitte  me ut refrigerer priusquam abeam, et amplius non ero . Dimitte me paululum temporis, ut agam penitentiam pro peccatis meis: quoniam in inferno non est qui possit confiteri peccata sua.

Iucundum sit ei eloquium meum. Iucundum sit ei ut merito aliquis possit laudare et benedicere Deum. Optatiuo modo dixit, non imperatiuo. Ego uero delectabor in Domino. Beati qui post iudicium hoc dicunt.

Deficiant peccatores a terra. Non dixit ut peccatores pereant, sed ipsum peccatum, ut non appareat. Peccato autem non apparente, utique iam non sunt peccatores: sed omnes iusti inuenientur. Et iniqui ita ut non sint. Scilicet iniqui, sed iusti.



PSALMUS CIu.

 Alleluia. Iste psalmus maxime patrum replicat historiam: sed spiritualiter debet intelligi. Omnia enim que contingebant antiquitus, in figura contingebant, ut nos erudiremur .

Confitemini Domino, et inuocate nomen eius. Confitemini et dicite: quoniam peccatores sumus. Tu autem misericors, et misereris nobis. Et inuocate nomen eius. Ut non fingamus idola in cordibus nostris, sed Dominum nostrum inuocemus, et ipse erit redemptio nostra. Annuntiate inter gentes opera eius. Erubescant Iudei qui dicunt in Isrel tantum facta esse mirabilia et opera eius.

Cantate ei, et psallite, ei. Qui intelligit sanctas Scripturas, et in lege Domini meditatur iugiter, et mens eius contemplatur celestia, hic canit Deo.  Qui autem habet in se omnes uirtutes, hoc est, operarius est boni operis, hic quasi cytharam componens uirtutum, psallit Domino. Narrate omnia mirabilia eius. In centesimo sexto psalmo dicit: Qui descendunt mare in nauibus, facientes operationem in aquis multis. Ipsi uiderunt opera Domini, et mirabilia eius in profundo. Si in naui nostra corporali transierimus illesi, et nusquam nos tempestas opprimat: nec in petram offenderimus et frangamus nauem nostram, possumus narrare mirabilia Dei. Et reuera grande miraculum est, transire mundum istum sine macula. Laudamini in nomine sancto eius. Prophetat enim de populo gentilium. Hoc est, ut simus et uocemur Christiani, ex nomine Domini nostri Iesu Christi.

 Letetur cor querentium Dominum. Gaudeant monachi: quoniam querentium Dominum letantur corda. Si querentium: quanto magis eorum qui inueniunt eum? Qui enim eum inueniunt, immobiles sunt. Querite Dominum et confirmamini. Antequam quereremus Dominum, infirmi eramus. Nunc autem querentes, firmi et fortes sumus. Si autem et inuenerimus: quanto magis perfecti erimus? Querite faciem eius semper. Hebreis quidem scriptum est, ut ter in anno appareant coram Domino . Et que iustitia hec erat: quid autem grande aliquid faciebant, ter in anno apparere in conspectu Dei? Ibi ad paruulos loquebatur: hic autem propheta dicit credentibus in Deum, semper eum querere, quemadmodum et in Euangelio scriptum est: Sine  intermissione orate .

Mementote mirabilium eius que fecit. In Aegypto, et in mari Rubro, et in deserto.

Semen Abraham serui eius: filii Iacob, electi eius. Si quis est semen; non iam filius, secundum quod in Euangelio scriptum est: Si filii Abraham essetis, opera patris uestri faceretis . Ergo quod gloriantur non sunt, et si semen sunt. Serui sunt sub timore constituti: non habentes perfectam caritatem que foras mittit timorem . Nos filii sumus Iacob, eius qui supplantauit fratrem suum, et tulit primitiua eius. Multi autem uocati, pauci uero electi.

Et pertransierunt de gente in gentem. Multi putant quod de captiuitate dicat Iudeorum. Non est ita. De  Abraham enim dicit. Exiit de terra Chaldeorum, et uenit in Mesopotamiam, et de Mesopotamia in terram repromissionis, et iterum in Aegyptum. Et de regno ad populum alterum. Multa regna transimus, ut perueniamus ad terram repromissionis.

Non permisit hominem nocere eis. Pharaonem, ut noceret Abraham in Sara, nec Abimelech Isaac in Rebecca . Et corripuit pro eis reges. Et idipsum dicit, Pharaonem et Abimelech.

Nolite tangere christos meos, et in prophetis meis nolite malignari. De ipsis patriarchis dicit: Erubescant ergo Iudei, qui dicunt, quoniam si non aliquis ungatur regali unguento, non potest Christus uocari. Hoc enim dicunt quoniam Dominus noster non est  Christus: quia non est unctus unguento regali. Ecce ante legem patriarche non uncti regali unguento, Christi dicuntur: Christi autem sunt qui Spiritu sancto unguntur. Ergo et Dominus noster iuste uocatur Christus. Quod illi negant, euntes contra Scripturas.

Et uocauit famem super terram. Sepius euenit ut que putantur contraria esse, hec prouidentia Dei pro utilitate fiant. Nisi enim fratres Ioseph zelati fuissent eum, si non uendidissent eum: quomodo descenderet in Aegyptum? Si non fames facta fuisset, quomodo patriarche descenderent in Aegyptum, et cognoscerentur a fratre suo? Quomodo Pharao percuteretur decem plagis? Quomodo exirent de Aegypto? Quomodo in eremo de petra exirent aque: quomodo mysteria que in deserto facta sunt in figura,  nos ea spiritualiter intelligeremus? Si non Iudas Dominum prodidisset: quomodo nos saluaremur? Si non Iudei crucifixissent, et increduli fuissent: quomodo nos crederemus? Ioseph ergo iuit in Aegyptum, preparare hospitium et alimenta fratribus suis.

Misit ante eos uirum. Ipsum dicit Ioseph. In seruum uenundatus est Ioseph. Bene natus et sanctus uir uenditur.

Humiliauerunt in compedibus pedes eius. Quia noluit consentire domine Aegyptie. Humiliauerunt in compedibus pedes eius, sed non potuerunt iustitiam humiliare: sedecim enim annorum cum esset, adamatus est a domina, et in tali etate constitutus, que magis uoluptati dedita est, noluit consentire iniquitati, sed magis timuit periculum anime. Ferrum  pertransiit animam eius. Ferrum ipsum dicit peccatum, quod occidit animam. Aliter. Quia in periculo erat, accusatus a domina in tali crimine. Ardebat enim domina in eum, sicut scriptum est: Omnes adulterantes, sicut clibanus corda ipsorum . Donec ueniret uerbum eius. uerbum ipsius Domini dicit, qui eum liberauit.

Eloquium Domini inflammauit eum. Nisi enim inflammatus esset Spiritu sancto, non poterat libidinem uincere. Spiritus enim Domini inflammauit eum, et exstinguit ignem libidinis. Misit rex et soluit eum. Secundum litteram Pharao misit, et soluit eum. Aliter: Si aliquis tentatur a libidine, nisi Dominus apparuerit et soluerit eum: non potest effugere peccatum. Misit rex, et soluit eum: princeps  populorum, et dimisit eum. Rex ac princeps, pater accipitur, ut illud: Rex magnus super omnem terram, et illud: Dominus princeps noster: Dominus iudex noster . Ipse ergo misit angelum suum qui reuoluit lapidem ab ostio monumenti, et dissoluit sudaria funeris eius . Ipse quoque paterna uirtute, deuicta morte, ab inferno remissus est. Nihil hic negligenter sentiendum aut putandum: quia ab angelis suscitatus est. Minoratus est enim paulo minus ab angelis: cum ut homo suscepit mortem . Nam in resurrectione ut Deus uerus, angelico usus est ministerio. Regnum hoc ad principatus nec ad Pharaonem pertinebit, qui exterminator est, nec ad illum qui tantum princeps eoquorum est.

 Constituit eum Dominum domus sue. Ecclesie eius sanguine acquisite. Et principem omnis possessionis sue. Quam a diaboli abstraxit potestate.

Ut erudiret principes suos sicut semetipsum, et senes eius prudentiam doceret. Principes ac seniores erant populorum apostoli, et sui a proprietate dicti, non a principatu, quos ipse sacris erudiuit eloquiis. Nam et ipsos sacerdotum principes ac populorum seniores sepius docens, erudiuit in templo, cum eis diuinas aperuit Scripturas.

Et intrauit Isrel in Aegyptum, et Iacob incola fuit  in terra Cham. Omnis qui ceperit Deum uidere mente, uel uitia supplantare, in tribulationem descendit, et inter gentes aduersas inhabitat.

Et auxit populum suum uehementer, et firmauit eum super inimicos eius. Quoniam in septuaginta quinque animabus descenderunt in Aegyptum, et sexcenta millia exierunt de Aegypto . uide mysterium. Qui quondam erant numero breui: nunc aucti, et firmati dicuntur. Augentur autem, et confirmantur iusti a Domino, ne eis aduerse preualeant potestates.

Conuertit cor eorum, ut odirent populum eius, et dolum facerent in seruis eius. Scilicet, ut contemplarentur iniquitates eorum.

Misit Moysen seruum suum, Aaron quem elegit  ipsum. Legem utique et sacerdotium.

Posuit in eis uerba signorum suorum et prodigiorum in terra Cham. Attende, o Iudee, qui secundum litteram dicta intelligis: Numquid Moyses et Aaron in terra Cham acceperunt mandatum de signis, et non potius in terra Madian? Aut in terra Cham fecerunt prodigia, et non in Aegypto? Sed ut intelligas hec per legem et sacerdotium usque hodie inter gentes incredulas agi: ideo propheta terram posuit Cham.

Misit tenebras et obscurauit eos. Ceperunt ei exponere arcana mysteriorum Dei, et claritas mundane sapientie obscurata est. Sic enim alibi: Comprehendam sapientes in astutia eorum . Et exacerbauit sermones eius. Quia duri eis erant: sicut  quosdam Euangelium dixisse refert: Durus est hic sermo: quis eum audire possit ?

Conuertit aquas eorum in sanguinem. Ut qui seducendo sanguinem effuderant paruulorum, ipsi deinceps pro aquis cruorem haurirent. Sed maxime hic uersiculus hereticos respicit. Et occidit pisces eorum. Qui inter fluctuosas huius mundi felicitates regnum esse putabant.

Et dedit terra eorum ranas in penetralibus regum ipsorum. In ranis, petarum [a 1Kb] carmina designantur, qui a catholica regula discrepantes, regum terrenorum corda deceptionum fabulis replent.

Dixit, et uenit cynomyia. In cynomyia, id est, canina musca, que in ceno ac stercore uolutatur, luxuriam indicat: que plerumque compressa pullulat.  Sicut Petrus, inquit, apostolus: Canis reuersus ad uomitum, et sus lota a squalore ceni . Et cinifes in omnibus finibus eorum. In cinife, dialectice artis stimulus intelligitur: que licet paruum uideatur habere seductionis aculeum, grauissime tamen sauciat mentes humanas.

Posuit pluuias eorum grandinem. Ut diuinis arguerentur uerberibus. Ignem urentem in terra eorum. Non illuminantem, sed urentem: quia sanctus ignis iustos illuminat, peccatores exurit.

Et percussit uineas eorum, et ficulneas eorum, et  contriuit omne lignum finium eorum. In uineis ficulneisque ac reliquis lignis, omne humanum genus ostendit plagis celestibus uerberatum, ob emendationis causam.

Dixit, et uenit locusta et bruchus: cuius non erat numerus. Et comedit omne fenum in terra eorum, et comedit omnem fructum terre eorum. In feno fructuque reliquo terre, castigationem humanam docet. Datur enim potestas aduerse parti, ut noceat hominibus qui nolunt agere penitentiam, sicut Apocalypsis docet .

Et percussit omne primogenitum in terra Aegypti primitias omnis laboris eorum. Principalia uitia: que homines ceu primogenitos diligebant.

Et eduxit eos in argento, et auro, et non erat in tribubus  eorum infirmus. His plagis Aegyptum, id est, uel hoc seculum, uel humanam carnem uerberat. Sed educuntur anime in argento confessionis lucide, et auro puritatis splendide, sublata omni infirmitate peccati.

Letata est Aegyptus in profectione eorum: quia incubuit timor eorum super eos. Cohabitante enim luce, non poterant opera tenebrarum exercere: quia omnis qui male agit, odit lucem .

Expandit nubem in protectionem eorum, et ignem ut luceret eis per noctem. Nubem et ignem, Spiritum sanctum dicit: qui nos et ab estu diei defendit, et in nocturnis tenebris illuminat.

Petierunt carnem, et uenit coturnix. Ex hac enim coturnice satiatus Isrel nauseat. Unde cauendum  est, ne qui se sentit liberum ex Aegypto, illuminatum a Spiritu sancto, rursum desideret ollas Aegypti, id est, concupiscentias carnis, que ei generant latuitatem uel uitia. Quia nemo ponens manum in aratro, et respiciens retro, aptus est regno Dei . Pane celi saturauit eos. Sicut enim illi de celis fluente manna refecti sunt: ita nos hodie in Ecclesia corpore agni accepto reficimur.

Disrupit petram, et fluxerunt aque, et abierunt in sicco flumina. Percussus est enim ille lapis pretiosus angularis, et immensos nobis protulit fontes, qui nostros errores abluunt, et aridilates irrigant.

Quoniam memor fuit uerbi sancti sui quod habuit ad Abraham puerum suum. Impleuit enim non de seminibus; sed de semine eius, id est, de Christo promissionem  suam. Nam Deus natus ex uirgine; sua morte deuicit mortem: per quam nunc quod Abrahe promissum erat in spe, Ecclesia suscepit in specie.

Et eduxit populum suum in exsultatione, et electos suos in letitia. Semper enim uictores ac liberi, canticum in letitia et exsultatione concelebrant: sicut Moyses, Maria, uel Debbora.

Et dedit eis regiones gentium, et labores populorum possederunt. Animas sanctas et corpora, in quibus prius peccatum regnabat.

Ut custodiant iustificationes eius, et legem eius requirant. Ut cum iustitia uiuant, et mysteria legis diligenter intelligant. Et nos Dominum deprecemur, ut deletis gentibus noxiis coram facie nostra, ipse dux  nostri fiat itineris: ut in eo iugiter exsultantes, in terram repromissionis mereamur induci, et in regno eius asciti, ualeamus cum sanctis eius letitia sempiterna gaudere: quia ipsi est cum eterno Patre et Spiritu sancto honor et gloria, in secula seculorum. Amen.



PSALMUS Cu.

Alleluia, alleluia. Iste psalmus penitentes roborat, negligentes arguit, misericordiam repromittit. Hanc regulam debemus tenere, ubicumque duo Alleluia prescribuntur in psalmo, ut unum de fine sciamus esse prioris psalmi, et alterum eius qui sequitur.

Confitemini Domino, quoniam bonus. O uos qui grauiter peccatis, et desperatis de uestra salute, et putatis quoniam propter magnitudinem peccatorum  non potestis ueniam adipisci: ego uobis precipio, hoc est, propheto: Confitemini Domino, quoniam bonus. Grandia sunt peccata uestra: sed magnus est Dominus, qui miseretur uestri. Confitemini ergo Domino. Penitentiam agite: nolite desperare de salute uestra: benignus est Dominus. Confitemini Domino, qui habetis grandia peccata. Nolite confidere in uestra uirtute; sed in misericordia Domini. Quoniam in seculum misericordia eius. uidete quid dicat, in seculum. In inferno autem quis confitebitur Domino ? Nemo est enim qui possit in inferno agere penitentiam. Cum estis in hoc seculo, hortor uos agere penitentiam. Confitemini ergo Domino, quoniam in isto tantum seculo misericors est. Hic misereri potest penitenti: quia ibi iudex est, non est  misericors. Hic misericors est, ibi iudex est. Hic porrigit manum cadenti: ibi sedet iudex. Hoc autem totum dixi ad eos qui dicunt, quoniam in inferno est penitentia.

Quis loquetur potentias Domini. Nemo dignus est predicare potentias Patris, nisi Filius. Nemo potest potentiam Patris loqui, nisi ille qui et ipse potens est, potentias potentis ipse qui potens est, potest predicare et loqui. Auditas faciet omnes laudes eius. Antequam Dominus noster in Euangelio predicaret, laudes Patris non erant audite in mundo. Omne quod in lege ueteri scribitur, si spiritualiter intelligatur, hoc potest de Patre intelligi.

Beati qui custodiunt iudicium, et faciunt iustitiam in omni tempore. Recte Dauid id dicere poterat, et  ipse iudicium fecerat, et iustitiam: sed quoniam non fecit in omni tempore; propterea cecinit. Quid enim dicit? Beati qui custodiunt iudicium, et faciunt iustitiam in omni tempore. Quid enim prodest alicui uiginti annis esse in continentia, et postea cadere? Secundum quod scriptum est in propheta: non proderit iustitia iusti in quacumque uia errauerit: non eum liberabit, nec saluabit . Et peccatum peccatoris non ei nocebit in quacumque die conuertatur et agat penitentiam. Neque iustus debet esse securus, neque peccator desperare debet de sua salute. In utroque enim eorum et timor est, et spes. Qui facit iustitiam. Iustitia Dominus noster est. Iustitia enim Domini, Dominus noster dicitur, et  Saluator. Beatus ergo qui facit iustitiam, hoc est, qui facit Christum. Quomodo ergo facimus Christum, hoc est, iustitiam? Si iuste agamus, concipitur in nobis iustitia, et paritur ex nobis iustitia, et sumus mater iustitie. Felix est et beatus qui omni tempore et pater, et mater est iustitie.

Memento nostri, Domine, in beneplacito populi tui. Quod dicit beatus Dauid, hoc est: Scio, Domine, ueterem legem: Beatitudo perfecta non est in ueteri Lege, sed in Euangelio. Scio quoniam prior populus offendit te, et nouus populus creatur, qui seruiat tibi. Scio quia ueniet filius tuus, et saluabit omne genus humanum, et credent in eum, qui electi erunt. Propterea ergo rogo quoniam ego prius natus sum in ueteri Lege, ut imputes mihi mercedem cum nouo  populo. uidetur nostra esse sententia hec. Legamus ipsos uersiculos, et inueniemus ipsum sensum esse quem diximus. uisita nos in salutari tuo. Hoc est, in Filio tuo, quando uenerit.

Ad uidendum in bonitate electorum tuorum. Hoc est, da nobis partem cum apostolis. Quoniam nos quidem antecessimus eos in tempore: Illi uero antecedent nos in spiritualibus: hoc est, ut uideamus bonitatem tuam, quam facturus es cum electis tuis. Ad letandum in letitia gentis tue. Gens Domini nos sumus; si tamen gens ipsius sumus. Populo, inquit, qui nascetur, quem fecit Dominus. Ut laudemur cum hereditate tua. Hoc est, ut cum Euangelio et nos habeamus partem, qui in ueteri lege facti sumus . Abraham enim pater noster uidit diem tuum,  et gauisus est. uideamus ergo et nos, et gaudeamus cum hereditate tua.

Peccauimus cum patribus nostris. Filii secuti sumus patres. Hoc fecimus quod et patres nostri fecerunt. Omnes enim sub peccato conclusit, ut omnibus misereretur . Iniuste egimus: iniquitatem fecimus. Diligenter animaduertite quid dicat: Peccauimus cum patribus nostris, iniuste egimus, iniquitatem fecimus. Numquid dixit, impie egimus? aliud est peccatorem esse et iniustum, aliud est esse impium. Peccator frequenter uincitur infirmitate corporis: impius autem negat Deum. Propterea ergo quoniam ego non sum impius, sed peccator, propterea audeo rogare pro peccatis meis.

Patres nostri in Aegypto non intellexerunt mirabilia  tua. uiderunt, et non uiderunt. uiderunt carnalibus oculis, et spiritualibus oculis non uiderunt. Non dixit, non uiderunt: sed, non intellexerunt. Illi enim uiderunt mirabilia, et non intellexerunt. Non enim ea spirituali contemplabantur intuitu. Et non fuerunt memores multitudinis misericordie tue. Qualiter eos de manibus inimicorum eripuisti. Sed hodie quoque mirabilia facis, Domine: cum nos a tenebris mundi ereptos dignaris illuminare.

Et irritauerunt ascendentes in mare Rubrum: et saluauit eos, etc. Facta sunt enim hec in Isrel. Sed animaduertendum est quia, quod ibi fuit umbra, in Ecclesia ueritas est completa. Igitur baptismum uel crux Christi pereuntibus stultitia est. Irritatur ergo  ab his Deus, cum non intelligunt. Eruditi autem tunc cognoscent potentiam Dei. Mare autem duas habet intelligentias: baptismum scilicet et seculum.

Increpauit mare Rubrum, et exsiccatum est. Desistit coram populo Dei procellosum seculum, cum cognouerit fontem uite. Et eduxit eos in abyssis sicut in deserto  Tamquam si per sicca deserti gradiantur, ita nullis sunt fluctibus occupati.

Et saluauit eos de manu odientium, et redemit eos de manu inimici. Liberatio ac redemptio hominis per passionem Christi facta est.

Et operuit aqua tribulantes eos: unus ex eis non remansit . Sic et nunc in nostro baptismo fit. Ablutur homo aquis, et perit diabolus cum satellitibus  suis.

Et crediderunt in uerbis eius, et laudauerunt laudem eius. Quia uictores erant.

Cito fecerunt, obliti sunt operum eius. Multi enim in Ecclesia male uiuendo et non recte sentiendo de Deo, perdunt baptismi gratiam. Non sustinuerunt consilium eius. Ut custodirent uitam, quam prius elegerunt.

Et concupierunt concupiscentias in deserto. In solitudine istius seculi. Et tentauerunt Deum in inaquoso. Siccitas enim eis erat, quia non cognoscebant sancti Spiritus irrigationem, in columna nubis que precedebat eos.

Et dedit eis petitiones eorum, et misit saturitatem in animas eorum. Ut spirituali cibo poculoque reficerentur.

 Et irritauerunt Moysen in castris, et Aaron sanctum Dei. Legem utique et sacerdotium stulti irritant: cum Dei precepta, per eos nuntiata, non audiunt.

Aperta est terra, et deglutiuit Dathan, et operuit super congregationem Abiron, et exarsit ignis in synagoga eorum, et flamma combussit peccatores. Facta sunt hec secundum litteram. Sed et nunc eos deuorat terra et exardet ignis, qui terrena sapiunt et recedunt a mandatis Dei, quos non illuminat gratia Spiritus sancti; sed accendit flamma peccati.

Et fecerunt uitulum in Horeb, et adorauerunt sculptile, et mutauerunt gloriam suam in similitudinem uituli comedentis fenum. In Deo enim debuerat esse gloria eorum; sed relicto eo, simulacro muto et  surdo dantes gloriam, dicebant: Hi sunt dii tui, Isrel . Sic et nunc si quis, relicta Ecclesia, sortes pythonesque consulit, mutatur gloria eius, et similis pecudi fit: sicut quondam Nabuchodonosor .

Obliti sunt Deum qui saluauit eos: qui fecit magnalia in Aegypto. Ut ea plagis uerberata populum liberaret. Et mirabilia in terra Cham. Cum, derelictis gentibus, ipsos in eorum terra plantauit. Et terribilia in mari Rubro. Ut Pharaone exstincto, siccum populis preberet incessum .

Dixit ut disperderet eos si non Moyses electus eius stetisset in confractione in conspectu eius, etc. Attende hec, o sacerdos: perierat enim populus, nisi  Moyses confregisset iram omnipotentis Dei, et tu cum uideris populum Dei delinquentem, cane tuba: annuntia eis delicta eorum, et sta in confractione ad Deum, ut auertatur furor eius ab eis.

Et pro nichilo habuerunt terram desiderabilem. Quia istam transitoriam diligebant. Et non crediderunt in uerbis eius. Quibus promisit regna celorum.

Et murmurauerunt in tabernaculis suis. De murmuratione enim Apostolus docet, dicens: Nolite murmurare sicut quidam ex ipsis murmurauerunt, et a serpentibus perierunt . Non ergo murmuremus, ne nos demones uenenosis morsibus saucient ac depascant.

Eleuauit manum suam super eos: ut prosterneret eos in deserto. Et ut deiiceret semen eorum in nationibus,  et dispergeret eos in regionibus. Dispersi sunt enim Iudei in diuersis partibus. Sed et ille dispergitur per diuersa, qui circumfertur omni uento doctrine, et in Deum firma non consistit statione.

Et initiati sunt Beelphegor, et comederunt sacrificia mortuorum. Qui Deo se consecrare debuerant, idolo consecrati sunt. Et qui panem uiuum esurire debuerant, mortuorum sacrificia comederunt.

Et irritauerunt eum in adinuentionibus suis. Quia peruersi erant. Et multiplicata est in eis ruina. Ruina est cum parietes domorum ruunt: que tunc multiplicatur cum fuerint a fundamentis euersi. Ergo isti cum fundamento, id est, cum ipsa legis littera in qua se putabant stare, diruti sunt: quia stabiliti non fuerunt super petram.

 Stetit Phinees, et placuit, et cessauit quassatio. Et reputatum est ei ad iustitiam, etc. Superius dixit Moysen in confractione stetisse: hic autem Phineen exorasse dicit . Quod diligenter ausculta, sacerdos, cui anime commendate sunt: euagina gladium: interime fornicatores, hoc est, profer uerbum, insta importune, opportune; argue, increpa, obsecra cum omni patientia et doctrina : ut tibi reputetur ad iustitiam. Quia qui reddiderit pretiosum ex uili, sicut os meum erit, ait Dominus Deus.

Et irritauerunt eum ad aquas contradictionis, et uexatus est Moyses propter eos, quia exacerbauerunt spiritum eius. Aque contradictionis, aque baptismi accipiuntur: ad quas diabolo contradicitur et operibus eius. Post quas si quis se coinquinauerit uitiis,  uexatur sacerdos, pro eo quod exacerbauerit spiritum Dei per quem ille predicat: sicut Paulus dicebat: Quis uritur, et ego non uror ? De hoc etiam spiritu testabatur dicens: Nolite contristare Spiritum sanctum Dei: in quo signati estis in die redemptionis .

Et distinxit in labiis suis. Ut iugiter supplicaret pro eis. Non disperdiderunt gentes quas dixerat Dominus illis. Idololatriam uel diuersa facinora.

Et commixti sunt inter gentes et didicerunt opera eorum, et seruierunt sculptilibus eorum, et factum est illis in scandalum. Sicut enim sacerdoti exoranti pro populo ad iustitiam reputatur; ita his qui in desideriis fanaticis conuertebantur, in scandalum.

 Et immolauerunt filios suos et filias suas demoniis. Sensus et animas suas.

Et effuderunt sanguinem innocentem, et sanguinem filiorum suorum, et filiarum suarum quas sacrificauerunt sculptilibus Chanaan. Tunc enim anime sanguis effunditur: quando homo idolis deditus a Dei, cultura recesserit.

Interfecta est terra in sanguinibus, et contaminata est in operibus eorum, et fornicati sunt in adinuentionibus suis. Tabe enim iniquitatis inficitur: cum diuersis fornicationibus corpus hominis inquinatur. Ideo et ira Dei in impios seuit: unde sequitur:

Et iratus est furore Dominus in populum suum et abominatus est hereditatem suam. Quia reliquit eum. Et qui quondam fuerat plebs Dei, facta est caterua diaboli.

 Et tradidit eos in manus gentium, et dominati sunt eorum qui oderunt eos. Et tribulauerunt eos inimici eorum, et humiliati sunt sub manibus eorum. Sed dices tu, o homo: Non est recta uia Domini, qui nos in tantis malis inclinari permittit. Sed, queso, perspice: quia pro suis peccatores criminibus inclinantur, et Deus tanta pietate preditus est, ut semper dignetur impartiri presidium: sicut loquitur: Sepe liberauit. Semper ille liberat, et tu non corrigeris? Adhuc plaga illata in ianuis astat: et tu non emendaris?

Ipsi autem exacerbauerunt eum in consilio suo. Quod habuerunt, ut, relicto eo, idola sequerentur. Et humiliati sunt in iniquitatibus suis. Iam hi non a Deo, sed a suis delictis humiliantur. Sed precurrit solita miseratio, dicente propheta:

 Et uidit cum tribularentur, et audiuit orationem eorum. Docet enim et te quod si conuersus ingemueris: protinus appropinquant celsis auribus eius preces humilitatis tue.

Memor fuit testamenti sui. Quod cum Abraham initium fidei nostre pepigit. Et penituit eum secundum multitudinem misericordie sue, et dedit eos in misericordias in conspectu omnium qui ceperant eos. Super penitentes enim penitet Deus de malitia quam locutus fuerat, ut faceret, et non fecit, constituens te in sinu Abrahe patris cuius es fidem secutus. Ideo et propheta exsultans ait:

Saluos nos fac, Domine Deus noster. Ne nobis uitia dominentur. Et congrega nos de nationibus. Quia gens Hebreorum in regionibus est dispersa.

 Ut confiteamur nomini tuo sancto, et gloriemur in laude tua. In Filio utique: quia nomen Filii laus tua est.

Benedictus Dominus Deus Isrel, a seculo et usque in seculum, etc. Merito benedictus in secula, per quem facta sunt secula, et non solum facta sunt, sed etiam redempta. Qui et nunc nos recreare dignetur in salutari, id est, in Christo Iesu Domino nostro, cui est cum ipso et Spiritu sancto honor et gloria in secula seculorum. Amen.



PSALMUS. CuI.

Alleluia. Iste psalmus omnem causam conditionis humane, quam uel delinquendo sumpsit, siue penitendo suscepit: siue multitudinem miserationum  Dei  narrare dignoscitur: sed et repulsionem Iudeorum et uocationem gentium euidentissime pandit.

Confitemini Domino quoniam bonus, quoniam in seculum misericordia eius. Ideo confitemini ei peccata uestra: quia bonus est et peccata dimittit. Si autem bonus non esset, non uobis diceret, confitemini; et, confitemini ei: quoniam in seculum misericordia eius. Hic est misericordia: ceterum supra iustitia est. Quoniam in seculum misericordia eius. Quamdiu estis in seculo, confitemini.

Dicant qui redempti sunt a Domino, quos redemit de manu inimici. Proprie de uocatione gentium loquitur. Iste enim psalmus eorum habet sacramentum:  qui redempti sunt in Domini passione. Dicant qui redempti sunt. Ipse est enim Saluator et Redemptor et pretium. Dicant qui redempti sunt. Ipse redemit: ipse dat pretium sanguinem suum. Quare autem dedit pretium sanguinem suum? Ut redimeret nos de manu inimici. Captiui enim tenebamur in manu diaboli. Propterea autem ille uenit et redemit nos, ut liberaret de diaboli manu. Quos redemit de manu inimici, ut destruat inimicum et defensorem. Inimicus homo superseminauit zizania. Inimicus autem diabolus est. Inimicus est ipse et possessor. Propterea manu sua nos tenet: non quia diligit, sed quia odit. Quos redemit de manu inimici. Grandis maiestas et grandis potentia sanguinis Domini, qui soluit manum diaboli. Quomodo enim sunt  aliqua animalia que stringunt aliquid intra se inclusum, quod dicunt et medici, et physici, ut nisi fractum fuerit, a se non diuiditur, nec dimittit illud quod intrinsecus clausum tenet: si autem missum fuerit oleum, statim dissoluitur, et quod strictum fuerat dissipatur et diuiditur in partes: sic et manum durissimam diaboli soluit sanguis Christi. Nolebat nos dimittere diabolus. Sanguinem suum fudit Dominus quasi oleum misericordie, et per ipsum nos liberauit. De regionibus congregauit eos. uide quam grandis sit manus diaboli. Quos redemit de manu inimici. Hos autem quos redemit de manu inimici, in cunctis regionibus tenebantur in manu inimici. De regionibus congregauit eos. In toto orbe manus diaboli possidebat nos.

 A solis ortu et occasu, ab aquilone et mari. uidetur quidem quatuor dixisse climata: Orientem, Occidentem, Meridiem, et Boream: hec sunt quatuor climata mundi. Sed non ita psalmus continet. Hic enim habet: A solis ortu et occasu: Ecce duo climata: Ab aquilone, hoc est, a septentrione: Ecce tria climata. Et mari. Mare utique in occidente est. Ergo uidete quoniam occidentem his nominauit, et meridiem nec semel. Quare igitur tria climata nominauit, et unum noluit nuncupare? Legimus in Abacuc: Deus ab austro ueniet . De Saluatore dicitur: quoniam Deus natus est in austro. A situ enim Ierusalem, Bethleem in austro posita est. Propterea dicitur, Deus ab austro ueniet. Si autem Deus ab  austro ueniet: quomodo nunc dicitur, A solis ortu et occasu, et ab aquilone? Auster et notus tacitus est. A solis ortu et occasu. Amen, amen dico uobis, quia multi uenient ab oriente et occidente, et recumbent in sinu Abrahe: filii autem generationis huius longe erunt . A solis ortu et occasu: utique alienigene. Et ab aquilone. Aquilo durissimus uentus est: nomine autem dexter uocatur. Ab aquilone, inquit, exardescent mala super terram . Mare legitur in Numeris, et in Exodo, et in omni Scriptura sancta, et ubicumque mare auditis, secundum climata semper intelligitur occidens. A situ enim Ierusalem mare hoc magnum, quod dicitur, in occidente est. uidete igitur mysterium Scripturarum. In isto loco bis occidens nominatur, et nec  semel notus. Hoc quare dicitur? Quoniam populus Iudeorum in isto psalmo non scribitur uocandus, sed tantum gentium. Denique quid dicit?

Errauerunt in solitudine in inaquoso: uiam ciuitatis habitaculi non inuenerunt. Esurientes et sitientes. Et ut sciatis quia proprie de uocatione gentium scribitur, et de expulsione Iudeorum, in sequentibus ipsius psalmi scriptum est: Posuit flumina in desertum, uidelicet Iudeorum. Errauerunt in solitudine in inaquoso. Diximus que essent aque, diximus que essent flumina. uiam ciuitatis habitaculi non inuenerunt, esurientes et sitientes. Exponamus quomodo gentium populus fuerit in deserto, ubi non erant aque, hoc est, in inaquoso, et quomodo uiam ciuitatis habitaculi non inuenerunt, esurientes et sitientes.  De quibus dicitur, non inuenerunt, manifestum est, quod quesierunt uiam ciuitatis habitaculi, sed non inuenerunt. Quesierunt ergo uiam per quam uenirent ad ciuitatem: esurientes quesierunt et sitientes. Anima eorum in ipsis defecit. Defecerunt scrutantes scrutinio . Defecerunt, quesierunt, et non inuenerunt, et in esurie sua et siti, uiam ciuitatis habitaculi non inuenerunt. Esurientes et sitientes. Multi fuerunt qui repromitterent istam uiam que deduceret ad ciuitatem. Promisit Socrates, promisit Plato, promisit Aristoteles. Hemorrhousa que fluebat sanguine , multos quesiuit medicos, et a nullo sanari potuit. uiam ciuitatis habitaculi non inuenerunt. Doctrina illorum magis famem faciebat ueritatis, quam saturitatem.  Hemorrhousa totam substantiam suam impendit in medicos. Esurientes et sitientes, anima eorum in ipsis defecit. Sed quoniam perdiderat suam uniuersam substantiam, hoc est, Ecclesia de gentibus congregata: quia anima eius in ipsa defecit, clamauit ad Dominum cum tribularetur. Tactus fimbrie Domini, clamor credentis fuit.

Et clamauerunt ad Dominum cum tribularentur, et de necessitatibus eorum eripuit eos. Ad Dominum, inquit, cum tribularer clamaui, et exaudiuit me . Tunc exaudimur a Domino, quando non simplex uox, sed tribulatio clamat ad Dominum.

Et eduxit eos in uiam rectam, ut irent in ciuitatem habitationis. Quia uiam ciuitatis habitaculi non inuenerunt,  propterea deduxit eos in uiam rectam. Ergo ostendit, quia ante inuenerunt quidem uias, sed prauas, et non rectas. Et deduxit eos in uiam rectam. uia deduxit eos in uiam. Ipse Dominus atque Saluator deduxit eos in uiam rectam: fecit eos, ut in se ambularent: ipse et ductor, et uia. Et deduxit eos in uiam rectam, ut per hanc uiam, hoc est, per Dominum Saluatorem irent in ciuitatem habitationis, in Ecclesiam eius que fundata fuerat super ipsum, et petram, et uiam atque ductorem. Simulque considerandum, quia in isto psalmo tertio dicitur:

Confiteantur Domino misericordie eius, et mirabilia eius filiis hominum. Quia satiauit animam inanem, et animam esurientem satiauit bonis. Eos qui inanes erant a gratia sua, et famem uerbi patiebantur,  bonis celestibus satiauit.

Sedentes in tenebris et umbra mortis: uinctos in mendicitate et ferro. uinctum enim erat genus humanum catenis criminum, et carceri diaboli mancipatum. Et cur hoc accidit? uide quid sequitur.

Quia exacerbauerunt eloquium Domini. Que mandauerat, non custodientes. Et consilium Altissimi irritauerunt. Quod dederat ut eligerent uitam.

Et humiliatum est in laboribus cor eorum. Quia non exaltabantur in operibus Dei. Infirmati sunt nec fuit qui adiuuaret. Eo quod in Deum firmi non essent: nec eum requirerent, qui uerus est medicus.

Et clamauerunt ad Dominum dum tribularentur, et de necessitatibus eorum liberauit eos. Defecit post originale peccatum humanum genus: iterata uice non  obseruans legem traditam per Moysen, sed et de hac necessitate illud eripuit.

Et eduxit eos de tenebris, etc. Et ob id:

Confiteantur Domino misericordie eius, et mirabilia eius filiis hominum. Et cur eius uel misericordie confitende sint, uel mirabilia predicentur, sequentia docent.

Quia contriuit portas ereas, et uectes ferreos confregit. uisitauit enim nos oriens ex alto , et illuminauit errorum tenebras, disrupitque catenas legis, ut libero arbitrio seruiremus.

Suscepit eos de uia iniquitatis eorum. Obserauerat igitur diabolus ualidissimis seris suarum edium ereas ualuas, ne ab eius iure egredi ualeret genus humanum. Que omnia, ut diximus, sua Dominus uisitatione  contriuit, suscipiens eum in se. Propter iniustitias enim suas humiliati sunt. Ut exaltarentur in eo.

Omnem escam abominata est anima eorum, et appropinquauerunt usque ad portas mortis. Et clamauerunt ad Dominum cum tribularentur, et de necessitatibus eorum liberauit eos. Sed uide qualiter eos liberauerit: quia omne uerbum uite, quod prophete prenuntiauerunt, abominati sunt et appropinquauerunt morti.

Tunc misit uerbum suum, et sanauit eos. Ipsum Filium, qui in principio erat uerbum: qui in Euangelio sanat omnem languorem et omnem infirmitatem in plebe. Et eripuit eos de interitionibus eorum. In quibus se ipsi demerserant.

 Confiteantur Domino misericordie eius. Quibus excelsus se humiliauit, quibus Deus homo factus est: quibus immortalis pro mortalium uita subditur morti. Et mirabilia eius filiis hominum. Quia inferni ereas portas uectesque confregit: quia rediit uictor ad superos: quia remeauit ad celos.

Et sacrificent sacrificium laudis. Cessent hirci et uituli: quia Deus sacrificium de puro corde requirit. Et annuntient opera eius in exsultatione. Cum gaudio cunctis choris annuntient: qualiter eos sua uisitatione saluarit.

Qui descendunt mare. Id est, seculum. In nauibus. In Ecclesiis, que Christum portant, et a fluctibus huius mundi tunduntur. Facientes operationem in aquis multis. In populis. Sed et ad apostolos hec  referenda sunt: Ipsi uiderunt opera Domini, et mirabilia eius in profundo. In profunda enim caligine, per eorum predicationem lumen ueritatis illuxit, et uiderunt, operante Domino, in tenebris densissimis clarere lumen uerissime Trinitatis.

Dixit, et stetit spiritus procelle. Cessauit mundana tentatio. Sic et in naui dormiens Dominus, cum excitatus a discipulis fuisset, imperauit uento, et mare siluit . Et exaltati sunt fluctus eius. Suspensi sunt, ne nocerent: id est, huius diabolice tentationis motus, quos iniqui commouent super iustos.

Ascendunt usque ad celos. Eleuantur in superbiis suis, ad sanctorum iniuriam. Et descendunt usque ad abyssos. Humiliantur in confessione. Et ut intelligas  figuraliter hoc de malis hominibus dici, sequitur: Anima eorum in malis tabescet. Fluctus enim aquarum animam non habent. Sed tabescit anima: cum uerberata plagis celestibus, se peccasse et sanctis iniuriam intulisse cognoscit.

Turbati sunt, et moti sicut ebrius. Nihil enim letum, nichil stabile, nichil sobrium eorum sensus habebat. Et omnis sapientia eorum deuorata est. A sapientia ueri Dei: sicut quondam draco Moysi deglutiuit dracones Aegyptiorum .

Et clamauerunt ad Dominum cum tribularentur, et de necessitatibus eorum liberauit eos. Ut relinquentes luxuriosam ebrietatem, Dei sapientiam sequerentur.

Statuit procellam eius in auram. Ut iam non cum igne et grandine, sed cum suaui sancti Spiritus flamine  adueniret. Et siluerunt fluctus eius. Penitentiam agentes, in tranquillitatem conuersi sunt.

Letati sunt quia siluerunt. Illis quiescentibus, hi letantur. Et eduxit eos in portum uoluntatis eorum. De his quiescentibus fluctibus, apposuerunt integram uoluntatem ad eum deduci: qui mitigans fluctus, uerus est portus. Et de necessitatibus eorum liberauit eos. Ne ab his estibus quaterentur.

Confiteantur Domino misericordie eius. Quibus protegit genus humanum. Et mirabilia eius filiis hominum. Quia mirabiliter hos compescuit fluctus.

Exaltent eum in Ecclesia plebis. In congregatione fidelium. In cathedra seniorum laudent illum. Non in illa cathedra in qua Scribe et Pharisei sederunt.  qui legentes legem, non intellexerunt in ea Dominum nuntiatum, sed in illa in qua eum, uel prophete, uel patriarche, spirituali oculo contemplantes, cognouerunt in miraculis, uel oraculis cecinerunt.

Quia posuit flumina in desertum, et exitus aquarum in sitim: terram fructiferam in salsuginem, a malitia inhabitantium in ea. Merito exaltandus, merito laudandus, qui in Ecclesia que prius fuerat deserta, et odio habita, posuit apostolos, qui eam et consolarentur alloquio, et alluuio fecundarent. Dedit et in animas sitientium suum uerbum, exitus predicationum, et terram corporis, que prius spinas amaritudinis protulerat, fructibus repleuit eternis.

Posuit desertum in stagna aquarum. Prebens in  Ecclesia baptismum. Et terram sine aqua in exitus aquarum. Predicatores in nationum ariditate constituens.

Et collocauit illic esurientes. Ut bonis celestibus reficerentur. Et constituerunt ciuitatem habitationis. Animas suas exhibuerunt ab incentiuis uitiorum tutas: in quibus fructus spiritus habitaret.

Et seminauerunt agros, et plantauerunt uineas, et fecerunt fructum natiuitatis. Ad apostolos ista referuntur, qui iecerunt semen in corda credentium, de quibus fructum eternitatis accipiant, hoc est, centesimum, sexagesimum, et tricesimum .

Et benedixit eis, et multiplicati sunt nimis. Quia que erant placita ei, faciebant. Sic et in manu Ioseph  benedixit omnia Deus, quia se a prauis cogitationibus et concupiscentiis custodiuit . Et iumenta eorum non minorauit. Irrationabiles inter eos homines non sunt minorati in inferius, sed in melius reparati. Igitur explicita uocatione ac redemptione gentium, redit ad expulsionem Iudeorum, dicens:

Pauci facti sunt. Eo quod non fuissent in his multiplicata opera Dei. Et uexati sunt a tribulatione malorum et dolore. Quia insontem iniqui sunt persecuti.

Effusa est contentio super principes eorum. Ut qui Dominum contempserant, ipsi contemnerentur. Et seduxerunt eos uana ipsorum simulacra, utique que adorabant. Et deduxit eos in inuio, et non in uia. Seducentes eos a uia Domini, deduxerunt eos  in inuio Satane. Denique, deductis istis in inuio, uideamus quid fecerit Deus plebi sue.

Et adiuuit pauperem de inopia. Populum Christianum dapibus satiauit eternis. Et posuit sicut oues familias. Ut audientes uocem ueri pastoris, fide sequerentur.

uidebunt recti, et letabuntur. Quorum sunt predicatione conuersi. Et omnis iniquitas opilabit os suum. Diabolus, uel Iudei, siue heretici: qui in excelsum iniquitatem loqui presumpserant.

Quis sapiens et custodiet ea, et tunc intelliget misericordias Domini? Si enim sapienter consideres et  spiritualiter intelligas, uidebis in hoc psalmo quarto misericordias petitas et clementer indultas: quas et nobis pietate proflua dignetur quesitas indulgere, pulsatas aperire, petitas non negare. Ipsi gloria cum eterno Patre et Spiritu sancto in secula seculorum. Amen.



PSALMUS CuII.

Canticum Psalmi ipsi Dauid. Canticum semper refertur in sensum: psalmus uero refertur in corporalia. Ut autem manifestius dicamus, canticum in [a 1Kb] theoriam refertur: psalmus autem in practicen, hoc est, in opera. Quoniam ergo in titulo scriptum: Canticum psalmi: recte et consequenter in secundo uersiculo ait: Cantabo et psallam in gloria mea.

Paratum cor meum, Deus, paratum cor meum. Paratus  sum non solum opere, sed etiam corde et sensu. Paratum cor meum, in sensu: paratum cor meum, in opere, hoc est, in practice. Quoniam non solum corde et sensu, sed et in opere paratus sum. Propterea et secundo dico: Cantabo et psallam in gloria mea. Cantabo, hoc est, in corde meo, et psallam. Sicut psalterium ex multis chordis compositum est, et si una chorda fuerit rupta, exterminatur psalterium, ita et in actibus nostris, si unum mandatum pretergressi fuerimus, psalterium nostrum rumpitur. Ideo dixit: Cantabo et psallam in gloria mea. In aliis codicibus legitur, in gloria tua. Sed melius est secundum Hebraicum legere, in gloria mea. Quod dicit, hoc est: Cantabo et psallam in gloria mea: Hoc, Domine, quod tibi psallo, quod tibi canto, non  tibi gratiam facio, sed mihi. In alio enim psalmo dicit: Quoniam bonorum meorum non eges . Quod ergo facio, pro me facio. Quod ergo seruio tibi, gloria mea est. Ieiunamus: numquid aliquid Deo donamus? Pro peccatis nostris hoc facimus. Iacemus in sacco. Quid ex hoc prestamus Domino? Hoc tantum illi prestamus, ut saluemus animas nostras. Ipse enim hoc desiderat. Sicut bonus et misericors medicus: si aliquem sanauerit, gaudet quidem et ipse et ille qui sanatus est: ita et Dominus noster.

Exsurge, psalterium et cithara. O psalterium, o cithara, facta es et creata es, ut psallas Deo: exsurge et psalle, quare iaces? O monache, qui stas corpore, quare iacet anima tua, et non psallis Domino? Maledictus  homo qui facit opus Dei negligenter . Si psalterium es, si cithara es, quare surdus es, et non glorificas Deum? Exsurgam diluculo. Deus in tenebris benedici et laudari non potest: sed in luce benedicitur. Rem dico miram: Et si nocte surgimus, Deum in luce benedicimus. Numquam Christiano nox est: semper Christiano sol iustitie oritur. Et hec quidem secundum Iudeos dicimus. Ceterum secundum altiorem sensum, Dominus est qui canit: Paratum cor meum, Deus, paratum cor meum. Paratus sum hic: paratus sum in futuro. Saluo et in terris; saluo et in celis, hoc est, et angelos  saluo et homines. Exsurge, psalterium et cithara. Loquitur Dominus suo corpori: Psalterium et cithara, qui descendisti in infernum et iacuisti, exsurge et lauda Dominum. Et uides quid dicit: Non ipse qui mouet citharam et psalterium laudat; sed ipsa cithara et psalterium, ipsa benedicunt Patrem. Ille enim Deus est, et ab aliis benedicitur et laudatur. Corpus autem eius et homo quem suscepit, ipse laudat Dominum. Ut autem sciatis quoniam propheta ex persona Domini loquitur, et non ex memetipso hoc loquor, uidete quid sequitur.

Confitebor tibi in populis, Domine. Populos autem intellige Iudeos. Et psallam tibi in nationibus. De nobis dicit. Iudeos enim illos dicit, qui primi ex Iudeis crediderunt. Et uidete ordinem: Primum  laudat Deum in populis, et postea laudat Dominum in nationibus. Primum enim ex Iudeis crediderunt, et postea crediderunt ex gentibus.

Quia magna est misericordia tua super celos. Non est creatura que non indigeat misericordia Dei. Uniuersi misericordia Dei indigemus. Gabriel, Michel, Seraphim, Cherubim, Potestates, Dominationes sunt quidem sancte, sed indigent misericordia creatoris sui. Non detraho angelis, sed creatorem predico, siquidem ipsi angeli libenter audiunt predicari eorum creatorem. Et aliter possumus dicere, Quoniam misericordia tua de terra leuat ad celos. Et usque ad nubes ueritas tua. Ubi sunt Iudei, ubi sunt similes Iudeorum, qui secundum litteram tantum sunt intelligentes? Quomodo usque ad nubes  est ueritas Dei? Filius Dei dicit: Ego sum uia, ueritas et uita , et descendit in terris, et cum hominibus conuersatus est . Et quomodo, usque ad nubes ueritas tua? Manifestus est sensus, quod de apostolis loquitur et de sanctis, ut imbrem suum non pluant super Iudeos, sed super gentes, sicut scriptum est: Mandabo nubibus meis, ne pluant super Isrel imbrem . In istis ergo nubibus ueritas Dei est. Si autem in istis nubibus ueritas Dei est, quomodo Montanus dicit, et Cataphryge dicunt: quod non est reuelatum apostolis, nobis reuelatum est.

Exaltare super celos, Deus. Deus non exaltatur, nisi super celos: non exaltatur super terram. Quando terreni sumus, non exaltamus Deum. Si  autem de terrenis facti fuerimus celestes, tunc exaltamus Deum, et Dominus noster quando erat in terra, non nos exaltauit. Dicat aliquis: Temerarie loqueris. Siquidem ipse dicit in Euangelio: Quando exaltatus fuero, omnia traham ad me . uide quid dicat: Quando exaltatus fuero in celo, tunc omnia traham ad me. Prius quidem est iste sensus, sed ego aliud intelligo. Quando exaltatus fuero, quando crucifixus fuero, tunc omnes traham ad me. Ut liberentur dilecti tui. O mira intelligentia! Propterea crucifigitur Dominus, et exaltatur, ut liberentur dilecti eius. Ut liberentur, inquit, dilecti tui. Exaltare super celos, Deus. Factum est quod petiuimus. Ille exaltatus est, et nos liberati sumus.  Deus locutus est in sancto suo. Siue in templo, siue in unoquoque sanctorum, siue in propheta. Auditur in Moyse, auditur in apostolo; et uerius dico: Locutus est in Filio suo. Quid ergo locutus est Deus? Hec que sequuntur.

Exaltabor et diuidam Sicimam. Propterea, inquit, crucifigor, ut diuidam Sicimam. Sicima interpretatur in nostra lingua, humeri. Humeri autem interpretantur, opera. Sensus ergo iste est: Propterea crucifigor, ut opera mea diuidam sanctis meis. Propterea crucifigor, ut iugum meum suaue, et onus meum leue imponam super ceruices hominum. Fecisti, Domine, quod pollicitus es. Exaltatus es et diuisisti Sicimam. Et conuallem tabernaculorum dimetiar. uere Dominus et Saluator noster in hanc  conuallem lacrymarum, in locum humilitatis nostre subintrauit, hoc est, in istum mundum: in quo, quantumuis quiuis sanctus fuerit, necdum cognoscit secundum quod oportet nosse. Ex parte enim cognoscimus. et ex parte prophetamus .

Meus est Galaad, et meus est Manasses. Gaudet Dominus noster atque Saluator, habens plures diuitias. Galaad interpretatur, transmigratio. Gaudet ergo quando populus ex gentibus migrauit et uenit ad eum. Manasses interpretatur, ex obliuione. uidete igitur quid dicit: Filius ille qui accepit substantiam, et comedit eam, et oblitus mei erat, nunc memoratus est mei . Et dicitur Manasses, hoc est, ex obliuione: quia non est oblitus, sed remeauit ad suum patrem. Et Ephraim susceptio capitis  mei. Ephraim interpretatur, fructifer. Ephraim, inquit, susceptio capitis mei. Susceptionem posuit nunc pro corona. Quod enim in capite ponitur, corona est, et in Scripturis diuersis nominibus uocatur. In alio loco habet: Scuto circumdabit te ueritas eius . Et in alio psalmo: Qui coronat te in misericordia et miserationibus . Sicut enim ibi posuit scutum pro corona, ita et hic susceptionem posuit pro corona. uidete ergo quid dicit: Factus es Galaad, factus es Manasses, hoc est, migrasti ad Dominum, et post obliuionem remeasti ad patrem tuum. Esto Ephraim, esto fructifer. Habeto opera bona, et postea eris corona Domini.

Iuda rex meus. uidete, in quanta gloria est qui  agit penitentiam. Iudas enim, confessio interpretatur. Moab lebes spei mee. Grande mysterium in paucis uerbis agnoscitur. Rogo uos, diligenter animaduertite. Siquidem et mihi qui loquor, et uobis qui auditis, prodest. Moab interpretatur, ex patre. Ab, dicitur pater: Mo, ex. Quis est iste ex patre? Qui perdidit patrem suum, qui reliquit suum patrem: qui non remeauit ad patrem proprium, nec est dignus uocari Manasses. Quis est iste Moab? Inimicus Domini, de cuius genere usque ad quartam generationem et decimam et usque in seculum non intrabit in Ecclesiam Domini. Quis est iste Moab? Qui ex immunda commixtione nascitur in spelunca tenebrosa. Ex Lot enim et filiabus illius nati sunt  duo, Moab, et Amon, et Moab maior est filius . uidete ergo quomodo in littera mysterium absconditur. In tenebris, in spelunca: non in sole, non in luce. Moab ergo diabolus interpretatur: qui oblitus est patris sui. Denique et Abessalon, qui persecutus est patrem suum, interpretatur diabolus. Iste ergo Moab, quomodo lebes spei Domini est? Lebes interpretatur, olla. Quomodo olla spei Domini est? Ergone credibile est, ut Moab qui interpretatur, diabolus, lebes spei Domini sit? Quomodo spes Domini est? Dicat Apostolus: Quos tradidi Satane, ut discant non blasphemare . Diabolus quasi questionarius Domini est. Qui non recte ambulant ad Deum, traduntur diabolo. Quare? Ut pereant in eternum. Et ubi clementia Dei? ubi  misericors pater? ubi est qui facit solem suum oriri super iustos et peccatores, et pluit super peccatores et iustos ? Quod dicit, hoc est: Tradidi, inquit, peccatores diabolo, ut ab ipso cruciati, conuertantur ad me. Dicitur et in Ieremia: Quid uides tu, Ieremia? Ollam succensam, inquit . uidete ergo quoniam in ista olla mittuntur carnes. Hoc scriptum est in Ezechiel: Et mitte, inquit, carnes in ollam, ut molles fiant . Ut dura conuertantur ad Deum: ut ex corde lapideo fiat cor carneum. Et ubi prius non poterat scribi propter duritiam: postea scribatur propter mollitiem. Succendam, inquit, hanc ollam, et excoquam carnes et ossa, usque dum amittant omnem humorem et illuuiem. Et uidete postea quid dicatur: Et discant,  inquit, quia ego Dominus. Magna misericordia, et magnum sacramentum. Mittuntur carnes in ollam, ut excoquantur et discant quia Dominus est. Multa sunt que dicantur de Moab et olla, sed nunc longum est.

In Idumeam extendam calciamentum meum. Idumea interpretatur, terrena et sanguinea. Misericors Deus, non solum celestia uult possidere, sed et terrestria. Mihi alienigene amici facti sunt. De nobis dicit, qui ex gentibus credidimus.

Quis deducet me in ciuitatem munitam? Nemo, Domine. Tu es enim qui dicis: Torcular calcaui solus, et de gentibus uir non fuit mecum . Omnes enim declinauerunt, simul inutiles facti sunt: non est qui faciat bonum, non est usque ad  unum . Quis ergo deducet me in ciuitatem munitam? Nemo, Domine. Siquidem et Petrus, qui promiserat pro te mori, postea te negauit. Que est ista ciuitas munita? Infernus, ubi includuntur impii: unde exire non licet. Et uere ex ista ciuitate, nisi Dominus uictor non exiit alter. Et uere ciuitas munita est ista. Moyses de ista ciuitate exire non potuit. Iacob similiter intrauit in hanc ciuitatem, et non est reuersus. Denique dicit ad filios suos: Lugens descendam ad inferos . Ad inferos autem descendit: quia necdum erat paradisus a latrone apertus. Munita est ista ciuitas ad egrediendum: aperta est autem ad intreundum. Quis deducet me usque in Idumeam? Ubi locus est penarum,  et sanguinis. Idumea enim interpretatur, sanguinea. Locus occisionis animarum, ubi multe interficiuntur anime. Nemo enim uictor descendit in infernum, nisi tu solus, Domine.

Deus, qui repulisti nos. Non dixit, Qui repellis nos, sed, Qui aliquando repulisti nos. Et non exibis Deus, in uirtutibus nostris? Hec interrogatiue legenda sunt. Et non exibis, Deus, in uirtutibus nostris? Qui passus es pro nobis, quare non adiuuas nos: sed pateris conculcari nos a diabolo crudelissimo? Et non exibis, Deus, in uirtutibus nostris. uidete quid dicat: Non dixit, non existi: sed, non exibis, Deus, in uirtutibus nostris. Hoc uult dicere: Quando laboramus, tunc adiuuat nos Deus. Non est enim uolentis neque currentis, sed miserentis est Dei . uidete quid dicat: Non ait: non est iacentis, neque dormientis, sed miserentis est Dei. Sed uide quid dicit: Non est uolentis neque currentis, sed miserentis Dei. Si non ergo uoluerimus et cucurrerimus, Deus nobis nichil proderit. Nostrum est uelle et currere, et postea Deus miseretur. Athleta enim dormiens perdit uictoriam.

Da nobis auxilium de tribulatione. Non dixit, da nobis auxilium de deliciis: sed, de tribulatione. Ad Dominum cum tribularer clamaui, et exaudiuit me . Non dixit: cum essem in deliciis clamaui, aut dormiens clamaui. uis exaudiri a Domino? Esto in tribulatione: clama, et exaudieris. Si quis ergo non est in tribulatione, auxilium Domini inuocare non potest. Quia uana salus hominis. Maledictus  homo qui spem habet in homine . Non est necesse hoc interpretari. Hec sententia omnibus patet. Aliquis sperauit in imperatore, sperauit in principe, in patre, aut matre: in aliquo negotio subito subtractus est spiritus eius in quem ille sperauit, et euanuit salus eius. Non dixit, uana salus hominis; sed, salus eius qui sperat in homine.

In Deo faciemus uirtutem. Non habeamus spem, nisi in Domino tantum. Non dicamus: si illud mihi eueniat, aut illud, unde habeo uiuere? Respondeo tibi quod maius est. Si persecutio fiat, unde habes uiuere? Semper Christiano persecutio est, semper nuditas proposita est. Nemo ergo debet de uita ista desperare, nemo timeat, nemo debet dicere: Si senuero, unde habeo uiuere? si infirmus factus fuero,  unde uiuo? Christum habes, et times? Si uolatilia celi pascit, dubitas quod possit te pascere? Diabolus pascit suos homines, et Christus non pascet suos seruos? Diabolus facit iudices huius mundi diuites, et Christus non potest facere, ut non mendices? Diabolus dat aurum et gemmas, et Christus panem non potest dare? Nos omnem sollicitudinem proiiciamus de cordibus nostris, et dicamus: In Deo faciemus uirtutem. Ipse erit uirtus nostra: ipse panis noster: ipse erit rector noster. Et ipse ad nichilum deducet inimicos nostros. Ipse nos coronat: ipse pugnat nobiscum: magis autem ipse uincet in nobis. Quid enim dicimus? In Deo faciemus uirtutem. Quando enim fortes fuerimus, ipse ad nichilum deducet  inimicos nostros. Non dixit: pugnabit, aut occidet: sed, ad nichilum deducet. Ideo eos ad nichilum deducet, ut, si uoluerint, fortes eos faciat, et glorificet eos. Benedicamus ergo Deum: cui sit gloria in secula seculorum. Amen.



PSALMUS CuIII.

In finem, Psalmus Dauid. Quod dicit, in finem: intelligamus non de presenti dici, sed de futuro. Si autem de futuro dicitur, prophetia de Christo est.

Deus, laudem meam ne tacueris. Hoc est, Iudas me tradidit, Iudei persecuti sunt, et crucifixerunt, et putauerunt me in finem perdere. Tu autem, Deus, laudem meam ne tacueris. Uniuersa Ecclesia per singulos dies laudat Dominum, et completa est oratio  Domini dicentis: Deus, laudem meam ne tacueris. uide cuius dignitatis sunt sacerdotes. Sacerdotes loquuntur, et in sacerdotibus Deus laudem Filii sui non tacet. Quia os peccatoris et os dolosi super me apertum est. uideamus quomodo os Iude proditoris apertum est in Dominum. uenit ad Dominum, ut eum tradat, et dicit: Rabbi, hoc est, magister . Ecce os peccatoris, et os dolosi. Ego eum mea clementia uolo saluare, et osculum illi porrigo, et uolo uincere malitiam eius, et ille permanet ad malefaciendum, ut me tradat. Specialiter intelligitur de Iuda: generaliter autem de Iudeis, in eo tempore quo dicebant: Crucifige, crucifige . Tale os peccatoris in Dominum apertum est. Ut autem uideatis quod de omnibus Iudeis dixit, ex consequentibus cognoscetis. Quid enim dicit?

 Locuti sunt aduersum me lingua dolosa. Ego pro ipsis crucifigebar, et illi insultabant mihi. uulnera mea medicina eorum erant, et uidebar illis in derisum. Et sermonibus odii circumdederunt me. Non ut credant, sed ut expugnent. Et expugnauerunt me gratis. Dupliciter intelligitur gratis, hoc est, sine causa. Nec enim peccaueram, et non merebar ut debellarent me. Que autem digna causa erat, ut expugnarent me? Quia sanaueram egrotos eorum, quia mortuos resuscitaueram, quia alia signa feceram. uidete ergo quoniam gratis expugnauerunt eum. Et aliter intelligitur. uoluerunt exstinguere et delere nomen meum, et tamen non potuerunt. Quando aliquis aliquem persequitur, et nichil proficit:  et non implet desiderium suum, gratis persequitur.

Pro eo ut me diligerent, detrahebant mihi: ego autem orabam. Pro beneficiis, que eis contuleram, ipsi contumelias mihi faciebant. Ego autem quid faciebam? Orabam. Hec sunt arma Domini: hec sint et nostra arma, oratio. Si quando ergo nos persequitur aliquis, et odit nos, dicamus: Pro eo ut me diligerent, detrahebant mihi. Ego autem quid faciebam? Orabam: ut eos uincerem? Absit. Dominus non orabat, ut uinceret. Sed quid dixit? Ego autem orabam. Quid dicebam? Pater, ignosce eis: quod enim faciunt, nesciunt .

Et posuerunt aduersum me mala pro bonis. In cruce positus, rogabam pro crucifigentibus me, et illi dicebant:  uah! qui soluis templum, et in tribus diebus illud reedificas. Salua temetipsum . Si diligit te Pater, ueniat nunc, et liberet te . Ego pro ipsis ex mortuis resurrexi, et illi dicunt: Discipuli illius uenerunt nocte, et furati sunt eum . Et odium pro dilectione mea. Considera, o Christiane; considera, o monache; si Dominus persecutorem suum et proditorem osculo suscepit, et pro crucifigentibus eum orat: nos pro fratribus nostris quid facere debemus?

Constitue super eum peccatorem. Quoniam rogaui pro ipsis in cruce, et uiderunt uulnera mea. Dedi eis locum penitentie, et non agunt penitentiam, et me nolunt habere regem, habeant regem diabolum: nolunt habere regem Iesum, habeant regem  Barabbam, qui interpretatur, filius patris, hoc est, diaboli. Barabbas iste quis fuit? Seditiosus et latro. Et uere Barabbam habent regem, et usque in hodiernum diem seditiosum et latronem, qui occidit ipsos Iudeos. Barabbas latro, qui sanguine delectatur, antequam Dominus crucifigeretur: antequam eum crucifigerent Iudei, inclusus erat. Negauerunt Dominum, et Barabbas dimissus est . Ex eo enim tempore Barabbas cepit in eos habere potestatem, et ille demon qui eiectus fuerat de homine, et de illa generatione, et perambulabat in deserto, et locum inuenire non poterat, adduxit secum alios septem demones peiores se , et intrauit in synagogam, et facta sunt nouissima hominis illius peiora prioribus. Denique et Synagoga  Iudeorum antequam crucifigeret Dominum, erat quidem peccatrix, sed unum tantum habebat demonem. Crucifixit Dominum, et octo simul in eam demones ingressi sunt. Impletum est ergo quod dixit: Constitue super eum peccatorem, et diabolus stet a dextris eius. Quoniam a dextris eius stetit, propterea Synagoga siccam habebat manum dexteram, sicut scriptum est in Euangelio. Nos autem oremus, ut Dominus stet a dextris nostris, diabolus autem a sinistris . Scriptum est in Zacaria: Et ostendit mihi Dominus Iesum Sacerdotem magnum, stantem coram angelo Domini, et Satan stabat a dextris eius, ut pugnaret cum eo . Si ergo a dextris diabolus stat, quomodo nunc de Iuda dicit, et diabolus stet a dextris eius? Sed uidete  quid dicit: Stabat diabolus a dextris Iesu, ut aduersaretur ei, hoc est, dextere eius aduersari uolebat. Hic autem non dicit, quia pugnare uult; sed quia iam uicerat Iudam. Diabolus ibi contra dexteram desiderat pugnare: hic autem dominatus est dextere Iude. Sed et hoc considerandum. In illo tempore stabat a dextris Domini, ut aduersaretur ei, quando iehsu habebat uestimenta sordida. Sic enim et ibi scriptum est: Et iehsu habebat uestimenta sordida. Quamdiu habet Dominus iehsu uestimenta sordida, tamdiu stat diabolus a dextris eius, quamdiu portat peccata nostra: in peccatis nostris aduersatur illi diabolus. Quando autem dicitur in Zacaria: Tollite uestimenta eius sordida, et induite  eum mutatoriis, continuo dicit iehsu ad diabolum: Increpet Dominus in te, Satanas, increpet te qui elegit Ierusalem. Hoc totum ideo diximus; quia scriptum est: Et diabolus stet a dextris eius.

Cum iudicatur, exeat condemnatus. Non ueniat in iudicium, sed in condemnationem. Ubi enim iudicium est, ibi condemnatio: ubi autem condemnatio, iam manifesta est sententia. Et oratio eius fiat in peccatum. Penitentia Iude, peius peccatum factum est. Quomodo peius peccatum factum est penitentia Iude? Iuit. et suspendio periit. Et qui proditor Domini factus est, hic et interemptor sui exstitit. Pro clementia Domini hoc dico: quia magis ex hoc offendit Dominum, quia se suspendit, quam quod Dominum prodidit. Oportebat orationem ipsius esse in  penitentiam, et uersa est in peccatum. uides hereticum orantem, uides Iudeum, uides Manicheum: licet ieiunent, licet orent, tamen oratio ipsorum uertitur in peccatum.

Fiant dies eius pauci. Dies eius pauci facti sunt: noctes uero creuerunt. Receptus est enim in dimidio dierum suorum. Sol ab ipso recessit, et ecce tenebre ei multiplicate sunt. Et episcopatum eius accipiat alter. Hoc et in Actibus apostolorum manifestius interpretatum est . Non solum autem in illo tempore de Iuda dictum est; sed usque hodie dicitur, et usque in diem iudicii. Si ipse Iudas apostolatum perdidit, custodiant se sacerdotes et episcopi, ut non et ipsi suum sacerdotium perdant. Si apostolus cecidit, facilius monachus potest cadere.  uirtus non perit, licet homo cadat et pereat. Tamen Dominus denarios suos dat sub fenore. Si ille non duplicauerit, accipitur pecunia eius, et dabitur habenti. Pecunia Domini otiosa esse non potest.

Fiant filii eius orphani, et uxor eius uidua. uidete quia sacramenta sunt que dicuntur. Filios Iude quos putas? Iudeos. Et Iudei dicuntur non ab illo Iuda sancto, sed ab isto proditore. Ex illo sancto nos sumus Iudei spirituales: ex illo autem proditore, isti sunt Iudei carnales. Denique duo sunt apostoli, qui uocantur Iude uocabulo. Undecimus apostolus est, qui dicitur Iudas Iacobi. Duodecimus autem est, et nouissimus, qui uocatur Iudas Iscariotes. Ex illo ergo Iuda Iacobi, nos dicimur Iudei  spirituales, ex isto autem Iscariote, illi dicuntur Iunei carnales. Ille Iudas pater noster dicitur Iacobi, hoc est, Iudas filius supplantatoris. Nos enim supplantauimus populum Iudeorum et accepimus primitiua illorum, illi autem ex Iscariote dicuntur, quod dubium est, an patrem significet, an uillam eius. Ceterum quomodocumque interpretatus fueris, merces interpretatur et pretium. Igitur Iudas qui proditurus erat Dominum, et pretium accepturus, de pretio nomen accepit. Licet reddiderit pretium sacerdotibus Iudeorum, sed tamen illi condemnant eum, quoniam nolunt recipere pretium sanguinis.  uidete dissensionem Phariseorum et infelicitatem Iude. Si bene emistis sanguinem Iesu, quare non recepistis pecuniam uestram? Si autem non uultis recipere, quoniam pretium sanguinis est: ostenditis uosmetipsos iniuste et inique effudisse sanguinem. Sed uide quid faciunt. Ipsam, inquit, pecuniam non mittunt in corbonam, sed emunt ex ipsa agrum, et appellant cum Acheldemach, quod interpretatur, pretium sanguinis . Quare illum emunt? In sepulturam peregrinorum. Nos beati quibus de pretio sanguinis Domini ager emitur. Et uxor eius uidua. Synagoga, que prima facta est uxor Dei, de qua dixit: Et dedit illi libellum repudii . Et iterum: Recepi eam, et dixi illi: Conuertere ad me . Illa ergo Synagoga repudium accepit  a Saluatore, et facta est uxor Iude proditoris. Denique quid fecit? Non accepit dotem, sed dotem marito suo dedit. Iterum autem ille miserrimus Iudas qui prodidit Dominum, non uult accipere malam dotem; sed reddidit meretrici uxori malam dotem, quam accepit ab illa. Et quid dicit? Displicuisti priori tuo marito, repudiauit te, et proiecit, et dedit tibi libellum repudii. Ego nolo te habere in uxorem. Dedisti mihi pretium, et decepisti me. Et que interfecisti Dominum Deum tuum, interficies et me. Non possum enim in Scriptura inuenire, quod Iudas [a 1Kb] habuerit aut uxorem, aut filios.

Nutantes transferantur filii eius, et mendicent. Diligenter considerate: siquidem difficilia sunt que sequuntur. Ex illo tempore ex quo Dominus crucifixus  est, ex tunc semper mouentur Iudei, non stant in suo loco. Denique dicitur et de Cain: Et exiit, inquit, Cain a facie Dei, et habitauit in terra Nod : Nod autem interpretatur commotio. Quia egressus fuerat a facie Dei Cain: recte non stetit, sed habitauit in terra Nod, hoc est, in commotione. Ita igitur et isti, quoniam crucifixerunt Deum et Dominum suum, nutantes transferentur. Non enim sunt in suis locis; sed in toto orbe diuisi sunt. Mendicitatem hic dicit diuitiarum spiritualium. Non enim habent prophetas, non habent Legem, non habent sacerdotium, non habent sacrificium, sed uere mendici facti sunt.

Scrutetur fenerator omnem substantiam eius. Dedisti illi pecuniam, Domine: dedisti illi sicut et aliis.  Ille autem quid fecit? Non ligauit in sudario, et non infodit terre, et negligens fuit; sed ubi habuit talentum et pecuniam Domini, accepit pretium ab inimicis Domini, et uendidit Dominum suum . Propterea tibi dico: Domine, exige ab illo fenus pecunie tue. Et diripiant alieni labores eius. Feneratur Dominus, manifeste exigit, et quid factum est? Alieni diripient labores eius. Siue de omnibus Iudeis generaliter intelligimus: quia uastati sunt a Romanis. Siue specialiter, quod a demonibus direptus est Iudas, et ipse populus.

Non sit illi adiutor, nec sit qui misereatur pupillis  eius. In illo tempore non habuit populus Iudeorum adiutorem. Respondete mihi, o Iudei. Fuistis in Babylonia: habuistis ibi prophetas, Daniel, Ezechiel, et reuera idololatre eratis. Septuaginta annis fuistis in captiuitate, et postea uenistis in propria. Ecce nunc quadringenti [a 1Kb] anni, quare non est missus ad uos propheta? In illo tempore idola colebatis, et miserebatur uestri Deus. Nunc autem non colitis idola, quare dereliquit uos Dominus? Ecce quadringenti anni sunt. Sed tunc dereliquistis Dominum, et idola colebatis: nunc autem Dominum crucifixistis et interfecistis, et ideo non erit uobis adiutor.

In generatione una deleatur nomen eius. O prophetia, o sacramentum prophetie! In generatione una deleatur nomen eius. Post passionem Domini,  quadraginta duo anni transierunt, et populus ille deletus est. Siquidem perfecta etas quadragesimo anno uenit. Post passionem ergo Domini, quadragesimo secundo anno deleta est Ierosolyma. uidete ergo quoniam in generatione una deletum est nomen eius. Sed et in hoc clementia est Domini. Crucifixerunt eum, et quadraginta duos annos dedit eis ad penitentiam. Ego simpliciter dico: Propterea interfecit eos post quadraginta duos annos, quia ex illis qui crucifixerunt Dominum, nemo remanserat ex eis. Iudas maledicitur, ut in Iuda Iudei maledicantur.

In memoriam redeat iniquitas patrum eius in conspectu Domini. Peccauerunt in deserto, dimisisti eis. Nunc reputat illis quod tunc peccauerunt, quoniam  Dominum crucifixerunt. Siue aliter interpretemur: Et reputat illis crudelitatem homicidiorum eorum, et nichil eis dimittit. Et peccatum matris eius non deleatur. Que est mater Iude? Ierusalem, que in sanguine gaudet, que occidit prophetas et ipsum Dominum suum.

Pro eo quod non est recordatus facere misericordiam. uidetis quanta clementia Domini est. uidet eum cum ministris uenientem; uidet eum uenientem cum fustibus, et porrigit illi osculum. Ille uenit ad prodendum, et Dominus osculum dat, ut qui magistrum non timuit, uel clementia uinceretur.

Et persecutus est hominem inopem et mendicum. Qui cum esset diues, propter nos pauper factus est . Dominus inopem se dicit et mendicum,  et quis in diuitiis suis gloriatur? Habetis consolationem, pauperes, et Dominus uobiscum pauper est. Et compunctum corde mortificare. Quid est quod dixit, compunctum corde mortificare? Quod in Euangelio dixit: Tristis est anima mea usque ad mortem. Et iterum quando dixit: Pater, si possibile est, transeat a me calix iste . Aliter: Hoc dolebat mihi, et contristabar pro persequentibus me: quia nolebant penitentiam agere. Ego in cruce pendebam, et sanguine meo lauabam sordes eorum, et ipsi nolebant agere penitentiam. He erant lacryme, hec  compunctio: quoniam persequentes me non potui saluare.

Libera me, quia egenus et pauper sum ego. Dominus se pauperem dixit, ut pauperes consolaretur. Cum hominibus pauper factus est, ut saltem nemo pauperem despiceret. Et cor meum conturbatum est intra me. uidete quid dicat: Et cor meum conturbatum est intra me. Ipsum est quod alibi dicit: Turbatus sum, et non sum locutus. Quod turbor, hominis est: uincere autem turbationem et iram, hoc magne uirtutis est. Propterea dicit et propheta: Irascimini, et nolite peccare . Irasci hominum est: non remanere in ira, Christiani est.

Excussus sum sicut locuste. Ego quidem ueneram, ut protegerem populum meum, et dixi: Ierusalem,  Ierusalem, que occidis prophetas, et lapidas eos qui ad te missi sunt: quotiens uolui congregare filios tuos, sicut gallina congregat pullos suos sub alas suas ! Ego ueneram ut gallina ad protegendum eos: illi autem inimicissima mente susceperunt me. Ego ueneram ut mater, et illi quasi homicidam suum me interfecerunt. Excussus sum. Quid est hoc? persecuti sunt me, proiecerunt me. Persecuti sunt me de Nazareth. ueni in Capharnaum, persecuti sunt me. De Capharnaum iui in Bethsaidam, et inde me persecuti sunt. ueni in Ierusalem, nolebam recedere a populo meo, et inde me persecuti sunt, et sic me habebant quasi locustas. Et quid feci? Iratus sum, defendi memetipsum, maledixi eos, et dereliqui illos? Nec unum horum feci; sed  quid feci? Oraui pro ipsis.

Genua mea infirmata sunt a ieiunio. Habete consolationem, o monache, ieiunando: siquidem et Dominus hoc fecit. Ego dico quod quando ieiunat monachus, fortior fit ieiunio. Et quando infirmantur genua eius ieiunio, tunc maxime roboratur. Et caro mea immutata est propter oleum. Rem uideor difficilem dicere, et secundum litteram interpretor, ut edificem audientes. Aedificat enim me littera. Bonum est ieiunare: bonum est fugere delicias. Antequam ueniam ad spiritualem intelligentiam, miror in littera, quod dicit oleum se manducare. Longe est a ceteris desideriis. Hoc totum dixi, quia dixit: Et caro mea immutata est propter oleum. Hoc aliter interpretatus sum. Ceterum quod dicit, hoc est:  Oleum, imago claritatis est: oleum quasi esca est luminis. Ita igitur et Iudei acceperunt a me oleum, acceperunt uitam, acceperunt lumen. Ne quis existimet, quod oleum dicat pro misericordia: in Hebreo significat, intelligibile oleum. Immutatus est, non in gaudium, sed in tristitiam: non ut pulchrior inueniatur, sed ut fedior appareat. Propterea dicit: uidimus eum, et non habebat pulchritudinem . Quare? Quia caro ipsius immutata est propter oleum. Non habebat delicias corporis, sed Dei spiritus. Et nos ergo quando ieiunamus, quando  facies nostre pallide sunt: quando fedi uidemur, cognoscamus nosmetipsos tunc pulchiores apparere Christo. Tales diligit milites Christus, qui ieiuniis uacent. Annona nostra et esca ieiunium est. Quare? Quia in ieiunio uictoria est, et in uictoria triumphus. Denique et Apostolus: Non in saturitate, sed in infirmitate gloriatur . Quando enim infirmor, tunc fortior sum .

Et ego factus sum opprobrium illis. uocabant enim me Samaritanum, et dicebant: In Beelzebub principe demoniorum eiicit demonia . Nonne hic est filius Ioseph fabri? Nonne fratres eius et sorores omnes apud nos sunt ? Et iterum: Qui soluis templum, et in tribus diebus edificas illud . Et iterum: uideamus si uenit Elias  saluare eum. Ille uocabat: Eli, Eli: quod est, Deus meus, Deus meus , et illi Eliam putabant. uidete ineruditos Iudeos. Filius Dei Elie auxilium petebat? uiderunt me, et mouerunt capita sua. Quare mouerunt capita sua? Quia et pedes iam mouerant.

Saluum me fac propter misericordiam tuam. Dicit et in Euangelio: Potestatem habeo ponendi animam meam, et iterum resumendi eam . Et iterum: Nemo tollit eam a me. Et quomodo misericordiam petit? Ipse misericordiam petit, et ipse tribuit. Ipse ut homo rogat, et ut Deus tribuit.

Et sciant quia manus tua hec, et tu, Domine, fecisti eam. Quid est quod dicit: Et sciant quia manus tua hec, et tu, Domine, fecisti eam? Intelligant Iudei quoniam ipsi non preualuerunt in me: sed mea et  tua uoluntas facta est ut patiar, et ego uolui pati: propterea dico secundum quod homo sum: Deus meus, ut facerem uoluntatem tuam, uolui: et tua uoluntas erat et mea ut patiar, non illorum. Ergo non insidie et fortitudo fecit: sed ego et tu uoluimus ut patiar. Tu enim percussisti pastorem tuum, et oues disperse sunt. Hoc scriptum est in Zacaria: Percutiam pastorem, et dispergentur oues . Quod ut patiar, mea uoluntas fuit et tua. Quod tu uoluisti, et ego uolui. Oportebat uenire scandalum, sed ue per quem uenit .

Maledicent illi, et tu benedices. Usque hodie hoc fit: Illi maledicunt in synagoga, et Dominus benedicit in Ecclesia: Qui insurgunt in me, confundantur: seruus autem tuus letabitur. Illi insurgunt in me: ego  autem seruus tuus letabor. Quare autem seruus tuus? Quoniam qui cum in forma Dei esset, non rapinam arbitratus est esse se equalem Deo: sed exinaniuit semetipsum, formam serui accipiens .

Induantur qui detrahunt mihi pudore. ualde nobis prodest intelligere quod dicimus: Clementia Dei in hoc apparet, in dicendo, induantur. Non dicit, pereant: non dicit, deleantur in eternum. Sed quid dicit? Confundantur, hoc est, intelligant errorem suum, et confundantur, et deficiat in penitentia. Qui induitur pudore, prope est saluti: si quis enim uere confunditur, incipit penitere. Considerate, o monachi, si aliquando habueritis aliquid contra fratrem uestrum, semper pro ipso rogare debetis Dominum.  Dominus crucifigitur, et pro crucifigentibus rogat. uos autem, si audieritis uerbum malum, ne teneatis iram? Sol non occidat super iracundiam uestram . Et operiantur sicut diploide confusione sua. Diplois genus est pallii. Denique et in Hebraico MAIL  dicitur. Diplois ideo, quia duplex est pallium. Propterea ego dico tibi: Domine, inimici mei sunt Iudei: persecuti sunt me, crucifixerunt me, fecerunt mihi omnia mala, blasphemauerunt me. Indulge illis: quoniam ego qui passus sum, rogo pro ipsis. Et quid rogo? Erubescant et confundantur, et sic saluentur. Nudauerunt me tunica mea, et suam perdiderunt. Da illis confusionem, da illis ignominiam, et habeant duplex pallium, hoc est, ne simplicem habeant confusionem, sed duplicem, ut magis agant penitentiam. Non dicit  contra Iudeos, sed pro ipsis dicit. Creator enim est, et illorum, et noster, non enim eos omnino eradicauit. uultis scire? Petrus ex ipsis erat, et omnes apostoli ex ipsis erant. Nos in radicem ipsorum inserti sumus. Nos rami sumus, illi radix, Non debemus maledicere radicibus, sed debemus orare pro radicibus nostris. Qui inserti sumus in radicem, deprecemur Dominum, ut sicut hi rami salui facti sunt, sic et radix saluetur. Forte aliquis dicat: Tu pro Iudeis oras blasphemis? Oro Dominum pro ipsis. Si enim ipse persecutorum suorum miseretur, quanto magis mei miseretur?

Confitebor Domino nimis in ore meo. Hoc post resurrectionem dicitur, et de futura Ecclesia cantatur. Et in medio multorum laudabo eum. Non enim in Iudea  solum, sed in uniuerso orbe, in Ecclesia laudabo te.

Quia astitit a dextris pauperis. Diabolus ad dexteram Iude stetit. Ceterum mihi Dominus stetit ad dexteram. Ut saluam faceret a persequentibus animam meam . Animam, inquit, saluabit. Et alibi dicit: Tristis est anima mea usque ad mortem. Qui tristis est, sensum habuit. Insensibilis enim anima sensum non habet. Insensibilis anima non habet sensum, neque dolorem. Ubi enim dolor est et tristitia, ibi sensus est. Si ergo habuit tristitiam, si habuit dolorem, ergo habuit et sensum doloris. Si ergo uoluerint nobis dicere: Propterea non dicimus eum habuisse sensum, ut non uideatur habere peccatum. Nos illis respondeamus: Habuit corpus sicut et nos, aut non habuit? Si dixerint, Habuit: respondeamus  illis: Ergo habuit et passiones corporis nostri. Intelligat unusquisque quod dico. Si autem negauerint eum habuisse passiones corporis, ergo dicimus illis, quod nec corpus habuit. Et nos dicamus illis: Sicut corpus habuit uerum, sicut et nos, et non habuit peccatum corporis, ita et animam ueram habuit, et peccata anime non habuit. Nos ergo confiteamur uerum corpus eum habuisse, et ueram animam. Si enim non suscepit Dominus cuncta que hominis sunt, non saluauit hominem. Si autem suscepit corpus, animam autem non suscepit, ergo corpus saluauit, animam autem non saluauit. Nos autem uolumus magis saluari animam nostram quam corpus. Suscepit ergo iehsu, et corpus, et animam,  ut utrumque saluet, ut perfectum hominem saluet, sicut et eum condidit. Si ergo dicunt illi: quia ideo Dominus non accepit sensum, ut non peccaret: et hoc putant, quod quicumque sensum habuerit humanum, uincere enim non potest. Dicant nobis: Ioannes Baptista habuit sensum, an non habuit? Illo tempore quo erat in deserto, peccauit? Utique dicunt, quia non peccauit. Denique et Dominus noster dicit: Amen dico uobis, non fuit inter natos mulierum maior Ioanne Baptista . Petrus habuit sensum, an non habuit, et ceteri sancti apostoli? Si ergo apostoli uicerunt sensum humanum: Dominus timuit accipere sensum, ne uinceretur ab illo? Et dum uolunt glorificare Dominum; detrahunt illi. Quomodo illi detrahunt? Ut uideatur timere Dominus,  quod apostoli non timuerunt. Nos ergo gratias agamus omnipotenti Deo, et dicamus: In sensu tuo non habuisti peccatum. Et uenit princeps huius mundi, et inuenit in te nichil . Ita ergo prestes nobis, sicut in tuo sensu uicisti diabolum, et in sensu nostro uince diabolum, ut quemadmodum perfectos nos creasti, perfectos et salues nos. Tu enim es Creator, tu es Magister, tu es Dominus, tu es et qui pro nobis passus es: qui uiuis et regnas in secula seculorum. Amen.



PSALMUS CIX.

[a 1Kb] Psalmus ipsi Dauid. Iste psalmus uocem uatis continet de Christo loquentis. Ait ergo propheta: Dixit Dominus Domino meo: Sede a dextris meis.

Dauid est qui loquitur, propheta, uir sanctus, rex. Rex ergo quid dicit? Rex et propheta quid dicit?  Dixit Dominus Domino meo. Istum locum Saluator in Euangelio exposuit, dicens: Si Christus est, inquit, filius Dauid: quomodo in spiritu uocat eum Dominum ? uides ergo quid dicat: Si filius est Dauid, quomodo uos dicitis: Quomodo in spiritu uocat eum Dominum? Dicat aliquis; Ergo non est filius Dauid? Hoc dicebat de Phariseis, qui simplicem filium Dauid confitebantur Christum. Ego ad Iudeum et Photinum hoc ipsum dico: Si filius est Dauid, quomodo uocat filium suum Dominum? Qui autem Dominum Deum confitetur, et Dei Filium , apud illum probo quod filius Dauid est. Nobis ergo qui Filius Dei est, ipse est et filius Dauid. Non alius Filius Dei, et alius filius Dauid.  Non facio duas personas in Deo et homine, sed ipse qui Filius Dei, ipse est et filius Dauid. Dixit Dominus Domino meo: Sede a dextris meis. In Hebreo primum nomen , Domini, his litteris scribitur: quibus de Deo tantum scribitur. Secundum uero nomen Domini  his litteris scribitur, quibus solent homines Dominum uocare: quomodo et a quibusdam uocatur Dominus a seruo, et reges uocantur Domini. uide ergo quid dicat: Dixit Dominus Domino meo. Huic Domino, cui precipitur ut sedeat, Deus non sedet, assumptio corporis sedet. Huic ergo precipitur ut sedeat qui homo est, qui assumptus  est. Hoc aduersus Arianos dicimus, et aduersus eos qui dicunt: Maior est pater qui iubet ut sedeat, quam ille cui iubetur. Omnia Euangelia personant de persona hominis, et nunc non necesse est approbatio: quia omnia quecumque uilia uidentur, referuntur ad hominem, referuntur ad carnem. Nunc de Psalmo dicamus:

uirgam uirtutis tue emittet Dominus ex Sion. uirgam in Hebreo non tam habet, quam sceptrum, hoc est, insigne regie potestatis. uirgam uirtutis tue emittet Dominus ex Sion. Ex Sion enim egreditur lex, et uerbum Domini ex Ierusalem . Dominare in medio inimicorum tuorum. Non dixit: Interfice inimicos tuos: sed quid? Dominare in medio inimicorum tuorum. Inimicis tuis fac, ut qui alieni fuerant, tui esse incipiant. Dominare in medio inimicorum tuorum:  inimici tui, de quibus scriptum est in sexagesimo septimo psalmo: Lingua canum tuorum ex inimicis ab ipso. Isti sunt inimici, qui in aliena erant potestate. Nunc ergo hoc precatur Psalmista: Inimicis tuis dominare, dignare esse Dominus inimicorum tuorum.

Tecum principium in die uirtutis tue, in splendoribus sanctorum. uersiculus obscurus. uideamus diem uirtutis Domini: ut cum scierimus diem, tunc sciamus quod sit principium, et hoc principium quomodo cum eo sit, et cum eo fuerit: quomodo hoc ipsum principium in die uirtutis eius, in splendoribus sanctorum est. Hoc ergo principium quod est cum Domino in die uirtutis eius, ideo est cum Domino, ut splendeant sancti. Tecum principium in die uirtutis tue. In principio erat uerbum, et uerbum erat  apud Deum, et Deus erat uerbum . Hoc erat in principio apud Deum. Pater principium, sed et Filius principium. Principium enim non habet principium. Si enim habuerit aliud principium, iam ipsum desinit esse principium. Quidquid ergo dederimus Patri, hoc damus et Filio. Si enim Pater in Filio, et Filius in Patre, et omnia Patris, Filii sunt, et omnia Filii, Patris sunt, et principium Patris, principium Filii est. Ergo quod dicit, hoc est, eo tempore quo patiebaris et dicebas: Pater, in manus tuas commendo spiritum meum : quasi de hominis loquebaris affectu, non quasi imbecillis rogabas. Tecum enim erat principium, tecum enim erat diuinitas, sed propterea deprecabaris auxilium, ut, accepto auxilio, dares sanctis tuis, et illi splenderent.  Hoc quod dicitur: Accipiens dares, nulli scandalum faciat: secundum hominem loquitur. Si enim hominis corpus assumpsit, necesse est ut et hominis uerba suscipiat. Homo est Christus, et uere homo est: secundum assumptionem carnis dicimus. Si ergo homo est secundum corpus, uides corpus, et non scandalizaris, et miraris, si hominis uerbis loquitur? Si autem te scandalizat uilitas corporis, et crux, et iniurie, et alape, et flagella, et omnis iniuria crucis: si te hoc scandalizat, reuertere ad principium, et non scandalizaberis. Dicit enim Pater ad Filium: Ex utero ante Luciferum genui te. Miraris  si Dominus noster atque Saluator, qui uere hominem assumpsit, loquitur secundum hominem: cum ipse Deus Pater, qui non assumpsit hominem, loquitur quasi homo: Ex utero ante Luciferum genui te. Non habeo uterum: sed non possum me aliter indicare Patrem, nisi hominis uerbis locutus fuero. Ex utero ante Luciferum genui te. Ex utero, de mea substantia. Ex utero. Audi, Eunomi: audi, Arri. Si creatura est Dominus, si factura: numquid artifex generat opus suum? Numquid artifex filium uocat opus suum? Artifex carpentarius fecit scamnum: numquid de utero illius generauit? numquid dicit ei: De utero meo genui te, o scamnum? Non utique hoc dicit. Sed quid dicit? Ego te feci manu mea. Quando autem uterus dicitur, filius significatur,  et filius non adoptatus. uocantur enim et filii adoptati. Quotquot enim receperunt eum, dedit eis potestatem filios Dei fieri . Ibi dedit eis potestatem. Hic uero de utero generauit: de sua natura, de suis uisceribus, de sua substantia. Ex utero, hoc est, de medullis diuinitatis sue. Totum quidquid Pater est in diuinitate, dedit Filio quem generauit. Ex utero ante Luciferum genui te. Ante Luciferum. Hoc schema, Grece dicitur , quod dicunt grammatici a parte totum. Quando ergo dicitur, ante Luciferum, unam creaturam nominat, et omnes indicat creaturas. Quando dicit, ante Luciferum: nos sic intelligamus, quasi dixerit, ante lunam, ante solem, ante omnem creaturam. Ex utero ante Luciferum genui te. Ante Luciferum. Ante istum Luciferum  qui uidetur in mundo, uera lux genita est. Unde dicit in alio loco psalmus: In lumine tuo uidebimus lumen . Sermo est ad Patrem: O Pater in lumine Filii, uidebimus lumen Spiritum sanctum. Ex utero ante Luciferum genui te.

Iurauit Dominus et non penitebit eum. Iurauit Dominus. Hoc quod dicit, iurauit: non ei qui ante Luciferum genitus est: sed ei iurauit, qui post Luciferum natus ex uirgine est. Tu es sacerdos in eternum secundum ordinem Melchisedec. Superfluum est nos de isto uersiculo uelle interpretari, cum sanctus Apostolus ad Hebreos plenissime disputauit. Ipse enim ait: Iste est Melchisedec, sine patre, sine matre, sine generatione . Et interpretatur ibi diligentissime, quare sine patre, sine matre, sine  generatione. Et ab omnibus ecclesiasticis dictum est, quoniam sine patre dicitur secundum carnem: sine matre dicitur secundum Deum. Hoc solum ergo interpretemur: Tu es sacerdos in eternum secundum ordinem Melchisedec. Hoc solum dicamus, quare dixerit secundum ordinem. Secundum ordinem: nequaquam sacerdos eris secundum uictimas Iudaicas; sed eris sacerdos secundum ordinem Melchisedec . Quomodo enim Melchisedec, rex Salem, obtulit panem et uinum: sic et tu offeres corpus tuum et sanguinem, uerum panem, et uerum uinum. Iste Melchisedec ista mysteria que habemus, dedit nobis. Ipse est qui dixit: Qui manducauerit carnem meam, et biberit sanguinem meum . Secundum  ordinem Melchisedec, tradidit nobis sacramentum suum.

Dominus a dextris tuis. Rem nouam uideo. Dicitur in principio: Dixit Dominus Domino meo, Sede a dextris meis: et nunc dicitur ad eum, Dominus a dextris tuis. Si ipse ad dexteram Patris sedet, quomodo rursum Pater sedet ad dexteram Filii? Quando enim dicitur: Dixit Dominus Domino meo, Sede a dextris meis: manifestissime dicitur, quod ad dextram Patris sedet Filius. Quando autem dicitur: Dominus a dextris tuis, hoc dicitur, quod ad dexteram Filii sedeat Pater. Hoc totum propterea dicitur, ut equalis sit Filius Patri. Multa sunt que dicantur. Peccatori autem diabolus stat a dextris. Ceterum illa disputatio alia est. Quicumque peccator est, diabolus ei stat ad dexteram. Sed dicet aliquis: Quomodo et Iesu  filio Iosedec in Zacaria dicitur stare diabolus a dextris eius: et diabolus stetit a dextris Saluatoris ? uidetis quia questio est. Sed eo tempore quando stabat diabolus ad dexteram Saluatoris: iehsu, inquit, habebat uestimenta sordida. Nostra peccata portabat, nostris uitiis inuolutus: propterea diabolus stabat a dextris eius. Confregit in die ire sue reges. Hec omnia tradita sunt mihi. In momento, inquit, hore monstrauit ei uniuersa regna terre. Regna mundi, diabolus monstrat. Et quid dicit? Hec omnia mihi tradita sunt. Si cadens adoraueris coram me, erunt tua omnia . In die ergo belli, in die certaminis, confringet reges ire sue.

Iudicabit in nationibus. uidete differentias: reges confringuntur, iudicabit nationes. Implebit ruinas.  Dominus noster ascendit in crucem, et multe ruine facte sunt. Iste positus est in ruinam, et resurrectionem multorum, et in signum cui contradicetur . Implebit ruinas. Non credentium, qui non crediderunt exploratoribus apostolis . Et Moyses enim misit exploratores in mundum; et quia non credidit populus exploratoribus, propterea ceciderunt in deserto. Usque hodie corpora non credentium cadunt in deserto istius seculi. Conquassabit capita in terra multorum. Implebit ruinas, non credentium: conquassabit capita, eorum qui dubii sunt: eorum qui non habent perfectam fidem. Conquassabit capita in terra multorum: non omnium. Si enim dixisset, omnium, nullus de nobis spem haberet. Multorum, dicitur, ut alii relinquantur.

 De torrente in uia bibit. Quis bibit de torrente, in uia? Iste, cui dictum est: Dixit Dominus Domino meo: Sede a dextris meis. Iste, qui audiuit: Tu es sacerdos in eternum secundum ordinem Melchisedec. Iste, Qui confregit in die ire sue reges: implebit ruinas: conquassabit capita in terra multorum. Iste quid facit aliud? De torrente in uia bibit. uideamus ante uiam, ut postea uideamus in uia torrentem. uia, seculum istud dicitur, per quam ambulauit. Denique scriptum est in Euangelio: Esto consentiens aduersario tuo dum es in uia , hoc est, dum ambulas in isto seculo, et per uiam uadis ad eum, qui uera est uia. Unde dicitur et in centesimo decimo octauo Psalmo: Beati immaculati in uia.  Beati sunt, qui in ista seculi uia immaculati sunt, et in isto mundo. Ergo sacerdos secundum ordinem Melchisedec: quoniam uenit in uia seculi, et ambulauit in uia nostra, bibit et ipse de torrente, qui erat in seculo. Torrens non habet aquas naturales, non habet aquas que semper perfluunt: sed habet aquas de tempestatibus, de pluuiis, de turbine, de procellis. Torrens numquam est in montibus, sed semper in uallibus, in precipitibus locis. Alienas aquas concipit, et parturit, et tumens uadit. De torrente in uia bibit. Torrens numquam habet mundam aquam, sed semper turbidam. Hoc dicitur: quoniam seculi istius aque semper turbide sunt, semper plene tempestate. uultis scire quomodo de torrente turbido biberit? Et ipse dicit:  Tristis est anima mea usque ad mortem . Et dicitur in Euangelio: Et cepit, inquit, contristari, et conturbari . Bibit ergo etiam Dominus noster de torrente istius seculi aquas turbidas, aquas tristes, aquas que non habent letitiam. Tulit calicem, et impleuit de torrente mundi, et quoniam turbide erant aque, dicit: Pater, si possibile est, transeat calix iste a me. Bibit ergo de torrente mundi istius: sed non bibit quasi in domo sua, sed in uia ad alia ire festinans. Bibit de torrente in uia. Propterea bibit de torrente, quia in uia erat. De torrente bibit. Si Dominus bibit de torrente mundi istius, quanto magis sancti? uultis scire quoniam sancti de torrente bibunt. Dicit et in alio loco: Torrentem pertransiuit anima nostra . De torrente in  uiabibit. Diximus de torrente, dicamus etiam et testimonium. Torrentem pertransiuit anima nostra. uultis scire et alium torrentem? Elias sanctus propheta quando persequebatur eum Iezabel: quando accepit cibum, et quadraginta diebus transiens perrexit in eremum: Erat, inquit, in deserto, et bibebat de torrente Chobar . uerum audientes torrentes istius seculi, nolite desperare. Frequenter hic torrens deficit. uidetur quidem tumescere: uidetur habere aquas multas: sed cito deficit, si sustineas. Et Elias bibit quidem in deserto aquam, eo tempore quo erat in tristitia, quo erat in angustia . Dimiserat Iudeam, et perrexerat in montem Sina: persequebatur enim eum Iezabel, et propterea bibebat de torrente Chobar. uerum quia perseuerauit  usque in finem, propterea defecit aqua torrentis. Et dicitur ad eum a Domino, quoniam defecerat aqua torrentis: uade, inquit, ad uiduam in Sarepta Sidoniorum, etc. Ecce bibit et Elias de torrente. Sed ipse Dominus atque Saluator bibit, et calicem de torrente Cedron. Sic enim Scriptura refert, quando uenerunt et comprehenderunt eum. uenerunt, inquit, et comprehenderunt eum in torrente, etc. . uidetis quam humilis sit locus torrentis, quam confragosus. Cedron lingua Hebrea interpretatur tenebre. uidetis igitur quoniam torrentes istius seculi in tenebris sunt. Dominus ergo cum traditur, non traditur rursum in monte Oliueti, non traditur in templo: sed traditur in torrente, et torrente tenebrarum,  hoc est, Cedron. Omnes enim qui odio habent lucem, amant tenebras. De torrente in uia bibit. Quia ergo bibit Dominus de torrente, et gustauit mortem, propterea exaltauit eum Pater, et dedit ei nomen quod est super omne nomen. Deinde nunc dicitur: De torrente in uia bibit. Et quia bibit de torrente in uia, Propterea exaltauit caput. Et quid dicit? Cum exaltatus fuero, omnia traham ad me . Ille est exaltatus, et nos exaltauit. Istius caput exaltatum est: ceterum draconis capita conquassauit, et confracta sunt in mari. Propterea exaltauit caput. Non dixit: propterea exaltatum est caput eius, hoc est, ab alio exaltatus: sed qui se humiliauerat, ipse exaltauit. Ipse enim dicit in Euangelio: Potestatem habeo animam meam ponendi, et potestatem  habeo resumendi eam . Propterea exaltauit caput. Seipsum exaltauit, qui caput est omnium. Aut certe quod dicit: exaltauit caput, non seipsum exaltauit. Propterea exaltauit caput. Semper enim ille altus fuit. Sed quando dicit: exaltauit caput, nostrum exaltauit caput: qui curui non poteramus aspicere ad celum, sed ad terram. uultis scire quoniam ipse exaltauit caput? Et illam mulierem quam ligauerat diabolus, ipse liberauit . Exaltauit caput eius, que semper incuruata fuit: et adorauit eum. Cui sit gloria in secula seculorum. Amen.



PSALMUS CX.

Alleluia. Psalmus iste, primus secundum ordinem scribitur litterarum; licet multi uigesimum quoque quartum psalmum, et trigesimum sextum  scriptum putent in Hebreo, secundum ordinem litterarum: sed in illis, uel desunt alique littere, uel supersunt, et nonnumquam quia cum unus uersus breuis sit, alius infinita longitudine maior est. Ex quo puto magis obseruatione hoc legentium, quam studio Scriptoris effectum. Denique et Septuaginta interpretes, quia aliquis in eis scrupulus nascebatur, in translatione Hebreas litteras ponere noluerunt.

Confitebor tibi, Domine, in toto corde meo. Si non fuisset simplex Dauid, et habuisset dolum, non dixisset: Confitebor tibi, Domine, in toto corde meo. Non labiis tantum, sed toto corde. In consilio iustorum et congregatione: magna opera Domini. Rectorum dicit eorum qui ante peccatores erant, nunc uero iusti. Non est enim mirari. uidetis elephantem et camelum,  similiter et muscam, et culicem, eamdem mobilitatem habere, et spiritum, et membra.

Escam dedit timentibus se. In fame pauit Eliam: in deserto, populo Iudeorum manna pluit , et completum est quod dicitur: Escam dedit timentibus se. Hoc secundum litteram. Escam autem dedit panem qui de celo descendit : quo si digni sumus, pascimur. Quanti enim martyres fame corrupti sunt, et nunc sunt cum Domino?

Sanctum et terribile nomen eius. Sanctum, sanctis; terribile, peccatoribus. Initium sapientie timor Domini. Qui non timent Dominum, non est in eis sapientia. Aut qui non habent sapientiam, non habent timorem.

 Laudatio eius manet in seculum seculi. Quoniam in titulo Alleluia prenotatum est, iuste in laudatione finit psalmus. Siquidem Alleluia interpretatur, laudate Dominum.



PSALMUS CXI.

Alleluia. Iste psalmus prouocat nos per timorem Dei in eterne domus habitatione fundari.

Beatus uir qui timet Dominum. Frequenter dixi, quoniam omnia que in persona iusti interpretantur, referuntur ad Christum. Si enim sancti, typus et figura Saluatoris sunt: si quis uere sanctus est, uerbi causa: Isaac typus Domini Saluatoris est, Ioseph, Salomon, Dauid, et ceteri sancti. Ergo et iste beatus uir qui nunc describitur, refertur quidem ad uirum iustum. Et uere de uiro iusto dicitur: sed iste  uir iustus, typus est uiri iusti. Beatus uir qui timet Dominum. Interim dimisimus psalmum, nunc dicamus de uiro iusto: Beatus uir qui timet Dominum. Psalmus centesimus undecimus alphabeticus est. Siquidem et centesimus decimus, et ipse sub alphabeto est. Primus uersiculus ex aleph scribitur: Beatus uir qui timet Dominum. Secundus, ex beth: In mandatis eius cupiet nimis. Tertius, ex gimel: Potens in terra erit semen eius, et usque ad uicesimam secundam litteram thau. Singulos igitur uersiculos, uestris orationibus disseramus. Beatus uir qui timet Dominum: principium psalmi est: nondum dicit: Beatus uir qui diligit Dominum. uirorum enim incipientium est timere perfectorum uero diligere . Siquidem perfecta dilectio, foras mittit  timorem. Ergo de principio dicit, hoc est, incipiente uiro sancto. uideamus ergo ordinem Psalmi: Beatus uir qui timet Dominum. Qui timet Dominum, quid facit? Audit uerba Dei, doctus in lege est? Non hoc dicit. Quid dicit? In mandatis eius cupiet nimis. Qui timet Dominum: qui beatus est: mandata ipsius libenter facit. In mandatis eius cupiet nimis. uidete quid dicat: Non dixit, mandata eius facit. Multi enim et timore faciunt, et mercedem non habent. Qui enim gehennam timet, et propterea non fornicatur, non habet tantam mercedem, quantam ille qui propter dilectionem Dei facit. In mandatis eius uolet, hoc est, uult nimis, hoc est, mandata eius facere desiderat. Quomodo aliquis, si in estibus sit, sitit: ita ille desiderat mandata Domini. In mandatis Domini  uolet nimis. Anxie mandata eius non facit, sed uult: et uult non transitorie, sed, nimis. Tertius uersiculus est:

Potens in terra erit semen eius. Qui mandata Dei feci uoluntate, dignus sum ut fiam pater sanctorum. Breuiter dicimus, ne longius trahatur oratio. Generatio rectorum benedicetur. Prestet Dominus, ut et uos qui me auditis, generatio rectorum sitis.

Gloria et diuitie in domo eius. Gloria et diuitie. Putamus gloriam et diuitias seculi dici? Ideo quis facit uoluntatem Dei et mandata eius, ut diuitias mundi istius consequatur? Et certe non facit mandata Dei nisi diuitias mundi contempserit . Gloria et diuitie in domo eius. Gloria credentium est, sicut dicit Apostolus: Nonne uos gloria mea estis et  diuitie? Diuitie, de quibus dicit ipse Apostolus: quod diuites facti sitis in omni scientia et iustitia. Et iustitia eius manet in seculum seculi.

Exortum est in tenebris lumen rectis corde. Nos quondam errabamus in tenebris: sedebamus in tenebris et umbra mortis: sed lux orta est nobis, secundum Isaiam : Misericors et miserator et iustus. Misericors et iustus. Si peccator es, noli desperare ueniam: misericors est. Si uero superbus es, et confidis tibi de clementia Dei, noli esse negligens, et iustus est. Misericors et miserator et iustus. uidete quid fecerit prudentia Psalmiste: Iustitia simplex est: misericordia duplex est. Misericors et miserator et iustus. Quia misericors est Dominus et miserator, et uir iustus imitetur Dominum  suum, sit et ipse misericors.

Iucundus homo qui miseretur et commodat. Putat aliquis quod de auro dicat et argento, et de pecunia? Iusti intantum non habuerunt quod aliis commodarent, ut ipsi cibum ab aliis acciperent. Ergo si non habuero quod dem, iam non sum iustus? Si non fecero eleemosynam, in iustorum numero non habebor? Quanti sanctorum fecerunt eleemosynam, sed in sanctitate ruerunt. Perfecti non fecerunt eleemosynas, quia non habebant unde facerent. Eleemosynas non facere, crimen habentis est. Ceterum qui non habet unde faciat eleemosynam, liber est. Quantumcumque dare uoluerit, tantum dedit: quia uoto dedit. Tamen habent et sancti unde faciant eleemosynas. Dicit et Petrus: Argentum et aurum non habeo:  quod autem habeo, hoc do tibi . In nomine Domini Iesu, surge et ambula. Quid est maius, pecuniam dare, an debilem sanum facere? Iucundus homo qui miseretur et commodat. Que sunt iste eleemosyne, quid sit hoc quod commodat uir iustus? secundus uersiculus ostendit. Disponit sermones suos in iudicio. Non dixit: aurum suum, et argentum, e pecuniam disponit in iudicio: sed, sermones suos disponit in iudicio. Ista est misericordia, si uir sanctus doceat alios qui non sunt sancti. Disponit sermones suos in iudicio. Intelleximus ergo que sunt pecunie que commodentur. uerum hoc quod dicit, disponit sermones suos in iudicio, hoc est quod dicitur in Euangelio, ne mittamus margaritas nostras ante porcos . Hoc est, ut sciat unusquisque cui  tribuit, quid possit accipere, quid non possit. Unde uir sanctus dicit: In corde meo abscondi eloquia tua, ut non peccem tibi . Non ea dedi quibus libuit. Non sanctum tuum misi canibus, et margaritas dedi porcis. Grande igitur periculum est doctoris, uerba Domini porcis effundere. Multa sunt que dicantur de psalmo. Sed quoniam excludimur hora, benedicamus omnipotentem Dominum, et qui habet tales pecunias, tribuat non habentibus. Qui uero non habet, libenter accipiat. Prestet autem Dominus et mihi, ut et ego istas habeam diuitias; ut et non habentibus dem, et habentibus diuitias cumulem, ut beatitudinem istam, et dicens habeam et audiens. Beatus est enim qui in aures loquitur audientis. Quid  enim mihi prodest loqui, si alius uerba mea non suscipiat? Quid prodest mittere uinum, si statim quod mittitur, effundatur? uides quod in Euangelio aqua illa in hydriam mittitur, et in uinum uertitur, et seruatur ne pereat . Miseretur, id est, in corde, et credit in opere. Bonum est tribuere substantiam terrenam: sed melius est in annuntiandam misericordiam, id est, ut tradas in obliuionem, qui tibi male fecit, hoc est, ut indulgeas qui in te peccauit. Disposuit sermones suos in iudicio, hoc est, iudex suimetipsius est. Dicit apud semetipsum. Dominus dixit: Si dimittis, dimittetur tibi: si das, dabitur tibi . Quia ille qui sic se iudicat hic in presenti, Deus illum coronat in futuro. Quia in eternum non commouebitur. Iste talis non commouebitur:  quia supra petram fundatus est.

In memoria eterna erit iustus. Ille iustus semper in memoria Dei est. Ab auditu malo non timebit. Ab illo, discedite, o maledicti !

Paratum cor eius sperare in Domino. Hoc est, sua spes semper in Deo parata est. Confirmatum est cor eius. Anima illius in fide. Non commouebitur. De ipsa fide ad infidelitatem: quia super petram fundatus est, id est, super Christum. Donec despiciat inimicos suos. Id est, uitia et peccata, omnes hereses, uel potestatem inimicorum despicit.

Dispersit, dedit pauperibus, iustitia eius manet in seculum seculi. Dispersit, hoc est, partitus est. Non dixit: Totum da uni homini, sed dicit: uade et uende omnia que habes, et da pauperibus . Quia per multos illa partitus est, uel dispersit: quia plus est oratio multorum quam unius hominis. Iustitia eius manet in seculum seculi, hoc est, opera illius ipsa permanent. Cornu eius exaltabitur in gloria. Hoc est, regnum ipsius exaltabitur in gloria, hoc est, cum Deo erit.

Peccator uidebit. Quomodo uidebit, quia Propheta dicit: Tollatur impius ne uideat gloriam Dei. Tamen subsequitur: uideant et confundantur . Et alibi. uidebunt in quem compunxerunt, id est, uisuri erunt illam formam serui et hominis, quam dignatus est suscipere de nostra humanitate: sed illam gloriam quam sancti habebunt, nec habebunt, nec uidebunt, et quantum uidebunt, ad illorum penam uidebunt. Et irascetur. Hoc est, contra seipsos;  eo quod non fecerunt bona. Sera penitentia erit illis. Dicturi erunt: Isti sunt, quos in despectionem habuimus: ecce inter ipsos Dei seruos sunt reputati. Nihil profuerunt nobis abundantie diuitiarum: Sol non ortus est nobis. Dentibus suis fremet et tabescet. Per stridorem dentium, frigus intelligitur, ut illud: Ibi erit fletus et stridor dentium . Quia et frigus et calor erit ibi, et nulla requies. Desiderium peccatorum peribit: hoc est, omnia bona que hic in presenti habuerunt. Diligenter igitur audiamus uerba Dei: cui sit gloria in secula seculorum. Amen.



PSALMUS CXII.

Alleluia. Iste psalmus docet nos, ut, deposita ueteri  malitia, tamquam modo geniti infantes in Dei laudibus gloriemur. Ait enim:

Laudate, pueri, Dominum, laudate nomen Domini. Hic pueri prouocantur ad laudem: de quibus in Isaia Saluator ait: Ecce ego et pueri, quos mihi dedit Dominus . Ex ore quippe infantium et lactentium, laus in Deum plena perficitur.

Sit nomen Domini benedictum. Cui omnis creatura benedicit. Forsitan non fuit antea benedictum? Fuit semper, sed tamen antea in una gente Iudeorum tantummodo illi benedicebant et credebant: sed modo in omnibus gentibus et creditur, et benedicitur. Ex hoc nunc et usque in seculum. Ex hoc, id est, quo inceperunt homines, et credere et laudare. Et nunc, hoc est, in presenti: et usque in seculum,  hoc est, sine fine. Nam et antea semper fuit benedictum.

A solis ortu usque ad occasum. Id est, ab initio natiuitatis nostre usque ad mortem. Laudabile nomen Domini. Ut supra dixi.

Excelsus Dominus super omnes gentes. Numquid antea non erat excelsus? Erat in Iudea, modo super omnes gentes. Dicit per prophetam: Quoniam uoluit reprobare Iudeos, et eligere gentes. Et super celos gloria eius. Hoc est, super Sanctos sua gloria.

Quis sicut Dominus Deus noster? Ac si dicat: Nullus talis. Ut illud: Quis similis inter filios Dei? Et alibi dicit: Non est similis tibi in diis, Domine . Qui in altis habitat, et humilia respicit  in celo et in terra. In altis, hoc est, in sanctis. Numquid et in humilibus non habitat? Habitat: quia in humilibus respicit: ut illud: Super quem respiciam, nisi super humilem et trementem sermones meos ? Quando sunt alti sancti? Quando contemplantur de celestibus. Et tunc sunt humiles in terra: quando se humiliant in actiua, eleuantur in contemplatiua. Et illi qui hic in terra sunt humiles, apud Deum sunt alti. Quare non dixit, in humilibus habitat: sed dixit, respicit. Ideo quia ubi respicit, ibi habitat, et ubi habitat, ibi respicit.

Suscitans a terra inopem. Et de capite, et de membris intelligitur. Suscitans, hoc est, suscitauit Deus Pater Christum, qui inops et pauper pro nobis factus est. Et nos inopes, id est, sine patre diabolo, sine  matre gentilitate, suscitamur a Christo. Et de stercore erigens pauperem. Quod dixit, terra, hoc est, et stercus, et quod dixit, inopem, hoc est, et pauperem. Quia de terra et putredine peccatorum nostrorum erexit nos: ut illud: Quid superbis, puluis et terra ?

Ut collocet eum cum principibus, cum principibus populi sui. Collocauit Deus Pater Filium suum in celestibus in dextera sua. Et dominabitur super principes, id est, super nouem ordines angelorum, secundum illud: Princeps militie, uel princeps uirtutum ego sum. Et insuper sanctos, et sua membra collocauit cum ipsis nouem ordinibus angelorum. Qui habitare facit sterilem in domo, matrem filiorum  letantem. Sterilis, hoc est, sancta Ecclesia. Unde in propheta dicit: Letare sterilis, etc. . Primitus sterilis fuit sancta Ecclesia: quia non generabat filios, nisi paucos: Synagoga habuit uirum Deum, sed tamen paucos generauit . Postea Ecclesia, que ante sterilis fuerat, in uno die uel duobus, grandes partus fudit, quando generauit octo millia. Et in propheta dicit: Qui sunt isti, aut quis genuit illos mihi ? Fac mihi spatium et urbes ubi habitem. Et Dominus dixit: Ego faciam . In omnem terram exiuit sonus eorum, hoc est, in toto mundo. Qui habitare facit sterilem in domo, hoc est, in Ecclesia. Et ipsa est sterilis, et ipsa est mater, et ipsi sunt filii, et in semetipsa habitat. Hoc est, unitas Ecclesie, una res est, et multa  membra: sed unum corpus multi sunt, ut Paulus dicit, et ibi letabitur in semetipsa, hoc est, in unitate .



PSALMUS CXIII.

Alleluia. Iste psalmus uocem continet prophete, ostendentis ut que in eo historice narrantur, spiritualiter dicta intelligantur.

In exitu Isrel de Aegypto, domus Iacob de populo barbaro. Iste psalmus secundum historiam commemorat, quando filii Isrel exierunt de Aegypto . Sed plus pertinet ad sensum, quando nos liberati fuimus de Aegypto, hoc est, de tenebris ignorantie peccatorum nostrorum per baptismum. Domus Iacob de populo barbaro. Liberati fuerunt illi Isrelitici de populo barbaro, hoc est, de illis gentibus  que in Aegypto habitabant. Et ad sensum. Domus Iacob, supplantatores uitiorum intelligunt. Liberati sunt isti, et nos spiritualis domus Iacob liberati sumus ab illis infidelibus, qui in infidelitate permanserunt . Domus Iacob. Primitus fuit uocatus Iacob, postea Isrel. Unde dixit: uidi Dominum facie ad faciem, et salua facta est anima mea. Et Dominus dixit ad illum: Iam non uocaberis Iacob, sed Isrel erit nomen tuum. Et nos primitus debemus esse Iacob, hoc est, supplantatores uitiorum: ut postea possimus esse Isrel, id est, anime uidentes Deum, et oculis cordis contemplari Deum: secundum illud: Beati mundo corde, quoniam ipsi Deum uidebunt .

Facta est Iudea sanctificatio eius. In Iudea primitus  fuit sanctificatio Dei. Sed Iudea, confessio interpretatur, id est, in illis qui confitentur fidem Trinitatis, et ueniunt ad baptismum, ubi est sanctificatio Dei. Isrel potestas eius. Et potestas Dei est, ut Isrel esse mereamur, id est, anime uidentes Deum uocemur. Isrel regnauit in ea.

Mare uidit et fugit. Mare uidit et fugit, quando Moyses cum populo suo uenit . Et quomodo uidit? Id est, intellexit uoluntatem Creatoris, et donauit locum illi populo. Aliter, secundum sensum: Mare, gentilitas, uidit sanctos predicatores, supplantatores uitiorum, et anime uidentes Deum fugerunt, id est, non potuerunt resistere apostolis, quia Deus in illis erat. Iordanis conuersus est retrorsum.  Iordanem conuersum esse retrorsum non legitur in historia , nisi quando cum arca in ipsum intrauerunt: quasi retrorsum ambulasset illa aqua, sic stetit quasi murus, et illa alia aqua perambulauit in mare. Quid ergo intelligitur per hoc? Iordanis interpretatur, descensio eorum. Illi intelliguntur, qui ueniunt ad baptismum. Quando uiderunt Martyres pati persecutiones multas, conuersi sunt in mare, hoc est, in gentilitate negauerunt. Postea Dominus per suos predicatores uocauit illos: Conuertimini ad me, et ego reuertar ad uos . Et conuersi fuerunt postea multi ad Deum. Illa aqua perambulauit in mare, id est, sunt infideles qui perambulauerunt in mare, id est, in mare perditionis.

Montes exsultauerunt ut arietes, et colles sicut agni  ouium. Exsultauerunt sancti predicatores, quando uiderunt illos conuersos, qui antea blasphemi fuerunt. Exsultauerunt ut arietes, id est, principes gregum, qui generant filios, id est, sancti apostoli. Unde unus de illis dixit: Per Euangelium ego uos genui . uel predicatores altioris meriti intelliguntur, qui modo generant filios per predicationem eorum. Unde Paulus dixit: Filioli mei, quos iterum parturio, donec Christus formetur in uobis .

Quid est tibi, mare, quod fugisti; et tu, Iordanis, quare conuersus es retrorsum? Propheta per semetipsum interrogat, et ipse respondit, ac si dicat: Quid tibi fuit, gentilitas, quod fugisti? Et tu, Iordanis, hoc est, et uos, Christiani, quid fuit quod  conuersi fuistis retrorsum? Quare? uidistis sanctos predicatores, id est, montes: uidistis arietes, hoc est, supplantatores uitiorum, et animas uidentium Deum Patrem, ideo fugistis?

Montes, exsultastis ut arietes, et colles sicut agni ouium. Repetitio est.

A facie Domini mota est terra, a facie Dei Iacob. Exposuit hoc propheta alio loco cum dixit: uidit, et commota est terra . Et post paululum ait: A facie Domini, et reliqua. Mota est terra, hoc est, a presentia Dei, quia Deus in suis predicatoribus erat. Mota fuit gentilitas; a facie Dei Iacob, id est, a presentia illius quem adorauit Iacob.

Qui conuertit petram in stagna aquarum. Petra, Christus, et secundum historiam, de petra exierunt  flumina . Antequam Christus ueniret in carnem, non eruperant adhuc tante aque, hoc est, tanta doctrina: Postea exierunt de Christo quatuor flumina, quatuor Euangelia, et irrigauerunt totum mundum. Et rupem in fontes aquarum. Repetitio est. Rupes sunt, qui et petra. Petra, dicitur rupis. Et rupem in fontes aquarum. Doctrina multa de Christo. Mare Rubrum, quod ideo dicitur: quia sicut sanguis erat illa aqua maris, que figurabat baptismum.

Non nobis, Domine, non nobis; sed nomini tuo da gloriam. Dicunt illi boni Iudei: Non nostrum meritum nos liberauit, sed tua potestas: ut nomen tuum glorificetur in omnibus gentibus. uel predicatores noui Testamenti similiter dicunt. Quando faciunt  uirtutes, Deus per illos facit: ut nomen illius glorificetur, et laudetur per ipsum.

Super misericordia tua et ueritate tua. Tua misericordia, et tua ueritas hoc facit. Ne quando dicant gentes, Ubi est Deus eorum? Propter hoc facit Deus ista mirabilia, ut non dicant gentes, quod non potuisset Deus illos saluare. uel modo in nouo Testamento similiter facit in sanctis suis.

Deus autem noster in celo: omnia quecumque uoluit, fecit. Deus in celo sursum. Dicunt sancti ad illos infideles, qui idola adorant: uos uestros deos manu tangitis, et oculis animalibus cernitis, sed noster Deus in celo est sursum. In celo et in terra, omnia quecumque uoluit, fecit. In his qui celestem uitam agunt, et adhuc terrena carne clauduntur, impleuit  uoluntates suas.

Simulacra gentium argentum et aurum, opera manuum hominum. Ideo dicitur simulacrum, quia ad similitudinem alicuius hominis mortui, factum sit. Argentum et aurum. Quare non dixit, lapidea, aut erea, sed fictilia, aut lignea; sed argentea et aurea? Quia preuidebat Spiritus sanctus: quoniam cum exinde increpati essent, quale responsum darent. Ideo posuit aurum et argentum, quia dicerent illi: Non adoro, nec ligneum Deum, nec lapideum, nec ereum; sed Deum aureum et argenteum. Dicis illi: Si aurum et argentum adorasses, non esset talis error. Et dicunt illi: Non adoramus aurum, nec argentum. Ille respondit: Non aurum et argentum, sed Deum meum adoro. Que est ista imago, et illa  potestas que in ipsa est? Dicis illi: Diabolus ibi est. Ille dicit: Absit. Non uolo diabolum adorare. Quomodo non adoras diabolum, quia in alio psalmo legimus: Omnes dii gentium demonia ? Dicit ille: Nec hoc adoro. Quid ergo adoras? Ego solem, lunam, stellas adoro. Isti sunt mei dii, illi me saluant. Dicis illi; Si sol est tuus Deus, quare non semper tibi lucet? Dicis ad alterum, qui lunam adorat, uel isti qui solem adorat: Sol integer est. Tu lunam adoras, quare crescit et decrescit tuus Deus, et de nocte lucet? Quare non semper tibi lucet? Et in mare quando mergeris, tua luna, et tue stelle cur te non liberant, et super tibi lucem dant? Quare addit: opera manuum hominum, argentum et aurum? De terra fodiunt illud homines, et colunt illud, et  colorant, et sic euenit pulchrum. Ergo de tuis manibus facis Deum tuum quem adoras. Ista ad reuincendum malos dicta sunt.

Oculos habent, et non uidebunt: aures habent, et non audient: nares habent, et non odorabunt. Manus habent, et non palpabunt: pedes habent, et non ambulabunt: non clamabunt in gutture suo. Neque enim est spiritus in ore ipsorum. Dicis illi: uel si bestiam adorasses, licet malum erat, sed tamen uel oculos habet, uel pedes: sed istud quod adoras, nec uidet, nec audit. Quare addit: Non clamabunt in gutture suo? Quia bestie clamant uoce, sed confusus est clamor eorum. Non intelligis, neque potes per litteras,  uel per syllabas comprehendere, quomodo uocem hominis comprehendis.

Similes illis fiant qui faciunt ea, et omnes qui confidunt in eis. Similes, hoc est, si oculos non emendat, quia uidit illud aurum, illam imaginem. Sed et in anima similis efficitur, dum non emendat, quia nec uidet, nec intelligit, nec discernit, dum plus errori credit. Ideo similis dicitur. Et omnes qui confidunt in eis. Non solum qui faciunt, sed etiam qui confidunt.

Domus Isrel sperauit in Domino. Domus Isrel, duodecim tribus Isrel. Aaron, tribus Leui non sperauit? Non sperauit in tales deos mortuos, sed in Domino. Domus Isrel, animarum domus uidentium Deum in Domino sperant. Et Aaron, mons fortitudinis, id est, qui fortes et alti sunt in merito, in  Domino sperant. Adiutor et protector eorum est. Illi dii non prosunt, secundum Ieremie dictum: hominem non liberant de bello, regem non constituunt, sed iste illos defendit, et protegit, secundum Danielis dictum , uere ipse est Deus eorum, et ipse mutat tempora, et amouet reges, et constituit.

Domus Aaron sperauit in Domino: adiutor eorum et protector eorum est. Qui timent Dominum, sperauerunt in Domino. Exceptis istis, domus Isrel, et Aaron, omnes qui illum timent et amant, protegit illos et defendit.

Dominus memor fuit nostri, et benedixit nobis. Memor fuit, quoniam liberauit filios Isrel. Et nos, quoniam quod promisit, impleuit opere. Misit Filium suum, qui carnem suscepit, et nos liberauit. Hoc  dico, Deum memorare. Et benedixit nobis, hoc est, omni benedictione spirituali.

Benedixit domni Isrel, benedixit domui Aaron. Benedixit omnes timentes Dominum, pusillis cum maioribus. Id est, altiores merito, et inferiores.

Adiiciat Dominus super uos. Alios predicatores. Primitus pauci fuerunt, postea multi effecti sunt in mundo predicatores.

Benedicti uos a Domino, qui fecit celum et terram. Benedicti: hoc est, uos sancti benedicti estis a Domino.

Celum celi Domino, terram autem dedit filiis hominum. Celum celi, sicut dicit canticum psalmi, et psalmus cantici. Istud celum subiectum est illi celo superiori, ubi est firmamentum, et inde habet lumen.  Et terra iterum subiecta est ad illud celum ereum: exinde habet pluuiam et omnem necessitatem. Secundum sensum, celum altius, sancti apostoli, qui ab ipso Christo audierunt predicationem, et illuminationem Spiritus sancti acceperunt, et exinde fuerunt edocti. Celum iterum successores apostolorum, quibus illi predicauerunt, et Dominus illos in anima illorum illuminauit. Terram autem dedit filiis hominum. Hi sunt illi simpliciores qui tantum incarnationem credunt, qui lac edunt, et nutriuntur per predicationem, et ipsi qui terreni erant, celi efficiuntur.

Non mortui laudabunt te, Domine. Hoc est, peccatores. Peccator enim cum uenerit in profundum malorum,  contemnit . Neque omnes qui descendunt in infernum. Hoc est, hahitatores inferni.

Sed nos qui uiuimus, benedicimus Dominum. Nos fideles qui uiuimus, id est, qui fidem et opera habent, ipsi laudant Deum. Ex hoc nunc et usque in seculum. Ex hoc, id est, quo incipimus intelligere. Nunc, modo. Usque in seculum, sine fine.



PSALMUS CXIu.

Alleluia. Iste psalmus uocem continet fidelis anime a Deo peregrinantis, que post longos labores ab eo suscipitur.

Dilexi, quoniam exaudiet Dominus uocem orationis mee. Non dixit: diligam; sed, dilexi. Non promisit se facere, sed testatur se fecisse. Dilexi. Quare dilexi? Quoniam exaudiet Dominus uocem orationis mee.  Dilexi, transacti temporis est: exaudiet autem, futuri. Non enim dixit: quoniam dilexi quod exaudiuit me Dominus; sed, dilexi, quod exaudiet me Dominus.

Quia inclinauit aurem suam mihi. Quoniam nos parui sumus et humiles, et non possumus nos extendere et exaltare: propterea Dominus inclinauit aurem suam, et dignatur exaudire nos. Denique quia nos homines sumus, et dii non possumus fieri: Deus homo factus est, et inclinauit se, secundum illud quod scriptum est: Et inclinauit celos, et descendit . Et in diebus meis inuocabo te. Hic queritur quomodo in diebus inuocet, et non inuocet in noctibus. Et quomodo dicit in alio loco: Media nocte surgebam ad confitendum tibi, cum sancti in nocte plus soleant orare . Et  in alio loco dicitur: In noctibus extollite manus uestras in sancta, et benedicite Dominum . Quomodo dicit, et in diebus meis inuocabo? Non dixit, inuocaui; sed, inuocabo, in futuro. Dum enim in hoc mundo sumus, in nocte inuocamus. In futuro in die inuocamus Dominum: propterea dixit, in diebus meis. Peccatoribus enim nox est: mihi autem dies.

Circumdederunt me dolores mortis. uidentur mihi dolores mortis cogitationes esse fede, quando anima cogitat, et peccare desiderat, quoniam parturit peccata, uicina est morti. Et pericula inferni inuenerunt me. O nos infelices, et miseros, et lugendos: quia semper nos peccatum querit! Si autem semper nos querunt peccata, nos festinemus ut non nos inueniant. Hec autem distantia est inter dolores mortis,  et pericula inferni. Dolores mortis, male cogitationes sunt: pericula inferni, opera mala sunt. Ut est autem dicam: aliud in theoria, aliud in opere, hoc est, in practica. Ibi enim dolor et parturitio: hic autem periculum est uicinum morti.

Tribulationem et dolorem inueni. Nouam rem dicit. Non dicit, Requiem inueni: non dicit, Saturitatem inueni. Si autem dixisset, Inuenit me tribulatio, inuenit me dolor, non erat questio. Nunc autem quid dicit? Tribulationem et dolorem inueni: quasi querens sic inuenit. Non enim inuenitur nisi quod queritur. Sanctus non querit requiem, sed tribulationem. Nouit enim quoniam tribulatio patientiam operatur: patientia autem probationem, probatio uero spem:  spes autem non confundit . Tale quid et in Ieremia dicitur . Tribulationem, inquit, et miseriam inuocaui. Quoniam, inquit, amaro tuo uerbo ridebo, hoc est, in hoc seculo, quid aliud uolo nisi tribulationem, ut in futurum requiem habeam et felicitatem? Et propterea, inquit, nunc amaritudinem sustineo, ut postea dulciora promerear. Et populus Domini de Aegypto egrediens uenit in Mara, quod interpretatur amaritudo, et de Mara in Sina, quod interpretatur tentatio . Et iterum Ieremias: Solus sedebam, quoniam amaritudine repletus eram .

O Domine, libera animam meam. Proprietatem Hebraice lingue Grecus et Latinus exprimere non possunt. Pro o in Hebreo habet ANNA . Anna autem  interpretatur rogo, et deprecor. Et quod dicit, hoc est: Deprecor, Domine, libera animam meam. Non est enim uocantis, sed deprecantis affectus. In ingenti enim periculo constitutus est. Misericors Dominus et iustus, et Deus noster miserebitur. Erige aures, peccator. Misericors est Dominus, sed noli esse negligens: sequitur enim, et iustus. Si multum peccator es: audi, misericors est Dominus: si negligens es: audi, et iustus est. Sed uidetur quasi equale esse, misericors Dominus et iustus. uerbi gratia, decem partibus est misericors, et decem partibus est iustus, et hoc propter simpliciores ita loquor. Dicat aliquis: Si pensentur peccata mea, nonne possum tanta habere bona, quanta habeo mala? Nunc autem dicitur, quod misericors est et iustus. Est misericors  in peccatoribus, iustus in bonis. Incipiunt me grauare peccata mea, et uincit in sua misericordia. Propterea semel iustus posuit, et secundo, misericors. Poterat et de preterito dicere. Et Deus noster, inquit, miseretur, ut semper eum misericordem ostendat.

Custodiens paruulos Dominus. Si quis magnus est, et se exaltat, et superbus est, hunc non custodit Dominus. Si quis se magnum putat, huius non miseretur Dominus; sed si quis se humiliat, huius miseretur, et custodit eum Dominus. Siquidem dicit: Ecce ego et pueri quos mihi dedit Dominus. Et iterum: Humiliatus sum; et saluauit me. Dupliciter intelligimus: Humiliatus sum, et saluauit me. Siue peccaui, et saluauit me, siue, cum essem superbus, et humiliauit  me, et saluauit me.

Conuertere, anima mea, in requiem tuam. Quando dicitur, Conuertere in requiem tuam: ergo habuit ante requiem quam perdidit. Nemo enim conuertitur, nisi qui pergit illuc ubi prius erat. Deus enim nos bonos creauit, et nostro arbitrio nos reliquit, et omnes cum Adam in paradiso posuit. Sed quia nostro arbitrio a beatitudine illa cecidimus, et uenimus in uallem lacrymarum, propterea iustus animam suam hortatur, ut conuertatur illuc unde descendit. Conuertere, anima mea, in requiem tuam. Locus enim iste, tribulationis locus est, terra pugnatorum est. Iste locus lacrymarum est, ubi non licet securum ambulare. Ubicumque enim aliquis fuerit, periculum est.  Si in deserto, scorpiones sunt: si in ciuitatibus, oculus meretricis pernicies est homini: si in mari, latrones et pirate. Hec omnia mystice loquor. Nec enim nunc periculum est sancto uiro a latronibus interfici, siquidem martyres sanguine suo uicerunt. Conuertere, anima mea, in requiem tuam. Quia Dominus benefecit tibi. Quo, inquit, conuerteris, o anima? In paradisum. Non quia digna es, sed misericordia Domini est. Ut exires de paradiso, tuo uitio factum est, ut autem redeas, misericordie Domini fuit. Et nos dicamus anime nostre: Conuertere in requiem tuam. Requies nostra, Christus est Deus noster. Si quando fuerimus in angustia, et ceperit nos cogitatio captiuare in peccatum, dicamus: Conuertere, anima mea, in requiem tuam.

 Quia eripuit animam meam de morte. Necdum rediit in paradisum, et iam se in securitatem redisse dicit. Dixit, Conuertere, anima mea, in requiem tuam, et quasi securus dicit, quia eripuit animam meam de morte. Quomodo eripuit animam meam de morte. Pro me passus est Deus meus, pro me crucifixus est Deus meus, et dico: Ubi est, mors, uictoria tua; ubi est, inferne, stimulus tuus ? Oculos meos a lacrymis. Ploraui, ut rideam: luxi, ut in sempiternum gaudeam. Qui in presenti non plorat, in futuro lacrymabitur. Beati enim qui lugent, quia ipsi consolabuntur . Econtrario autem dicitur: ue! uobis qui ridetis, quoniam lugebitis. Pedes meos a lapsu. Quia non steterunt pedes mei super petram, propterea pene moti sunt pedes mei,  pene effusi sunt gressus mei. Liberati sunt pedes mei a lapsu. Quare? Quia conuersa est anima mea in requiem suam.

Placebo coram Domino in regione uiuorum. uideor, inquit, hominibus esse iustus, quare opera bona non habeo? uideor hominibus esse sanctus, quare uerba bona non habeo? Hec Dauid dicit: hoc sancti dicunt, hoc apostoli loquuntur: peccator enim hec non loquitur. Quid loquitur iustus? Quia uerba et opera bona non habeo, et sanctus uideor, et laudor ab hominibus. Ego autem noui conscientiam meam. Scio qualibus cogitationibus cor meum fluctuat: scio quante mihi libidines ueniunt, et uideo aliam legem repugnantem menti mee, et captiuantem me in lege peccati : propterea dico: Miser ego homo,  quis me liberabit de corpore mortis huius ? Et propterea dico: Ab occultis meis munda me, et ab alienis parce seruo tuo . Ab alienis. Non est meum quod parturio. Nolo cogitare mala, et cogito. Nolo cogitare malum, et quasi inuitus et captiuus in malam cogitationem trahor. Sed quoniam in mea potestate non est, aut cogitare, aut non cogitare que sunt mala: propterea dico, aliena quidem sunt que ueniunt in cor meum. Sed quoniam quasi necessitas mihi imponitur: propterea dico, Ab occultis  meis munda me. Aliena quidem sunt peccata, sed quia suscipio ea: dico in alienis peccatis, Parce mihi seruo tuo: Hoc autem quare dixi? Quoniam dixit propheta: Placebo Domino. Non dixit, Placeo, sed placebo. Hinc enim quod facio, non possum esse perfectus iustus. Propterea dicit et Apostolus: Ex parte cognoscimus, et ex parte prophetamus, et nunc per speculum uidemus in enigmate . Propterea nunc longo sermone usi sumus: quoniam in presenti seculo perfectus iustus nemo esse potest, neque Dauid, neque apostoli, neque aliquis sanctorum. Nemo enim mundus a peccato, nec si unius diei fuerit uita eius . Siquidem apostoli et sancti non ausi sunt dicere, Sancti sumus: nec ausi sunt dicere, Placeo: sed placebo. Qui in futurum sollicitus  est, de preterito quod non fecit, confitetur. Placebo Domino: Ubi placebo? In regione uiuorum. Hec enim regio mortuorum est: alia est terra uiuorum. Siquidem et Dauid in hac terra erat, et uere in terra repromissionis, dicens: Placebo Domino in regione uiuorum: confitetur hanc regionem non esse uiuorum, sed mortuorum. uultis scire que est illa regio uiuorum? Dominus dicit in Euangelio: Deus Abraham, Deus Isaac, Deus Iacob, et erant mortui . Et quid sequitur? Deus, inquit, non est mortuorum, sed uiuorum. Igitur et iustus quid dicit: Placebo Domino in regione uiuorum. In regione Abraham, Isaac, et Iacob . Hoc est, quando uere fuero in sinu Abraham, tunc placebo Domino.



PSALMUS CXu.

 Alleluia. Hunc psalmum quinta et sexta editio cum superioribus copulant: Symmachus uero et Septuaginta interpretes diuidunt.

Credidi, propter quod locutus sum. In Hebraico centesimus decimus quartus psalmus, et centesimus decimus quintus, unus est psalmus. Igitur dixit: Credidi, propter quod locutus sum. Quid credidisti? quod locutus es? Psalmus prior ita finiuit: Placebo coram Domino in regione uiuorum. Dicit ergo propheta: Credidi, propter quod locutus sum. Quid credidi? Quoniam placebo coram Domino in regione uiuorum. Hoc credidi, et hoc locutus sum. Quid autem locutus sum? Ego autem humiliatus sum nimis. O magna intelligentia diuini sermonis! Credidi, inquit, quoniam placebo Domino, quoniam ero angelus;  quoniam ero in celis, et non fui superbus: non sum elatus, sed humiliatus sum nimis. Quoniam ero in regione uiuorum, misericordie Domini est. Ego autem noui memetipsum, quia terra sum et cinis. Propterea dico: Ego autem humiliatus sum nimis. Quid autem est terra et cinis?

Ego autem dixi in excessu meo: Omnis homo mendax. In Hebreo aliter habet. Ego dixi in excessu meo: Omnis homo mendacium: quod dicitur [a 1Kb] ZECAM. Placebo Domino in regione uiuorum: sed ego scio  memetipsum, secundum conditionem corporis, nichil esse. Non est enim ueritas in substantia nostra, sed umbra est, et quasi mendacium. In substantia corporali dico, non in anima. Et quod dicit, hoc est: Placebo Domino in regione uiuorum. Sed cogitans humanam uitam, et considerans diuersos errores, non inuenio ueritatem in hoc mundo. Siquidem ex parte cognoscimus, et ex parte prophetamus . Propterea dico: Omne quod uidemus, omne quod intelligimus, mendacium est. Quomodo igitur mendacium est? Mendacium hic dixit, quasi umbram, quasi imaginem: quemadmodum dicitur in alio loco: uerumtamen in imagine pertransiet homo . Eadem intelligentia et nunc dicitur: omnis homo mendax,  hoc est, omnis homo umbra. Hoc autem dicimus secundum Hebraicam ueritatem. Loquamur autem et secundum Septuaginta interpretes. Dicat enim aliquis, quid ad me quid habeatur in Hebraico? ego Ecclesiam sequor. Ego dixi in excessu meo: Omnis homo mendax. uerum dicit Dauid, an mentitur. Si uerum est, omnis homo mendax, et hoc quod dicit, omnis homo mendax, uerum est, ergo et ipse mentitur, quia et ipse homo est. Si autem et ipse mentitur, ergo hoc quod dixit, Omnis homo mendax, non est uerum. Quocumque uerteris, in contrarium uenit. Et quoniam ipse homo est, ergo ipse mentitur; quod omnis homo mendax est. Ergo alio genere mentitur. uidetis ergo, quia syllogismi sunt philosophorum. Denique secundum hanc sententiam texitur syllogismus  Aristotelis. Denique tu dicis: Loquere ad alterum: si mentiris, et uerum dicis quod mentiris: ergo mentiris. uidete quomodo in contrarium uertitur sententia. Quid enim dicit: O tu qui mecum loqueris: si mentiris, et uerum dicis hoc ipsum quod mentiris: ergo mentiris, et in eodem sermone fit, ut uerum dicat, et mentiatur. Propterea lectum est in Apostolo: uidete, ne quis uos decipiat per philosophiam et uanam deceptionem hominum, secundum elementa mundi . Inuenerunt enim philosophi suas deceptiones ex propria arte: quomodo in eodem sermone, et uera quis dicat, et mentiatur. Nos autem dicamus Dauid uera dixisse, quod omnis homo mendax. Quamdiu homines sumus, mentimur: quando autem fuerimus dii, desinimus mentiri. Ubi enim  sunt emulationes et contentiones in uobis, nonne homines estis, et secundum hominem ambulatis ? Ego dixi, dii estis, et filii excelsi omnes. uos autem sicut homines moriemini, et sicut unus de principibus cadetis . Si quis igitur sanctus est, Deus efficitur, et quando factus fuerit Deus, desinit esse homo, et iam mentitur. Quid enim dicit et Apostolus? Est autem omnis homo mendax, Deus autem uerax . Interpretemur aliter: Credidi, propter quod locutus sum. Magister quando docet discipulum, nisi prior ipse crediderit quod docet, non potest alterum docere. Dicit ergo se primum credidisse, et sic alium docere. Ego autem humiliatus sum nimis. Quando autem adeptus sum  gratiam Dei: non sum elatus in superbiam, non me inflauit notitia. Sed quid feci? Humiliatus sum nimis. Tamen quod docui sermone, potui et humilitate docere. Ego dixi in excessu meo: Omnis homo mendax. Docebam, inquit, discipulum meum, et considerans contemplationem celestem, et cogitans diuiniora: intellexi omne quod homo nouit, esse mendacium. Quid enim ueritatis potest esse in hoc mundo, cum umbra sit uita nostra super terram? Si ergo qui docet discipulum, confitetur quod omnis homo mendax est: quanto magis discipulus non debet se extollere, et estimare se aliquid esse?

Quid retribuam Domino, pro omnibus que retribuit mihi? Quoniam dixit, placebo Domino in regione uiuorum, et hoc ipsum credidi, propter quod locutus  sum, et humiliatus sum nimis, et dixi, omnis homo mendacium, omnis homo umbra, omnis homo imago? pro tantis beneficiis, quibus placebo Domino in regione uiuorum, quid habeo dignum quod illi retribuam? Ego terra sum, ego cinis sum: promisit mihi, quia placebo illi in regione uiuorum: fecit me magistrum. Credidi, propter quod locutus sum. Quid habeo dignum, quod illi pro tantis beneficiis retribuam? Quodcumque illi dedero, ipsius est, et magis illi reddo quam dono. Nihil aliud habeo, quod ipsi retribuam, nisi pro ipso sanguinem fundam, nisi pro ipso martyr existam. Hec est sola retributio digna, pro sanguine sanguinem retribuere, ut liberati a Saluatore, pro Saluatore libenter sanguinem profundamus.

 Calicem salutaris accipiam, et nomen Domini inuocabo. In Hebraico ita habet: Calicem Iesu accipiam. Hoc ipsum et Angelus interpretatur. Et uocabis nomen eius Iesum : ipse enim saluabit populum suum. Calicem ergo Iesu accipiam. Quis est iste calix Iesu? Pater, si possibile est, transeat iste calix a me . Et potestis, inquit, calicem meum bibere? Et continuo sequitur: Calicem quidem meum bibetis . Hoc autem quare dixi? Ut intelligamus calicem passionis martyrium esse. Grandis res est martyrium. Quomodo grandis res? Quoniam retribuit Domino quod accepit a Domino. Christus pro ipso passus est, et ille pro nomine ipsius patitur. Quoniam diximus quod martyr nichil aliud habet quod retribuat Domino, et Dominus  computat illi pro qualitate, quoniam uidet seruum suum nichil aliud habere quod retribuat ei. Quid enim simile est? Deus pro hominibus passus est, Dominus pro seruo, iustus pro peccatore. Que equalitas? Sed quoniam nichil aliud habet seruus quod retribuat Domino: Deus quasi clemens pro equali accipit martyrium. Quasi si quis diues pauerit aliquem pauperem: euenerit autem eumdem diuitem uenire cum sua familia, et ueniat casu in domum pauperis et non habeat pauper quod illi apponat, et familie ipsius, et solum illi dicat, intra in domum clientis tui, et ostendat uoluntatem, quoniam nichil aliud habet quod det, et plus faciat pauper, sicut illa uidua que duo minuta contulit . Calicem  salutaris, aut Iesu, accipiam. Et hoc ipsum martyrium, inquit, non est mee uirtutis, sed gratie Dei. Propterea non possum eum bibere, nisi nomen Domini inuocauero. iehsu uincit, in suo martyre coronatur.

Pretiosa in conspectu Domini mors sanctorum eius. Respondeant nunc Iudei: quoniam omne corpus humanum dicunt esse immundum in lege. Denique si quis moriatur apud Iudeos, siue propheta, siue qualiscumque sanctus, si quis eum tetigerit etiam sacerdos, usque ad uesperam immundus est . Hoc secundum litteram in lege scriptum est. Dicamus illis: Si mortui corpus immundum est, quomodo nunc dicitur: Pretiosa in conspectu Domini mors sanctorum eius? Si pretiosum est corpus  sancti morientis, quomodo immundum est? Ergo hic de euangelista dicitur, de martyre predicatur.

O Domine, quia ego seruus tuus: ego seruus tuus, et filius ancille tue. Et iam dixi in centesimo quarto decimo psalmo, ubi habet: O Domine, libera animam meam, quod in Hebraico habet: ANNA , quod interpretatur rogo, aut deprecor. Et hic ita habet in Hebraico: Rogo, Domine: quia ego seruus tuus, ego seruus tuus. uidetur humilitatis esse quod dicitur. Grandis dignitatis est, et meriti esse seruum Domini, et non seruum peccati. Quia non habeo, inquit, dominum hominem, quia non habeo dominum peccatum . Non enim regnat peccatum in mortali meo corpore; propterea seruus tuus sum. Grande meritum. Denique dicitur de Moyse: sed non sicut  seruus meus Moyses. Et Abraham, et Isaac, et Iacob dicuntur serui Domini. Propterea et Apostolus ita incipit: Paulus seruus Iesu Christi.

Dirupisti uincula mea: tibi sacrificabo hostiam laudis. uere magne felicitatis est, ire ad Dominum: ut non habeat conscientiam inquinatam. Quicumque sanctus moritur sua morte licet, sit sanctus qui misericordias operatus sit, fecerit signa, demones eiecerit, non uadit ad Dominum securus: horrescit eius conscientia, quando uidet Dominum. Martyr autem si et post baptismum peccauerit, tamen secundo baptismate martyrii ablutus, securus uadit ad Dominum. Dirupisti uincula mea. Catenis autem suorum peccatorum unusquisque constringitur, sed in martyrio meo dirupisti uincula peccatorum meorum, et  de uinculis plicasti mihi coronam uictorie. Ubi enim abundauit peccatum, superabundauit et gratia . Tibi sacrificabo hostiam laudis. Post martyrium ubi sacrificat? In regione uiuorum. Sacrificabo, inquit, tibi sacrificium. Quale sacrificium? Numquid hircum, aut uitulum? Illa Iudaica erant, et transierunt. Sacrificabo tibi hostiam laudis. Hec est laus martyrum. Sicut enim martyres laudant Dominum pure in regione uiuorum, ita et monachi qui die et nocte psallunt Domino, debent eamdem puritatem habere martyrum, siquidem ipsi martyres sunt. Quod enim faciunt angeli in celis, hoc monachi faciunt in terris.

uota mea Domino reddam in conspectu omnis populi  eius. Que sunt orationes martyrum? Que sunt orationes sanctorum? Tenebo, inquit, et non dimittam te. Adorabo, inquit, Dominum, quem in Euangelio legens, et inueniens crucifixum: in celis uideo regnantem cum angelis. In conspectu omnis populi eius. Coram omni cetu sanctorum. In medio tui, Ierusalem. Ipsius celestis ciuitatis, que est mater nostra: cuius iam ciues et domestici facti sumus. Per ipsum Dominum nostrum Iesum Christum, qui est pax nostra. Qui nobis prestare dignetur, ut compresso bello carnali, ac caritatis sue nobis pace largita: filiique effecti in Ierusalem celesti, sanctis suis mereamur adiungi pro meritis. Ipsi gloria cum eterno Patre et Spiritu sancto in secula seculorum. Amen.



PSALMUS CXuI.


Alleluia. Iste psalmus paruus habetur numero uersuum, sed magnus est in spiritualis mysterii sacramento. uocem tamen apostolicam tenet, qui iuxta normam euangelicam in quatuor uersuum numero continetur.

Laudate Dominum, omnes gentes. Qui, relictis simulacris, accessistis ad eum per fidem. Quod autem omnes gentes laudature atque adorature essent Dominum, hoc Magi ab Oriente uenientes inchoauerunt, offerentes munera nato homini regique ac Domino, sicut Mattheus ait euangelista. Et collaudate eum omnes populi . Qui ex Iudeis fuerunt conuersi, quod titulus ille prenuntiauit, quem super crucem Dominicam Pilatus posuit, scriptum Hebraice, Grece, et Latine, Rex Iudeorum,  sicut Ioannes euangelista testatur .

Quoniam confirmata est super nos misericordia eius. Apud Deum futura iam facta esse sepe testati sumus . Ergo tunc misericordia Domini confirmata est, cum effudit super credentes Spiritum sanctum, iuxta promissionem quam Lucas euangelista commemorat, dicens: Ecce ego mitto promissionem Patris mei in uos: uos autem sedete in ciuitate quoadusque induamini uirtute ex alto . Et ueritas Domini manet in eternum. Permanet ueritas Domini, cum iusti in celesti Ierusalem tamquam lapides uiui edificantur: uel impii eterno igni et uermibus, qui numquam moriuntur, his traduntur. Sicut Marcus euangelista ait: Ignis eorum non exstinguetur, et uermis eorum non morietur  . Nos uero Dominum supplices deprecemur, ut se laudandi tribuat efficaciam, et confirmet super nos misericordiam suam: mittens in nobis Spiritum sanctum, qui exurens noxia, illuminet profutura. Ipsi gloria cum eterno Patre et Spiritu sancto in cuncta secula seculorum. Amen.



PSALMUS CXuII.

Alleluia. Iste psalmus interdum uocem continet Ecclesie Christi uocatione fundate, uel populi interempti pro Christi nomine Deum magnificantis.

Confitemini Domino quoniam bonus, quoniam in seculum misericordia eius. Confessio hec non ad peccatorum remissionem; sed ad laudem pertinet deitatis.

 Dicat nunc domus Isrel, quoniam bonus, quoniam in seculum misericordia eius. Illa domus, que prius cecata erat delictis, nunc mente serena Dei gloriam contemplatur.

Dicat nunc domus Aaron quoniam bonus, quoniam in seculum misericordia eius. Que ante idolis immolauerat: nunc autem Altissimi illecta bonitate, sacerdotium gerit anime sue.

Dicant nunc qui timent Dominum, quoniam bonus, quoniam in seculum misericordia eius. uos, qui prius simulacra muta et surda metuebatis, nunc omnipotentis Domini cum timoris reuerentia misericordiam decantate.

In tribulatione inuocaui Dominum, et exaudiuit me in latitudine Dominus. In angustiis tribulationum  exaudiuit me in latitudine gaudiorum.

Dominus mihi adiutor est, non timebo quid faciat mihi homo. Diabolus utique et homo et uir, sepe in Scripturis ponitur.

Dominus mihi adiutor est, et ego despiciam inimicos meos. uel hereticos, uel Iudeos.

Bonum est sperare in Domino, quam sperare in homine. In solo Deo debemus sperare, et non in homine, cuius salus uana est . Nam alius propheta ait: Maledictus homo qui ponit in homine spem suam .

Bonum est confidere in Domino. Qui uitam largitur eternam. Quam confidere in principibus. Quorum potestas cum hoc mundo dilabitur.

Omnes gentes circumdederunt me, et in nomine Domini,  quia ultus sum in eos. Gentes scilicet tribulationum uallabant me, sed in nomine Domini restiti eis.

Circumdantes circumdederunt me, et in nomine Domini, quia ultus sum in eos. Cuius eram uexillo munitus.

Circumdederunt me sicut apes. Sicut apes fauum, ut auferrent dulcedinem quam in me Christus infuderat. Et exarserunt sicut ignis in spinis. Ipsi exarserunt in inuidia sua dum me exurere non ualuerunt. Et in nomine Domini, quia ultus sum in eos. Cum ea que mihi intulerant, in eos refusa sunt.

Impulsus euersus sum ut caderem, et Dominus suscepit me. Qui confidens in eum, ipsum solum adiutorem quesiui.

 Fortitudo mea, et laus mea Dominus, et factus est mihi in salutem. Ipsi concinam, ipsum uirtutem meam dicam: in ipso omnis laudatio mea consistit, qui mihi in hac tribulationis morte factus est in salutem.

uox exsultationis et salutis, in tabernaculis iustorum. In cordibus utique martyrum reliquorumque sanctorum, qui facti sunt tabernaculum Dei per inhabitantem Spiritum sanctum in eis.

Dextera Domini fecit uirtutem. Ut mihi uictoriam in passione tribueret. Dextera Domini exaltauit me. Ab humilitate diuersarum passionum, uirtute eius eleuatus sum.

Non moriar, sed uiuam, et narrabo opera Domini.  Populus hec martyrum loquitur: quorum uictorie in omnibus Ecclesiis concinuntur.

Castigans castigauit me Dominus, et morti non tradidit me. Castigat nos Dominus ad emendationem in multis uerberibus, ut probet et seruet a perpetua morte.

Aperite mihi portas iustitie, et ingressus in eas confitebor Domino. Beatus est ille Ecclesie uel martyrum populus, cui porte aperiuntur iustitie, id est, uite eterne, in quibus iugiter Deum confiteatur et laudet.

Hec porta Domini, iusti intrabunt per eam. Dominus iehsu Christus porta est Patris, per quam introitur ad eum, ipso Domino sic dicente: Ego sum ostium, per me si quis introierit, saluabitur. Et iterum:  Nemo uenit ad Patrem nisi per me . Per hanc ergo portam uenitur ad Patrem, sed nemo in eam ingreditur nisi iustus.

Confitebor tibi quoniam exaudisti me, et factus es mihi in salutem. In qua uel uulnera peccati sanasti, uel aduersus iniquum hostem, factus es in salutem.

Lapidem quem repobrauerunt edificantes. Dominus noster iehsu Christus lapis uerus inuentus in legis littera, reprobatus est ab edificantibus Iudeis, hoc est, littere herentibus. Hic factus est in caput anguli. In caput connectens duos parietes: unum de circumcisione, alium de preputio, in uno nouo homine, hoc est, in semetipso.

A Domino, Patre. Factus est. Mediator noster et eius. Et est mirabilis in oculis nostris. Non in illorum,  qui eum reprobauerunt; sed in nostris, qui eum credendo suscepimus.

Hec est dies quam fecit Dominus, exultemus et letemur in ea. Hic lapis angularis ipse est dies salutis, in quo uel a morte surreximus, uel merore peccati deposito, in nouitate uite letamur.

O Domine, saluum me fac. Ad te uenientem. O Domine, bene prosperare. Prosperum facito iter illud, quo ad te post multos labores reuertar. Benedictus qui uenit in nomine Domini. Christus Dominus in nomine Patris, sicut ipse ait: Ego ueni in nomine Patris mei , etc.

Benedicimus uobis de domo Domini. Sancti de celesti Ierusalem paruulos Ecclesie benedicunt. Deus Dominus et illuxit nobis. Resurrectione enim sua illuminauit  tenebras nostras.

Constituite diem solemnem. Exhibete uos templa et aras Deo, in quibus et sacras celebretis solemnitates. In condensis. In uirtutibus multis: in quibus uel ipse Dominus, uel eius angeli frequentantur. Usque ad cornu altaris. Usque ad ipsum Dominum, qui est fortitudo anime, quam eius altare fecisti.

Deus meus es tu, et confitebor tibi. Accepta remissione per confessionem peccaminum, nunc confitebor laudes tuas, Deus meus tu, et exaltabo te. Quia a te ab humilitate sum subleuatus.

Confitebor tibi, quoniam exaudisti me. Ut me cum sanctis tuis in celesti Ierusalem sociares.

Confitemini Domino quoniam bonus, quoniam in  seculum misericordia eius. In his uerbis psalmus accipit terminum, de quibus sumpsit exordium: uidelicet ut ab initio credulitatis nostre usque ad finem in Deum nostrum fiduciam habentes, eius laudes perseueranter confiteamur, iuxta illud Domini: Qui perseuerauerit usque in finem, hic saluus erit . Qui nobis fiduciam in se sperandi largire dignetur: ipsi gloria cum eterno Patre, et Filio et Spiritu sancto in secula seculorum. Amen.



PSALMUS CXuIII.

Alleluia. Iste psalmus magnum in se mysterium continet. De quo quippiam in prologo prolocuti sumus, sed quoniam continentur in eo lex, mandata, iustificationes, testimonia, iudicia ac uie: quid inter ea distet, discerni necesse est. Lex ergo, que per Moysen data est, in Christo spiritualiter  debet intelligi: quia Apostolus cum illam sanctam uocet, umbram tamen eam futurorum esse describit . Mandata sunt, in quibus preceptorum Dominicorum custodia deputatur, iuxta illud: Non occides, non mechaberis, et reliqua. Iustificationes sunt, quibus Deus per suam dilectionem et proximi, zizaniam odii ab hominum corde iubet auelli. Testimonia sunt, in quorum presentia nobis obseruationum sanctarum ordo committitur. Sicut Moyses celum et terram inuocat testes . Et Paulus ad Timotheum: Testificor tibi, inquit, in conspectu Dei uiuentis, et in conspectu electorum angelorum eius, et reliqua . Iudicia autem sunt, cum aut iuxtos splendidis honorabit meritis, aut eternis damnabit suppliciis transgressores. uie enim sunt apostoli ac prophete, per quos uenitur ad ueram uiam, qui est Christus. Sic ergo inchoat psalmus, Beati immaculati: quem pro prolixitate dictorum in tribus homiliis explanare Domino annuente  decreuimus. Totus hic psalmus est scriptus secundum ordinem litterarum, ita ut ab una littera octo uersus incipiant, et rursum a sequenti octo alii compleantur. Et hoc similiter usque ad finem texatur. Iosephus autem refert in libris hunc psalmum, et Deuteronomii canticum, uno metro esse compositum, et putat elegiacum metrum in utroque posse deprehendi: quod scilicet prior uersus sex pedibus constet, inferior uno minus in pentametrum finiatur.



ALEPH.

Beati immaculati in uia. Ista utique in seculi uia, per quam gradimur. Beati immaculati. Contra beatitudinem miseria opponitur. Beatus immortalis dicitur in nostra lingua, siue laudabilis uel gloriosus. Illi sunt beati, qui in uitam eternam merentur intrare; et illi  sunt miseri, qui in infernum descendunt. Quomodo dicit, immaculati: quia sine minutis peccatis homo esse non potest: sicut sanctus Ioannes dixit: Si dixerimus quia peccatum non habemus, ipsi nos seducimus, et ueritas in nobis non est . Et propheta dicit: Qui ingreditur sine macula, et operatur iustitiam . Sine macula, hoc est, sine mortalibus criminibus. Sed tamen discretionem facit inter maculam, et maculam, id est, quia etsi sine minutis esse non possumus: tamen in maiora incidere non debemus. In uia: qui ambulant in lege Domini. In uia, in Christo, ut ipse ait: Ego sum uia et ueritas . Qui ambulant in lege Domini, hoc est, in mandatis illius. Qui ambulant, id est, perseuerant. Qui  ambulant in lege Domini. Qui, carnis concupiscentiis edomatis, etiam terrene honorem glorie calcant.

Beati qui scrutantur testimonia eius. Ut intelligant cum peccauerint, se coram testibus deliquisse. In toto corde exquirunt eum. Et non leuiter, neque segniter.

Non enim qui operantur iniquitatem in uiis eius ambulauerunt. uie enim sunt apostoli et prophete, per quos uenitur ad uiam illam, que dixit: Ego sum uia, ueritas, et uita, sicuti iam diximus. In hac enim uia impii non incedunt: quia Satane uiam sequuntur.

Tu mandasti, mandata tua, Domine, custodiri nimis. Non tepido corde, nec dissoluto animo, sed fortiter et attente nos sua mandata edocet custodire.

Utinam dirigantur uie mee, ad custodiendas iustificationes  tuas. Nisi enim ab ipso Domino dirigantur uie nostre: ad eius custodiendas iustificationes infirmiores erimus, propter fragilitatem carnis.

Tunc non confundar, cum perspexero in omnibus mandatis tuis. Non alia pretermittere, et alia obseruare est congruum: sed omnia equaliter custodire oportet, ne in futuro iudicio confundamur.

Confitebor tibi, Domine, in directione cordis mei. Quia non est peruersum in parte hereticorum. In eo quod didici iudicia iustitie tue. Ut te directo corde laudarem.

Iustificationes tuas custodiam, non me derelinquas usquequaque. Et si ad tempus relinquimur, non tamen usquequaque relinquamur ut pereamus.



BETH.


In quo corrigit adolescentior uiam suam: in custodiendo sermones tuos. Hic propheta non modo longeuam etatem corrigit: uerum etiam adolescentiam edocet erudiri, et ita custodire diuinos sermones, ut etiam si uetus culpa defleta sit: nunc ne cogitatio ad delinquendum ulla consentiat.

In toto corde meo exquisiui te, ne repellas me a mandatis tuis. Non ex parte, sed ex toto corde Deum se requisisse fatetur, ne ab eius mandatis proiiciatur: quia neminem proiicit qui peccatores saluos facere uenit.

In corde meo abscondi eloquia tua, ut non peccem tibi. In cordis abdito Dei sacramenta recondit: cum hereticum post duas correptiones deuitat , cum sanctum Dei canibus non exponit. uel cum margaritas eius non proiicit coram porcis . Nihil negligenter agit in his que sunt Dei: quia scit maledictum esse qui fecerit opus Domini negligenter .

Benedictus es, Domine, doce me iustificationes tuas. Quia scio uane glorie iustificationes tuas, quas Phariseus proferebat in templo, a te non processisse .

In labiis meis pronuntiaui omnia iudicia oris tui. Incomprehensibilia dicit Apostolus iudicia Dei . Ergo iste que audiuit, et didicit a prophetis: ea tantum labiis nuntiauit, sed credentibus, et non indignis.

 In uia testimoniorum tuorum delectatus sum, sicut in omnibus diuitiis. Sicut enim terrenus homo in agris uineisque delectatur: ita iste in testimoniis Dei iucundatur de conscientia pura, qui, contempto mundo, a Deo ditatus est.

In mandatis tuis exercebor, et considerabo uias tuas. Exercitatio assiduitas operis est. Et iste: nisi exercitatus in mandatis Dei fuisset, non poterat considerare uias eius; id est, apostolicas propheticasque doctrinas.

In iustificationibus tuis meditabor, non obliuiscar sermones tuos. Ea meditor, in his exerceor, ut illa obliuioni non tradens, possim ea integre perfecteque implere.



GIMEL.

 Retribue seruo tuo, uiuifica me, et custodiam sermones tuos. Constanter sibi retribui ob id quod Deo seruiat, deprecatur. Et quia nescit seruum se esse peccati: in ipso uiuere, qui uita est, optat: sermonesque eius dum uita presens uoluitur, custodire.

Reuela oculos meos, et considerabo mirabilia de lege tua. Absterge ab oculis cordis uelamen littere, et fac me spirituali sensu legis tue mirabilia contemplari. In lumine enim tuo uidebimus lumen .

Incola ego sum in terra, non abscondas me a mandatis tuis. Sic et Apostolus ait: Dum sumus in corpore, peregrinamur a Domino . Peregrinum se in corpore positum propheta dicit a celesti frequentia: quia scit hec mandata in thronis et  dominationibus contineri: que sibi ne occultentur, implorat.

Concupiuit anima mea desiderare iustificationes tuas, in omni tempore. Ut siue manducem, siue bibam, siue aliud quid faciam: eas semper desiderem, mediter, apprehendam.

Increpasti superbos. Ut eos ad humilitatem sanctam, quam docuisti, reduceres. Increpasti superbos. Sic fecit diabolo, et Adam, qui se eleuauerunt in superbia. uel modo per tuos doctores increpas aduersarias potestates, membra diaboli, hereticos uel malos homines, qui contra mandata Dei agunt. Increpasti illos per tuos sanctos. Maledicti qui declinant a mandatis tuis. Maledicti sunt illi qui a mandatis Dei declinant, sed tunc pleniter maledictionem accepturi  erunt mali, id est, heretici uel reliqui: quoniam dicturus erit: Ite, maledicti, in ignem eternum, qui paratus est diabolo et angelis eius .

Aufer a me opprobrium. Peccati et iudicium. Et contemptum. Iudicii mortalis. Quia testimonia tua exquisiui. Non otiose et somnolenter, sed strenue uigilanterque.

Etenim sederunt principes, et aduersum me loquebantur: seruus autem tuus exercebatur in iustificationibus tuis. Quod in hoc uersiculo propheta in se loquitur, futurum in apostolis reliquisque martyribus uidet, qui multa coram regibus et presidibus, Domino etiam hoc prenuntiante, perpessi sunt . Qui licet sint diuersis penis affecti,  usque ad sectionem tamen ceruicum semper se in Dei exercuerunt iustificationibus.

Nam et testimonia tua meditatio mea est. In his utique pressuris. Et consilium meum iustificationes tue. Quia uitam pollicentur eternam.



DALETH.

Adhesit pauimento anima mea: uiuifica me secundum uerbum tuum. Corpori mortali animam coniunctam intelligo: ideo ne delictum inualescat, a te peto uiuificari: sciens quia concupiscentia carnis mortem operatur.

uias meas enuntiaui tibi. Quomodo dicit, enuntiaui tibi, cum alibi dicit, enuntia mihi. Numquid Deus aliquid nescit aut ignorat: quia ipse ubique est presens, et omnia preuidet, et intrinsecus est? Sed  quod dicit, uias meas enuntiaui tibi, hoc est, ac si dicat: Tu dic prius iniquitates tuas , hoc est, tua opera: quod contra mandatum Dei egisti: enuntia per confessionem uel penitentiam, ut iustificeris in sermonibus Dei.

uias meas enuntiaui, et exaudisti me: doce me iustificationes tuas: uias peccati mei confessus sum, et remisisti: nunc doctrinam indulge, quia in iustificationibus tuis edocear.

uiam iustificationum tuarum instrue me. Iustificationes quas legis littera protulit, spiritualiter capiam. Et exercebor in mirabilibus tuis. In apostolis ceterisque doctrinis ecclesiasticis, que in ea sunt figurate.

Dormitauit anima mea. In huius habitaculi mortalis statione. Pre tedio. Imbecillitatis corporee. Confirma  me in uerbis tuis. Ut ablato peccati somno, instanter in his uigilem.

uiam iniquitatis amoue a me. Desiderium illud per quod ad peccandum uenitur. Et in lege tua miserere mei. Apud te enim lex instituta est, ut semper miserearis.

uiam ueritatis elegi. Christum Dei Filium, quem preuidens uenturum in mundum audio dicere: Ego sum uia, ueritas, et uita . Iudicia tua non sum oblitus. Illa iudicia, que in Euangeliis proferens, ait: Hoc est iudicium, ut omnis qui credit in Filium hominis, habeat uitam eternam .

Adhesi testimoniis tuis, Domine, noli me confundere. Et quia his adherens, anteriorum facinorum indulgentiam merui: queso ne me patiaris de iteratione  peccati confundi.

uiam mandatorum tuorum cucurri. Quando multa patiebar propter uerbum ob spem future beatitudinis. Cum dilatares cor meum. Cum in amplitudine sanctarum Scripturarum mysterium mihi beate Trinitatis insinuares. uel dilatares cor meum: id est, in latitudine caritatis, in spe, in fide.



H E.

Legem pone mihi, Domine, uiam iustificationum tuarum. Propheta in persona Ecclesie dicit, Legem pone mihi, id est, temetipsum: quia lex Christus est. Ac si dicat: Temetipsum mihi pone, hoc est, dona. Et exquiram eam semper. Ipsam legem, hoc est, mandata, uel temetipsum.

 Da mihi intellectum, et scrutabor legem tuam. Id est, tua mandata. Intellectum, ut non sim sicut equus et mulus, quibus non est intellectus . Ecclesia rogat, ut intelligat discretionem inter bonum et malum, inter uitam et mortem, inter litteram et sensum. Ut intelligam et predicem et opere impleam. Et custodiam illam in toto corde meo. Id est, ex tota dilectione.

Deduc me in semita mandatorum tuorum. Semita minor est quam uia, hoc est, arcta, et angusta uia, hoc est, altiora mandata que ducunt ad uitam: quia lata et spatiosa est que ducit ad mortem . Quia ipsam uolui. uox Ecclesie. Ac si dicat Ecclesia: Non concupiui aliud, nec delectatus sum, nisi tua mandata. Ideo rogo ut me deducas in tua mandata,  id est, intelligere facias.

Inclina cor meum in testimonia tua. uox Ecclesie: Superbi non inclinant cor in testimoniis Dei, quia sperant se altiores esse, et melius intelligere de preceptis Dei, quam Ecclesia. Et non in auaritiam. Hoc est, uanitatem: quia illi superbi non inclinant cor in testimoniis Dei; sed in uanitate uel auaritia. Inclina cor meum, dicit Ecclesia, id est, in humilitate, ut illud: Discite a me quia mitis sum et humilis corde .

Auerte oculos meos ne uideant uanitatem. Auerte oculos meos, id est, sensus meos, ne uideant uanitatem, id est, defectionem. Ac si dicat: Ut in ista uanitate, que est defectio, non habeam oculos meos, id est, sensus meos defixos. Sed quid, inquit? In uia tua uiuifica  me. Hoc est, in temetipso. uel in tuis mandatis uiuifica me, in anima.

Statue seruo tuo. Populo Christiano. Eloquium tuum. Tua mandata. In timore tuo. Id est, sancto.

Amputa opprobrium meum quod suspicatus sum. Ecclesia dicit, id est, tolle, capula, seca, quod suspicatus sum ab aliis opprobrium. Opprobrium illud quod dicebant gentiles: Cultor es crucifixi: adorator es male mortui: uenerator es occisi, et dicebant: Ecce Deus noster, quem uos dicitis manufactilem. Ubi est Deus uester? ueniat. Quod suspicatus sum. Quid suspicabantur illi? Quod fallaciam obseruaret Ecclesia, quoniam Christum adorabat. Quia iudicia tua iucunda. Id est, clara: leta ad illos qui amant et desiderant, id est, non nolentibus, sed uolentibus  clara et iucunda sunt.

Ecce concupiui mandata tua: in equitate tua uiuifica me. Unum est, Domine, tue miserationis donum, ut eloquia sancta custodientes, in tua equitate uiuificemur, hoc est, cum equalem te Patri Spirituique sancto fatemur.



uAu.

Et ueniat super me misericordia tua, Domine. Ut delicta remittas. Et salutare tuum secundum eloquium tuum. Hoc est salutare, eloquium quod per alium promisisti prophetam, dicens: Nolo mortem peccatoris, sed ut conuertatur et uiuat . Hoc est, ut uenias nos redimere: secundum quod  Abrahe promisisti, sicut dictum est: In semine tuo benedicentur omnes tribus terre .

Et respondebo exprobrantibus mihi uerbum. Ecclesia dicit. Ac si dicat: Si ueneris redimere nos, respondebo ad illos qui me exprobrant de mea fide quomodo credo, et dicunt: Ubi est Deus uester? Ecce Deus noster, uel idola illorum que colunt. Quia speraui in sermonibus tuis. Constanter his respondebo qui uanam dicunt spem meam quam in te habeo, quia illorum spes inanis est.

Et ne auferas de ore meo uerbum ueritatis usquequaque. Non consentiam peccantibus, ne audiam: Quare tu enarras iustitias meas ? Quia in iudiciis tuis supersperaui. In his sperans, semper ea protuli in Ecclesiis populorum.

 Et custodiam legem tuam semper, in seculum seculi. In, semper, omne tempus uite presentis ostendit. In seculum seculi uero futurum seculum monstrat.

Et ambulabam in latitudine. Dilatatus enim sum in custodia legis tue. Quia mandata tua exquisiui. Diligenter ea perscrutans. Ad hoc exquisiui, ut crederem et intelligerem.

Et loquebar de testimoniis tuis in conspectu regum, et non confundebar. Sciens quia qui te confitetur in seculo, confiteberis eum coram Patre et angelis eius . Nos uero si ante reges et presides propter Dominum, sicut martyres fecerunt, stemus, siue uerbum ueritatis annuntiemus, siue pro iustitia decertemus : non confusi, sed  constantes esse debemus.

Et meditabar in mandatis tuis que dilexi. Ut opus meditationis, dilectionis perficeret fructum.

Et leuaui manus meas. Id est, eleuaui. Ad mandata tua que dilexi. A peccato mundas, et ab effusione innocentis sanguinis alienas. Et exercebar in iustificationibus tuis. Ut que in his per litteram indicabantur, spiritualiter possim aduertere.



ZAIN.

Memor esto uerbi tui seruo tuo, Domine: in quo mihi spem dedisti. Talem me digneris efficere, ut idoneus habear qui uerbi tui memor, inter pressuras huius seculi, per spem eternorum bonorum, merear consolari, sicut sequitur:

 Hec me consolata est in humilitate mea: quia eloquium tuum uiuificabit me. Cum in angustiis posito, eterne uite pabulum subministrat.

Superbi inique agebant usquequaque. Qui, relicta humilitate preceptionis diuine, in huius seculi uanitatibus extollebantur. A lege autem tua non declinaui. Quia illis damnationi appropinquantibus, erigebar in ea.

Memor fui iudiciorum tuorum. Nihil in hac uita indignum gessi, metuens ne his condemnarer. A seculo, Domine. Ab initio huius uite. Et consolatus sum. Securum me sciens a iudicio mortis. Consolatus sum, dicit ipsa Ecclesia: quod Deus uenit sua membra redimere. Quasi dicat: Ab initio cognoui ego, et intellexi  per Spiritum sanctum, quod tu uenturus eras in carne.

Defectio tenuit me pro peccatoribus derelinquentibus legem tuam. uox Ecclesie. Affectum miserationis ostendit, ut doleat super preuaricationes iniquorum, iuxta illud Apostoli: Ob unius membri dolorem compatiuntur omnia membra . Ideoque non uult quemquam peccare, sed omnes cupit uiam ueritatis agnoscere .

Cantabiles mihi erant iustificationes tue: in loco peregrinationis mee. Docet nos propheta, in huius mundi peregrinatione, spiritualia cantica semel aure suscepta incessabiliter decantare, quia cum sumus in corpore, peregrinamur a Domino .

Memor fui nocte nominis tui, Domine, et custodiui  legem tuam. Oportet enim, fragilitatem humanam, ut cum semper, impensius tamen nocturno tempore memoriam faciat Dominici nominis : cum aut recordatione diuitiarum premitur, aut concupiscentie igne torquetur, et precipue hoc exorare, ut si legem Dei custodire cepit, ne ab eadem in aliquo diuellatur.

Hec facta est mihi: quia iustificationes tuas exquisiui. Facta est mihi hec lex consolatio, et non scandalum: ut diligentius iustificationes tuas scrutari ualerem. Nos quoque suppliciter exoramus Dominum: ut nobis iustificationes suas insinuet, uias reseret, mirabilia declaret, et si quid legis umbraculum occultet, Paracleto illuminante, reuelet, ut si beatitudinis palmam non adipiscimur, saltem uel pro delictis  ueniam consequamur. Per Dominum nostrum Iesum Christum, qui est cum eterno Patre et Spiritu sancto, honor, et potestas, et gloria in secula seculorum. Amen.

Iustificationum, mandatorum, legum, uiarumque discretionem iam in superiori homilia descripsimus : nunc ad octaue littere capitulum reuertamur.



HETH.

Portio mea, Domine, dixi custodire legem tuam. Qui relinquit mundi superbiam, honorum fastigia, diuitiarumque iactantiam, et in celo collocat thesauros, huius portio efficitur Deus: sicut Petrus ait paralytico: Argentum et aurum non est mihi; sed quod habeo, hoc tibi do: In nomine Christi Iesu surge,  et ambula . O magnus thesaurus, o felicium diuitiarum egregius cumulus, ut qui legem Dei custodit, et cuius Deus est portio, morbida curet infirmitatum!

Deprecatus sum faciem tuam in toto corde meo. Bene propheta toto corde deprecatur faciem Dei, qui mundum cor se nouit habere. Beati enim mundo corde, quoniam ipsi Deum uidebunt . Miserere mei secundum eloquium tuum. Per quod promisisti ut peccatorem in morte non obrueres, sed misericordia consolareris.

Cogitaui uias meas. Quod recte erant. Et conuerti pedes meos in testimonia tua. Sensus meos in tua precepta: ut obseruare debeam, et opere compleam.

 Paratus sum, et non sum turbatus. Paratus sum, ad predicandum: non sum turbatus, ad tribulationem sustinendam propter Christum. Ut custodiam mandata tua. Non me conturbauerunt iniqua exprobrantium iacula.

Funes peccatorum circumplexi sunt me, et legem tuam non sum oblitus. Ab improperiis peccantium se conseptum propheta dicit, nec tamen legis diuine se ait immemorem: sciens oportere nos per multas tribulationes introire in regnum Dei .

Media nocte surgebam ad confitendum tibi, super iudicia iustitie tue. Scit enim medio noctis tempore uel pericula pati, uel premia se assequi posse, quia sicut media nocte percussit angelus Aegyptum , ita media nocte sapientes uirgines introducuntur  ad sponsum . Et multa sunt alia de media nocte testimonia. Ideo hic eo tempore surgit cum iudicio ac iustitia, ut quod posceret consequatur.

Particeps ego sum omnium timentium te et custodientium mandata tua. Dauid particeps erat in regno ad omnes homines qui sustinebant tribulationem; et modo Ecclesia particeps est ad illos qui Deum timent timore sancto, et sua mandata implent. Particeps est cum illis in fide, spe, caritate.

Misericordia Domini plena est terra. Cum solem suum oriri facit super bonos et malos, et pluit super iustos et iniustos . Iustificationes tuas doce me. Ne similis fiam his qui habentes scientie clauem, neque ipsi intreunt, neque alios introire permittunt  . Misericordiam fecit, quando uenit nos redimere. Inde est plena terra, id est, sancta Ecclesia. Iustificationes tuas doce me. Hoc est, tua mandata, ut illa intelligam et predicem, et opere impleam.



TETH.

Bonitatem fecisti cum seruo tuo, Domine. uox prophete in persona Ecclesie. Bonitatem fecisti, quando in carne uenisti, et nos redemisti; quando quod promisisti ad Abraham, et reliquos patres adimplesti, ut illud; et in semine tuo benedicentur omnes gentes . Cum seruo tuo: populo christiano. Secundum uerbum tuum. uerbum Patris Filius est. Secundum uerbum tuum; ut peccantem me non in ira punires, sed misericordia consolareris. Bonitatem  et disciplinam, et scientiam doce me. uox Ecclesie. Ante debuerat dicere scientiam, et postea disciplinam; quia non potest homo bonus esse nisi scientiam habeat. Qualem bonitatem se dicit facere? Quia dat pluuiam super terram, et facit solem suum oriri super bonos et malos, et pluit super iustos et iniustos. Et disciplinam, hoc est, ut primitus in se debeat mensurare, et facere disciplinam, et postea in aliis. Et scientiam, hoc est, ut discretionem habeat, et sciat discernere inter bonum et malum, inter uitam et mortem, inter corpus et animam. Doce me, ut intelligam tua mandata opere implere. Quia mandatis tuis credidi. Propterea doce me, quia in tuis preceptis credidi; id est, opere impleui.

 Priusquam humiliarer ego deliqui, propterea eloquium tuum custodiui. Precedente delicto humiliamur, et per hoc erudimur, ut eloquia diuina custodiamus.

Bonus es tu, Domine. Quia nemo bonus nisi tu solus. Et in bonitate doce me iustificationes tuas. Eo quod bone sint, sicut et tu bonus es.

Multiplicata est super me iniquitas superborum; ego autem in toto corde meo scrutabor mandata tua. Cum enim uerbera diuina me arguerent, et superbi seculi lacesserent, dicentes: Ubi auxilium, ubi spes tua, ubi est bonitas Dei tui; ego mandata tua uehementius scrutabar, consolationem requirens in eis.

Coagulatum est sicut lac cor eorum. Lac cum natura  suaue sit, corruptum tamen uitio coagulatur et acescit. Ita et superbi, id est, heretici, dulce cor sanctis Scripturis prius habuerunt; sed peruertentes eas in ebrietate sensus sui, coagulati atque acerrimi facti sunt. Ego uero legem tuam meditatus sum. Per quam superbos humilias, per quam humilibus gratiam prestas.

Bonum mihi quod humiliasti me; ut discam iustificationes tuas. uox Ecclesie dicit: Bonum mihi fuit quod me humiliasti; quia per hoc didici tua mandata implere in operatione. Bonum mihi quod humiliasti me, ut discam iustificationes tuas. Quia non in superbia, sed in humilitate discuntur.

Bonum mihi lex oris tui, super millia auri et argenti. Lex oris Dei Christus est; qui non uenit legem soluere,  sed adimplere . Quem preuidens propheta super omnes thesauros concupiscit; quia non solum amicos diligi, sed etiam inimicis precipit ignosci.



IOD.

Manus tue fecerunt me et plasmauerunt me, da mihi intellectum ut discam mandata tua. Magnum est enim ut se homo intelligat manu Dei factum plasmatumque, et ad eius imaginem esse compositum. Quod si cognouerit, scientiam poscere debet, ut mandata eius intelligat atque custodiat; ne recedens ab eis, qui fuit imago Dei incipiat imago esse diaboli.

Qui timent te uidebunt me, et letabuntur. uox Ecclesie, hoc est, ut illi qui Deum timent, uideant  suum intellectum, et letitiam habeant: quia Ecclesia quando uidet alios mandata Dei obseruare, magnam letitiam habet. Postea inuicem sic letabuntur, et hic, et in futuro. Quia in uerbo tuo supersperaui, id est, in Christo habeo spem.

Cognoui, Domine, quia equitas iudicia tua et in ueritate tua. Aequitas tua est, ut peccatores arguas pro delictis: ueritas, ut superbos humilies a prosperitatibus suis. Ergo quia me humiliasti, ut corrigeres:

Fiat nunc misericordia tua, ut consoletur me. uox prophete in persona Ecclesie. Preuidebat propheta per Spiritum sanctum Christum uenturum esse in carne, qui erat misericordia, ut nos redimeret secundum  quod promiserat, et me consolaretur. Adimpleuit quod promisit; quia dicit in alio loco: Miserationes multe sunt apud Deum, et nostra peccata multa sunt . Inde dicit: Miserationes tue multe sunt. Secundum eloquium tuum seruo tuo. Secundum quod promisisti, ueni redimere seruum tuum, populum Christianum, qui tibi seruit specialiter. Fiat nunc misericordia tua ut consoletur me, secundum eloquium tuum seruo tuo. Promisisti enim, ut post humilitatem afflictionis, tribueres presidium consolationis.

ueniant mihi miserationes tue et uiuam, quia lex tua meditatio mea est. Iam legem tuam meditor, sed in eternam uitam uenire non possum, nisi a te inibi fuero commutatus.

 Confundantur superbi, quia iniuste iniquitatem fecerunt in me. Confundantur in peccatis suis, et cognoscant se inique gessisse aduersus iustum. Ego autem exercebor in mandatis tuis. Ostendens eis que oporteat agere. Ego autem. uox Ecclesie. Exercebor in mandatis tuis. Dum isti supradicti sic fecerunt: ego in tuis preceptis ibi me exerceo.

Conuertentur mihi timentes te, et qui nouerunt testimonia tua. Hoc est ut, me docente, cognoscentes ea ad te conuersi fiant.

Fiat cor meum immaculatum in iustificationibus tuis, ut non confundar. Et quia de corde procedit numerositas uitiorum, sicut Dominus ait in Euangelio: ideo propheta immaculatum se fieri poscit in Dei iustificationibus, ut eum in iudicio damnationis sententia  non confundat . Sic et nos premere debemus uarias cogitationes, ne nobis confusionem preparent cum eas desiderauerimus implere. Fiat cor meum immaculatum. Hic cor pro anima ponitur. Ac si dicat: Fiat anima mea sine peccato mortali. In iustificationibus tuis ut non confundar. Hoc est, ut non habeam confusionem eternam.



CAPH.

Defecit in salutari tuo anima mea. In Iesu, quia uenit saluum facere populum suum a peccatis eorum. Et in uerbum tuum supersperaui. Quod in principio Deus erat apud Deum, ut ueniat ad redemptionem humanam.

Defecerunt oculi mei in eloquium tuum; dicentes,  Quando consolaberis me? Attende. Hanc suscipio consolationem te aduenire de celis in defectione spiritualium oculorum.

Quia factus sum sicut uter in pruina: iustificationes tuas non sum oblitus. Dominus in Euangelio dixit: Nemo ponit uinum nouum in utres ueteres : significans pectus humanum diuturnis repletum uitiis non posse continere mandata Dei. Ergo et nos si incalescamus naturali ardore ut peccemus: cum mandata Dei accipimus, repentinus exstinguitur hic calor, et erimus quasi uter in pruina, refrigerato in nobis ardore peccati.

Quot sunt dies serui tui; quando facies de persequentibus me iudicium. Pauci sunt dies huius uite.  Tu, Domine, contere in iudicio tuo Satanam cum satellitibus suis, sub pedibus nostris uelociter, qui nos persequuntur.

Narrauerunt mihi iniqui fabulationes, sed non ut lex tua. Audiuit multa ab hereticis ac gentibus que non conueniunt mandatis Dei. Ideo adiungit:

Omnia mandata eius ueritas. Nulla enim falsitate comprehenduntur. Iniqui persecuti sunt me, adiuua me. Grauia aduersus principatus et potestates sustineo bella, et ideo non peto, ut amoueatur hoc certamen; sed ut adiuuer, sciens neminem posse coronari nisi qui legitime certauerit.

Paulo minus consummauerunt me in terra; ego autem non dereliqui mandata tua. ualde me corporalia uitia in terra humiliassent: nisi custodissem mandata  diuina.

Secundum misericordiam tuam uiuifica me. In eternam uitam; quia ego iam non mihi uiuo: uiuit autem in me Christus. Ut custodiam testimonia oris tui. uel ea que in Lege mandasti; uel illa que in Euangeliis protulisti.



LAMED.

In eternum, Domine, uerbum tuum permanet in celo. In homine illo celesti qui, relicta imagine terrena, factus est celum.

In generationem et generationem ueritas tua. Una generatio est Legis et prophetarum: altera Euangeliorum. In his generationibus ueritas permanet Dei: quia nichil mendacii protulerunt. Fundasti terram, et permanet. Non illam que cum celo preterit; sed  illam in qua uerbum Dei multiplicatur.

Ordinatione tua perseuerat dies; quoniam omnia seruiunt tibi. Qui, relictis mundi tenebris, in lumine Dei uiuit; ille in Deum, qui dies uerus est, perseuerat. Et omnia que ex ordinatione eius perficit, ei deputat seruiendum.

Nisi quod lex tua meditatio mea est, tunc forte periissem in humilitate mea. Dat exemplum, ut etiamsi in diuersis persecutionibus humiliemur, legem meditemur, ne pereamus.

In eternum non obliuiscar iustificationes tuas: quia in ipsis uiuificasti me. Transferens me post certamina multa in uitam eternam.

Tuus sum ego, saluum me fac, Domine, quoniam iustificationes tuas exquisiui. Ego tuus famulus, et tu  Deus meus. A te posco saluari, quia uenter non est mihi Deus, nec sum inani glorie deditus, sed iustificationibus tuis.

Me exspectauerunt peccatores, ut perderent me, testimonia tua intellexi. Longo me certamine aduerse potestates impugnant, sed ego intelligens testimonia tua, consolationem recepi ex eis.

Omnis consummationis uidi finem. Christum utique, qui finis est Legis, et prophetarum consummatio. Propheta preuidit in spiritu consummasse eum omnia que scripta sunt de eo in Lege, et prophetis, et psalmis. Siquidem ipse in passione ait: Consummatum est . Latum mandatum tuum nimis. Spatiosum enim preuidit tempus illud ab eo quo se mandauit  per Legem et prophetas uenturum, usquequo procedat per Euangelium.



MEM.

Quomodo dilexi legem tuam, Domine: tota die meditatio mea est. In hoc apparet eum Legem Dei diligere: quia omne tempus uite sue eam cognoscitur meditari. Die autem dixit, pro eo quod a splendore diuine lucis eluceat.

Super inimicos meos prudentem me fecisti mandato tuo, quia in eternum mihi est. Inimici prophete, Iudei sunt, qui spiritualiter non intelligunt. Quibus prudentiorem propheta se dicit, quia in his mandatis que in eternum seruauit, uenturum Dominum preuidit.

Super omnes docentes me intellexi, quia testimonia  tua meditatio mea est. Docebant tunc scribe et pharisei habentes scientie clauem: sed iste super his intelligit, qui mysterium unguentorum, et festiuitatum atque holocantomatum; in Euangeliis uidit esse complendum.

Super senes intellexi: quia mandata tua quesiui. Super sacerdotes et principes cuncta legis mandata requiro: quia in nouo Testamento agi prestolor quod cerno in ueteri figuratum.

Ab omni uia mala prohibui pedes meos, ut custodiam uerba tua. A precipitio ceni facinorosi me semper inhibui, ut facilius uerbum mandatorum custodire ualerem.

A iudiciis tuis non declinaui, quia tu legem posuisti mihi. Legem mandatorum a te suscepi, quod si ab  his declinarem iudiciis: in eterno iudicio condemnarer.

Quam dulcia faucibus meis eloquia tua! super mel et fauum ori meo. Transito melle, uel alio cibo palato, nullum ultra saporem habet: sed eloquia tua, Domine, siue in ore, siue in faucibus, uel in arcano abditi pectoris, semper dulcia sunt meditantibus ea. Nam sicut mel uisibile amaritudinem arcet nostrarum faucium: ita eloquiis Dominicis amaritudines nostrorum criminum mitigantur.

A mandatis tuis intellexi, propterea odiui omnem uiam iniquitatis. Supradictam mandatorum dulcedinem hauriens, inique amaritudinis uiam odiui.



NUN.

Lucerna pedibus meis uerbum tuum, Domine. Si in  huius seculi noctibus in nobis uerbi Dei luceat lumen: non incidunt pedes nostri in laqueos funium ac precipitia fouearum, que manus artis diabolice in nostris offendiculis preparant. Et lumen semitis meis. Ut hoc lumine preeunte, dum uite istius semitas gradimur: in eam que uia uera est, perducamur.

Iuraui et statui custodire iudicia iustitie tue. Primum iurauit, ut ab hac custodia non dissoluatur. Deinde statuit, ut que iurauerat firmet, sciens nichil in Dei iudiciis nisi per iustitiam propalari.

Humiliatus sum usquequaque, Domine: uiuifica me secundum uerbum tuum. Didicit humilitatem quam Christus docuit: qui mitis est, et humilis corde.  Ideo nunc deprecatur, ut sicut ille post humilitatem forme seruilis exaltatus est in gloriam Dei Patris, ita et iste ab hac humilitate corporea in uitam transferatur eternam.

uoluntaria oris mei beneplacita fac, Domine. uox Ecclesie. Ac si dicat: uota mea que tibi offero, beneplacita tibi sint, id est, acceptabilia et delectabilia. Et iudicia tua doce me. Hoc est, tua mandata, ut intelligam et impleam.

Anima mea in manibus tuis. Hoc est, sensibus tuis: quia paratus sum ut operer. Et in alio loco dicit: Anima mea in manibus meis. Quomodo dicit in manibus meis? Eo quod paratus sum martyrium sustinere propter Christum.

Posuerunt peccatores laqueos mihi. uide quod laqueus  secus uiam ponitur, et si egressus fueris de uia, cades in laqueum. Quid sunt isti laquei, nisi tendicule diaboli, uel suggestiones demonis? uitia etiam et peccata possunt intelligi. Et in mandatis tuis non erraui. uox Ecclesie. Non erraui a tuis mandatis, sed custodiui in operatione.

Hereditate acquisiui testimonia tua. Tua testimonia et tua precepta, hoc est mea hereditas in eternum, et hic, et in futurum. Quia exsultatio cordis mei sunt. Tua testimonia, hoc est, exsultatio: quia Ecclesia in mandatis Dei delectatur et exsultat.

Inclinaui cor meum. Non fui superbus, sed humilis, et ideo inclinaui cor meum, ut te intelligerem: quia superbi non inclinant cor ad humilitatem. Ad quid inclinaui cor meum? dicit Ecclesia. Ad faciendas  iustificationes tuas. Hoc est mandata tua. In eternum propter retributionem. uite eterne, ut illam merear percipere.



SAMECH.

Iniquos odio habui, et legem tuam dilexi. uox prophete in persona Ecclesie. Quomodo dicit, iniquos odio habui: dum Dominus dicit: Diligite inimicos uestros, benefacite his qui uos oderunt ? Et alibi: Orate pro persequentibus et calumniantibus uobis . Et hic quomodo dicit, Odio habui? Sed secundum legem ueteris Testamenti potest se defendere, sicut dictum est: Diliges amicum tuum, et odio habebis inimicum tuum . Sed modo intelligendum est: Odio habui: uitia et peccata. Et dilexi: hoc est illam naturam, quia non licet  odisse creaturam Dei, sed peccatum. Sicut alibi dicit; Perfecto odio oderam illos . Et odium non perfectum. Quare? Quia qui odit fratrem suum, homicida est . Et legem tuam dilexi, id est, tuam legem quam tu precepisti, dilexi, opere impleui.

Adiutor et susceptor meus es tu. Adiutor, in presenti: susceptor, in futuro. Et in uerbo tuo spero. Hoc est, in Christo, quia uerbum Patris Filius est.

Declinate a me, maligni, et scrutabor mandata Dei mei. uox prophete in persona Ecclesie: optando dicit: Declinate a me, maligni. Si uolueris perfecte penitentiam agere: segregare te debes a consortio peccatorum uel omnium malorum hominum, et fugere  in alium locum, ut perfecte eam agere ualeas. Declinate a me, maligni: hi sunt demones, uitia et peccata: uel aduersarie potestates. Quia dum ipsi tendiculas tibi preparant, et suggestiones pessimas: non potes scrutari mandata Dei, ut illa bene intelligas. Sed si uolueris penitentiam agere: segregare te debes ab illorum consortio.

Suscipe me secundum eloquium tuum. Dauid dicit: Suscipe me a carne secundum quod promisisti, ut de mea carne carnem acciperes et me redimeres. Et uiuam. Hoc est in anima si me redemeris, et hic, et in futurum. Et ne confundas me ab exspectatione mea. De hoc quod exspectaui eam saluationem, cum ueneris non confundar, ut non habeam confusionem neque hic, neque in futurum.

 Adiuua me. Auxilium rogat. Et saluus ero. In anima, si ueneris ut me adiuues. Et meditabor in iustificationibus tuis. Id est, in tuis mandatis. Semper. Sine fine.

Spreuisti omnes discedentes. Id est, despexisti. A iustitiis tuis. Quare? Quia iniusta est cogitatio eorum. Ideo spreuisti: quia discedunt a tuis mandatis, et cogitatio eorum iniusta est: hereticorum, Iudeorum uel omnium malorum, et contra Christum, et contra Ecclesiam.

Preuaricantes reputaui omnes peccatores terre. Optando dicit propheta in persona Ecclesie: quia ante aduentum Christi preuaricatores erant: qui sub debito tenebantur propter preuaricationem primi hominis Ade, et omnes ad infernum descendebant:  etiam ipsi infantes ad infernum descendebant: quia propter illud debitum preuaricatores reputabantur: nisi per baptismum abluti fuissent. Et modo, qui non sunt baptizati, ad infernum descendunt. Preuaricantes reputaui. Quia non omnes peccatores, preuaricatores: sed, omnes preuaricatores, peccatores. Ideo dilexi testimonia tua. Ne in his preuaricator appaream.

Confige timore tuo carnes meas: a iudiciis enim tuis timui. Metuo futurum iudicium: ideo cruci tue configens omnes concupiscentias carnis, tibi conuiuere, tibi commori, tibi consepeliri paratus sum, ut in futuro tibi consurgere merear. Sed et nos, Domine, deprecamur, ut in timore tuo confixi, lucerna sacri luminis preeunte, a peccati funibus absoluti, et tua  portio facti: illam uiam incedere ualeamus, que nos a malorum liberatos suppliciis, angelis faciat coheredes. Per ipsum Dominum Iesum Christum: cui est cum eterno Patre et Spiritu sancto honor et gloria, in secula seculorum. Amen.

Salubri nos semper consilio et sacro eloquio beatus hortatur propheta: ut iustitiam quam ille custodiuit in opere, nos debeamus fideliter exsequi et dissolubiliter retinere. Qui ut segnes et inertes animos ad hec custodienda facilius excitet, quid meriti pro ipsius custodie iustitia adipiscamur, edocet dicens:



AIN.

Feci iudicium et iustitiam: non tradas me calumniantibus me. Iugiter nos in hoc mortali corpore  uitiorum caterua persequitur: sed si mensura iudiciorum ac iustificationum Dei in nobis maneat, ut prudenti consilio ea que his conueniunt faciamus: horum persecutorum manibus non trademur.

Suscipe seruum tuum in bono. Quia seruire me peccato iam nescio. Ut non calumnientur me superbi. Diabolus et ministri eius.

Oculi mei defecerunt in salutare tuum. In Iesum, qui Hebraice Saluator dicitur. Et in eloquium iustitie tue. In uerbum illud quod erat in principio apud Deum: qui iustitias legis non uenit soluere, sed implere.

Fac cum seruo tuo secundum misericordiam tuam. Ut ipse uota mea perficias. Et iustificationes tuas doce me. Ut eas, sicut sepius optaui, possim aduertere.

Seruus tuus sum ego: da mihi intellectum ut sciam  testimonia tua. A te ea discam, et non ab hereticis, uel Iudeis: quia mihi nullum tempus est ab exercitatione tue seruitutis otiosum.

Tempus faciendi, Domine: dissipauerunt iniqui legem tuam. Iudei utique qui eam spiritualiter non intellexerunt. Sed ueniet tempus quando occulta illius, Dominus faciet predicatione Euangelica reserari.

Ideo dilexi mandata tua: super aurum et topazion. Sicut enim aurum cunctorum metallorum precellit pretium: ita topazius omnium gemmarum in se continens pulchritudinem, omnium uincit honores. Ideo propheta super hec omnia Dei mandata diligit: quia in his aduentum Domini, qui mundum redempturus est, nuntiatum intelligit.

Propterea ad omnia mandata tua dirigebar: omnem  uiam iniquam odio habui. Nihil de uiis iniquitatis accessit: sed sicut perambulaui integre: ita omnia que in uiis iniquitatis morabantur, odiui.



PHE.

Mirabilia testimonia tua, Domine: ideo scrutata est ea anima mea. uidi in his aliud agi, aliud figurari. Ideoque quia mirum mihi est: diligentius perscrutatus, cuncta, te declarante, cognosco: sicut sequitur.

Declaratio sermonum tuorum illuminat, et intellectum dat paruulis. Sermones Dei sunt scripta propherum et Legis que in Euangeliis declarantur: dum uerbum caro factum habitat in nobis, et multis uirtutibus Deum ostendit. Sed horum intellectus paruitati nostre, qui in innocentia renati sumus, tribuitur: Domino sic dicente: Confiteor tibi, Domine, Pater celi  et terre: quia abscondisti hec a sapientibus et prudentibus, et reuelasti ea paruulis .

Os meum aperui et attraxi spiritum: quia mandata tua desiderabam. Cor mundum reseraui, et dignum me effeci desiderio mandatorum tuorum, in quem Spiritus sanctus diffunderetur.

Aspice in me et miserere mei: secundum iudicium diligentium nomen tuum. Ut illo me iudicio muneres quo reliquos qui diligunt nomen tuum.

Gressus meos dirige secundum eloquium tuum. Et non secundum corporeas uoluntates. Et non dominetur mei omnis iniquitas. Quia tuo sum famulatui mancipatus.

Redime me a calumniis hominum: ut custodiam  mandata tua. Calumnie sunt, cum iustis hominibus crimen impietatis obiicitur. Et ex quibus se redimi deposcit a Deo, ut eius mandata custodiat.

Faciem tuam illumina super seruum tuum. Confirma me effigie imaginis glorie tue. Et doce me iustificationes tuas. Ut quod in illis cerno per speculum, certa contemplatione conspiciam.

Exitus aquarum deduxerunt oculi mei: quia non custodierunt legem tuam. ueram semper agit penitentiam hic sanctus, et non cessat fluentis lacrymarum antiqua delicta diluere: ut intelligas, nisi ueram penitentiam egeris, tibi facile non dimitti que gesseris. uera est enim penitentia, iugiter fletibus commissa diluere et abluta non iterare.



SADE.

 Iustus es, Domine, et rectum iudicium tuum: mandasti iustitiam testimonia tua, et ueritatem tuam nimis. Omnia que mandante te patimur, iusta, recta, ac uera sunt: quia aut pro peccatis nostris ingruunt: aut ut probati manifestemur, eueniunt.

Tabescere me fecit zelus domus tue. Cum domus Dei, spelunca latronum efficitur a malis habitatoribus: uel cum uidero corpora Deo dicata uolutabris facinorum inquinari. Quia obliti sunt uerba tua inimici mei. Obliuiscentes enim precepta Legis, fecerunt domum tuam speluncam latronum.

Ignitum eloquium tuum uehementer, et seruus tuus dilexit illud. Quia sicut peccatum consumit: ita et peccantem, si conuertatur illuminat.

Adolescentior sum ego, et contemptus: iustificationes  tuas non sum oblitus. Quamquam hec Dauid ex persona sua dicat, qui adolescentior ceteris fratribus quasi contemptus ad oues pascendas directus, dehinc in regnum electus est: tamen hec ad populum Christianum referenda sunt, qui prius contemptus, et de domo patris eiectus, recolens iustificationes Dei, acceptis prioris primogenitis, prior effectus est.

Iustitia tua iustitia in eternum. Quam non cognouit populus ille prior semper esse perpetuam. Et lex tua ueritas. Illis fuit umbra: nunc est Ecclesie populo ueritas. Sed propheta pro hac ueritate multa perferens ait:

Tribulatio et angustia inuenerunt me: mandata tua meditatio mea est. Quamlibet tribuletur in penis,  coarctetur in uinculis: uox semper libera Dei mandata meditatur assidue.

Aequitas testimonia tua in eternum: intellectum da mihi et uiuam. Ut pro eorum intelligentia, uitam possim capere sempiternam.



COPH.

Clamaui in toto corde meo, exaudi me, Domine: iustificationes tuas requiram. Clamaui ad te, saluum me fac, ut custodiam mandata tua. Hunc clamorem non corporee uocis, sed mentis spiritualis esse, sepe monuimus: per quem iusti a Deo exaudiuntur: uel ille precibus eorum pium pandit auditum.

Preueni in maturitate et clamaui: quia in uerbo tuo speraui. uetera uitia pudicitia iuuenili preuenit,  qui per maturitatem uiuacis animi, spem suam numquam a uerbis Dei remouit.

Preuenerunt oculi mei ad te diluculo: ut meditarer eloquia tua. Non eum lux soporatum reperit, sed uigilantem strenue, et circa diuina eloquia oculorum spiritualium intentione meditantem.

uocem meam exaudi, Domine, secundum misericordiam tuam, etc. Incessabiliter uocis spiritualis emittit gemitum, ut ab hac mortalitate in uitam transferatur eternam.

Appropinquauerunt persequentes me iniquitati: a lege autem tua longe facti sunt. Omnis enim qui inique sanctis appropinquat ut noceat, elongatur a lege Dei.

Prope es tu, Domine: et omnia mandata tua equitas. Non teneris locis, sed per ueritatem mandatorum  cordibus sanctorum illaberis.

Ab initio cognoui de testimoniis tuis. Ab Adam in omnibus patriarchis ac prophetis. Quia in eternum fundasti ea. Euangeliis, in quibus et nos fundati sumas supra fundamentum memoratum: sicut dixisse Paulum apostolum sepe meminimus.



RES.

uide humilitatem meam et eripe me: quia legem tuam non sum oblitus. Tibi humilior, a te eripi me deprecor, ut exalter: quia memor sum legis tue qua dixisti: Qui se humiliauerit, exaltabitur .

Iudica iudicium meum, et redime me: propter eloquium tuum uiuifica me. Iudicaui me ego nichil scire, nisi Iesum Christum, qui ad redemptionem mundi uenire promissus est. Iuxta ergo hoc iudicium ego  a te uiuificer in eloquiis tuis.

Longe est a peccatoribus salus: quia iustificationes tuas non exquisierunt. Salus nostra, Christus est, qui a negligentibus Iudeis elongatur: eo quod in iustificationibus legis non intelligunt figuratum.

Miserationes tue multe sunt, Domine. Quia de multis periculis eruunt. Secundum iudicium tuum uiuifica me. Ne inueniatur in me quod iudicium mortis absumat.

Multi persequuntur me et tribulant me: a testimoniis tuis non declinaui. Seuiant odiis: impugnent iniuriis: ego a testimoniis tuis erigor, non inclinor.

uidi non seruantes pactum, et tabescebam: quia eloquia tua non custodiebant. Pactum fuit Isreli cum Deo, quod dixit ad Moysen: Omnia quecumque  dixerit Dominus, faciemus . Sed et nunc nos paciscimur in baptismo, ut abrenuntiemus diabolo et operibus eius. Pro transgressoribus ergo huius pacti propheta tabescit. Et Paulus qui dicebat: Quis uritur, et ego non uror ?

uide quia mandata tua dilexi, Domine: in tua misericordia uiuifica me. Dilexit ea: non per metum, sed per bone uoluntatis affectum. Ideo se in his uiuificari deposcit.

Principium uerborum tuorum ueritas. Ut nouus homo renatus in Christo uiuat. Et in eternum omnia iudicia iustitie tue. Ut deinceps cognoscens se ad imaginem similitudinemque Dei creatum, nichil iudiciis ac iustitiis eius gerat indignum.



SIN.


Principes persecuti sunt me gratis, et a uerbis tuis formidauit cor meum. Formidaui a uerbo illo quo ait: Qui me negauerit coram hominibus, negabo et ego eum coram Patre meo, qui est in celis . Ideo perstitit fortis in passione.

Letabor ego super eloquia tua: sicut qui inuenit spolia multa. Alligato forti, et uasis eius direptis , letor in illud eloquium euangelicum quod dicit: Cum uos persequentur et maledicent, et dicent omne malum aduersum uos propter iustitiam, gaudete et exsultate: quia merces uestra multa est in celis .

Iniquitatem odio habui, et abominatus sum: legem autem tuam dilexi. Dum iniquitatem odit, et Dei iustitiam  diligit: in maiori se officio extendit, dicens:

Septies in die laudem dixi tibi: super iudicia iustitie. Septies Deum per diem laudat; quia mens eius in pleno splendore perdurans, ad illum septimum diem, id est sabbatorum sabbatum, qui est requies eterna, festinat.

Pax multa diligentibus legem tuam, Domine: et non est illis scandalum. Qui Deum amat, pacem cum fratribus necesse est, habeat. Nam Deum falso amore diligit, qui scandalizatur in fratre.

Exspectabam salutare tuum, Domine, et mandata tua feci. Iesum Dominum omnium salutare exspectans: ea que in Lege et prophetis mandata fuerant, feci.

Custodiuit anima mea testimonia tua, et dilexit ea uehementer. Cum strenuitate custodie ualidam dilectionem  apposuit.

Seruaui precepta tua et testimonia tua: quia omnes uie mee coram te, Domine. Seruat precepta testimoniaque, qui uias Dei incedit: nec quidquam in actu, dicto, uel cogitatu agit, quod diuine contemplationi habeatur indignum.



TAU.

Appropinquet oratio mea in conspectu tuo, Domine; secundum eloquium tuum da mihi intellectum. Proximam tibi fieri orationem meam deprecor, Domine, ut a te intellectum capiens, nichil aliud nisi quod oportet exorem.

Intreat postulatio mea in conspectu tuo, Domine: secundum eloquium tuum eripe me. Ut eam per odorem in nocte huius uite dignanter assumens, ab hac  corruptione concupiscentie carnalis eripiatur.

Eructabunt labia mea hymnum: cum docueris me iustificationes tuas. Si per puram conscientiam reserata fuerint a te labia mea, tunc dignum laudationis proferam hymnum: quem a tuis iustificationibus imbutus edoceor.

Pronuntiabit lingua mea eloquia tua, quia mandata tua equitas. Nihil est aliud in eloquiis tuis, Domine, nisi pax, nisi equitas, nisi uita. Hoc corde credam, hoc labiis eloquar, hoc lingua pronuntiem.

Fiat manus tua, ut saluet me: quoniam mandata tua elegi. Cum dicit: Fiat manus tua, designat Dominum Saluatorem, qui factus est ei ex semine Dauid secundum carnem, per quem facta sunt uniuersa, et  reguntur. Manum hic debemus dexteram accipere. Postulat autem uenire Saluatorem, per quem se nouerat saluandum. Quod autem dicit: elegi mandata, omnia se pericula amore Domini postposuisse testatur.

Concupiui salutare tuum, Domine, et lex tua meditatio mea est. Ipsum uidere concupiueram, quem de utero uirginali illis adhuc temporibus credebam esse uenturum. Et ut sibi hanc scientiam de Scripturis diuinis prouenisse monstraret, sequitur: Et lex tua meditatio mea est. In prophetis enim concupiuerat Christum Dominum nasciturum: de quo Lex et prophete loquebantur.

uiuet anima mea, et laudabit te, et iudicia tua adiuuabunt me. Absorpta terrene corruptionis infirmitate,  uiuere se confitetur Deo, per adiutorium iudiciorum eius.

Erraui sicut ouis que perierat, require seruum tuum, quia mandata tua non sum oblitus. Fuisse, et iam non esse, ouem errabundam dicit: reportari se pastoris humeris deprecatur: ut nunc angelis de sua inuentione gaudia tribuantur. Dominus autem non est missus, nisi ad oues que perierunt domus Isrel . Quem supplices deprecamur, ut iudiciorum eius factores, mandatorum custodes, testimoniorumque scrutatores effecti, reperta perdita oue , industria benigni pastoris restituta Ecclesiastico ouili, sacris eius humeris reportati, sanctorum angelorum mereamur consortiis gloriari: ipsi gloria cum eterno Patre et Spiritu sancto in cuncta secula  seculorum. Amen.



PSALMUS CXIX.

Canticum graduum. Quindecim graduum Psalmi per quosdam prouectus nos ad summam perducunt: ut in atriis Domini possimus dicere: Ecce nunc benedicite Dominum, omnes serui Domini, in atriis domus Dei eius . Et quia a plerisque super his latissime disputatum est: stultum est parua dicere uelle pro magnis.

Ad Dominum cum tribularer clamaui, et exaudiuit me. Tres res in uno uersiculo uelociter explicantur; angustia, preces, exauditio: quia nemo tribulatur, nisi qui uiuere in Christo pie desiderat. Oportet ergo ut non uocum elatione, sed cordis humilitate proclamemus ad Dominum, si cupimus exaudiri.

 Domine, libera animam meam a labiis iniquis. A Iudeis, qui Christum Dominum non solum non credunt, sed etiam immundis labiis blasphemare non metuunt. Et a lingua dolosa. Ab hereticorum doctrina, qui nos a recta fidei linea exturbare nituntur.

Quid detur tibi, aut quid apponatur tibi ad linguam dolosam? Ad se fideliter proclamantem animam Dominus interrogare pietatis affectu dignatus est: ut quid ei detur, aut quid apponatur ad linguam dolosam? Dicunt multi hoc in loco commutata prepositione: Quid detur tibi aduersus linguam dolosam? dicere uolunt, ut quasi ex Dei doctrina anima illa audiat.

 Sagitte potentis acute cum carbonibus desolatoriis. Pro desolatoriis carbonibus in Hebreo habet. Desolatorem puto et in Isaia esse carbonem, qui ad labia eius defertur , ut purget uitia que loquendo, siue optima queque tacendo, contraxerat. Et hic itaque carbonem similem deprecatur: ut detur ei carbo de altario Dei, qui in eius labiis, peccatorum solitudinem faciat, id est, a uitiis eum prestet alienum.

Heu mihi, quia incolatus meus prolongatus est. Cuius conuersatio in celis est, peregrinatur in hoc corpore, et hec peregrinatio longa ei uidetur, quia quod suscepit per spem, non contemplatur in specie. Ideoque quasi triticum inter paleas gemens ait: Habitaui cum habitantibus Cedar. Cedar tenebre interpretantur.  Habitat ergo iste cum habitantibus tenebras, sed non obscuratur a tenebris: sicut lux lucet in tenebris, et tenebre eam non comprehenderunt . Multum incola fuit anima mea. Desiderabam enim dissolui et esse cum Christo.

Cum his qui oderunt pacem, eram pacificus. Implens illud Apostoli: Si possibile est, cum omnibus hominibus pacem habentes . Est ergo cum odientibus pacem: pacificus idcirco, ut eis pacem liberius predicaret. Et cum loquebar illis, impugnabant me gratis. Ille annuntiabat pacem; sed pacis inimici non solum eam non recipiebant, uerum etiam ipsum predicatorem pacis, suis nequitiis impugnabant.



PSALMUS CXX.

 Canticum graduum. Iste psalmus secundam ascensionem continet, cuius titulus est: Canticum graduum. Plures enim sunt, significantes  ascensum nostrum, qui fit in corde ad Deum, a conualle plorationis, id est, ab humilitate contribulationis.

Leuaui oculos meos ad montes. Spirituales utique oculos extuli ad excelsa librorum: Prophetarum scilicet ac Legis. Unde ueniet auxilium mihi. Unde Dominum auxiliatorem omnium uenire suspicio.

Auxilium meum a Domino qui fecit celum et terram. Ab ipso auxilium prestolor, per quem Pater celum terramque locauit. Hinc iam pro fide sua uir iste a Spiritu sancto responsum accepit consolationis. Ait enim:

Non det in commotionem pedem tuum. Non patitur  remouere stabilitatem, qua in eo firmatus es. Neque dormitet qui custodit te. Deus enim in se manentem peruigili custodia protegit ac tuetur.

Ecce non dormitabit neque dormiet, qui custodit Isrel. Sine ulla autem intermissione a Deo custoditur: qui eum spiritualium oculorum intentione perspexerit.

Dominus custodit te. Ipse qui celum fecit et terram, quia dii qui eam non fecerunt, pereunt ex ea.

Dominus protectio tua: super manum dextere tue. Ille te protegit, ne opus tuum dextrum, id est, bonum pars impediat inimica.

Per diem sol non uret te, neque luna per noctem. Iustus nec in prosperis eleuari potest: nec in tristibus  deiici. Quod in die et nocte, hoc et in sole significatur, et luna.

Dominus custodit te ab omni malo. Ab omnibus insidiis inimici. Custodiat animam tuam Dominus. Ne ei pars dominetur potestatis aduerse.

Dominus custodiat introitum tuum. Per quem ingressus es ad cognoscendum Patrem. Et exitum tuum ex hoc nunc et usque in seculum. Ut cum a corpore recesseris, sua custodia protegaris: ne in chaos illud precipiteris, ubi diues conspicitur ardens, sed in sinu Abrahe cum Lazaro sempiterna requie perfruaris .



PSALMUS CXXI.

Canticum graduum. Iste psalmus tertius est ascensionis gradus, uocem hominis continens: cuius  conuersatio habetur in celis.

Letatus sum in his que dicta sunt mihi. Dicta mihi fuerant per Legem, et prophetas atque apostolos. Sed et ego dico ea que per speculum contemplatus fueram, et nunc facie ad faciem uideo . Et quenam, inquis? In domum Domini ambulabimus. Id est, in celestem Ierusalem, ut ciues efficiamur sanctorum et domestici Dei.

Stantes erant pedes nostri, in atriis tuis, Ierusalem. Firmi in amplitudine eius. Sed ne istam terrenam putares, audi quid subiecit:

Ierusalem, que edificatur ut ciuitas. Adhuc, inquit, non est expletum edificium ciuitatis huius: sed quotidie edificatur de lapidibus uiuis super fundamentum  apostolorum et prophetarum, ab ipso summo angulari lapide Christo Iesu : sicut ait Apostolus. Cuius participatio eius in idipsum. In uno Ecclesie corpore, per Christum.

Illuc enim ascenderunt tribus, tribus Domini. Non peccato obnoxie, sed, tribus Domini: que cognoscentes Dominum sequi non distulerunt: quod ad gentes est referendum. Testimonium Isrel. Ut eum condemnet: quia ille eum in multis ostensum miraculis non cognouit. Tribus uero gentium statim cognitum receperunt. Sic et regina Austri, uel Niniuite, in huius testimonii iudicio surgent, et condemnabunt eum . Ad confitendum nomini tuo, Domine. Confitentur enim, quia in nomine tuo omne genu flectetur celestium, terrestrium et infernorum : et quia tu, Domine Iesu Christe, in gloria es Dei Patris.

Quia illic sederunt sedes in iudicio. Sedes Dei, apostoli sunt: super quos Dominus requiescit. He sedes sedebunt super sedes duodecim, iudicantes duodecim tribus Isrel: sicut ipse ait in Euangelio . Sedes super domum Dauid. Super Ecclesiam Christi gubernantes atque monentes eam preceptionibus suis.

Rogate que ad pacem sunt Ierusalem. Interrogate que ad pacem pertineant ciuitatis huius, et sequimini eam: ut per dilectionem pacis fructum consequamini eterne beatitudinis. Et abundantia diligentibus te. Qui, relictis caducis, Deum super omnia  diligit: ipse abundantia bonorum celestium perfruitur.

Fiat pax in uirtute tua. Dominus Christus est pax nostra: qui nos in uno uinculo caritatis astringit: cuius uirtus, si conualescat in nobis, et ipse quoque pectoribus nostris illabitur. Et abundantia in turribus tuis. In his abundantiam bonorum celestium fieri propheta deposcit, qui supereminentes merito, tamquam turres fortissime, hanc ciuitatem et uirtute muniunt, et proceritate decorant.

Propter fratres meos et proximos meos loquebar pacem de te. Ut scilicet, et ipsi ad consummationem huius edificii se perfectos exhibeant.

Propter domum Domini Dei nostri, quesiui bona tibi. Predicando pacem proximis fratribus, qui efficit  eos ciuitatem regis eterni, cui hec bona quesiuit: ut ab uniuersitate ciuitatis, in unam eius transiret habitationem, qui ait: Pater, rogo ut ubi ego sum, et illi sint mecum. Ego in illis, et tu in me: ut uideant gloriam meam: quia dilexisti me ante constitutionem mundi .



PSALMUS CXXII.

Canticum graduum. Iste psalmus quartum Canticorum graduum pandit ascensum: in quo uir ille fidelis, qui dudum ad montes sustollebat oculos, nunc proficiens iam in ascensu, ad ipsum celorum habitatorem eos erigit, dicens:

Ad te leuaui oculos meos, qui habitas in celo. Notandum quod per singulos psalmos quidam graduum sunt profectus. Qui in primo dixerat: Ad  Dominum cum tribularer clamaui, et in secundo oculos ad montes se eleuasse narrauerat: letatus quoque fuerat, quia sibi ingressus in domo Dei fuerat repromissus: nunc ad maius profecit, ut ad ipsum Deum oculos leuet. Qui habitas in celo. Ascendens quo leuaturus erat oculos, nisi illuc quo tendebat, ascendere desiderabat?

Ecce sicut oculi seruorum in manibus dominorum suorum, et sicut oculi ancille in manibus domine sue: sic oculi nostri ad Dominum Deum nostrum quoad usque misereatur nostri. Et serui sumus, et ancille sumus: ille Dominus et domina est. Attendat caritas uestra. Non mirum si serui sumus et ille Dominus est; sed mirum si ancille sumus, et ille domina est. Sed neque hoc mirum, quia ancille sumus, Ecclesia  enim sumus: nec illud mirum, quia et ipse domina est: quia uirtus et sapientia Dei est. Audi ergo Apostolum dicentem: Nos autem predicamus Christum crucifixum: Iudeis quidem scandalum, gentibus autem stultitiam: ipsis uero uocatis Iudeis et Grecis, Christum Dei uirtutem, et Dei sapientiam . Cum multis persecutionum generibus subiicimur, oportet nos semper in Dei auxilio oculorum intentionem sine ullo uitio continere defixam, quoadusque nobis misericordiam largiatur.

Miserere nostri, Domine, miserere nostri, quia multum repleti sumus contemptu. Id est, desperatione, quia sancti despiciuntur a malis hominibus.

Multumque repleta est anima nostra: opprobrium  abundantibus, et despectio superbis. Non tantum in diuitiis dicit, sed eos qui abundant in malitia, illi despiciunt pauperes Christi. Diuites despiciunt pauperes, et superbi despiciunt humiles, et ipsi dicunt multa opprobria contra sanctam Ecclesiam.



PSALMUS CXXIII.

Canticum graduum. Iste psalmus quintus ascensionis est gradus, edocens uirum illum fidelem proficere, qui per eleuationem spiritualium oculorum ad celorum habitatorem euincens omnes diabolice immissionis insidias, ita exorditur dicens:

Nisi quia Dominus erat in nobis: dicat nunc Isrel. Bene in nobis Dominus habitat, si eum sancte mentis contemplatione suspicimus. Nisi quia Dominus erat in nobis, cum exsurgerent homines in nos: forsitan uiuos deglutissent nos. Non carnes nostras deuorare  conati sunt impii; sed animas per instigationem scelerum deglutire; sed erepti sumus ab his per eum qui erat in nobis. Cui ob hoc gratie referende sunt: quia gratia eius saluati sumus.

Cum irasceretur animus eorum aduersus nos: forsitan ut aqua absorbuissent nos. Commotiones malarum mentium, qui sanctos Dei absorbere querunt, aquis comparantur; sed habitante in sanctis Domino, deorsum defluunt et decurrunt.

Torrentem pertransiuit anima nostra. Melius in Hebreo habet: Torrens pertransiuit super animam nostram: quod scilicet multi tentationum turbines super animam eius transierunt, nec potuerunt eam necare, iusto dicente: Nisi quia Dominus erat in nobis: dicat nunc Isrel. Forsitan pertransisset anima  nostra aquam intolerabilem. uerbum apud Grecos ambiguum est: et potest sonare, quod subsistat, et quod intolerabile sit, hoc est, quod nemo ferre queat. Pro quo et Aquila et Symmachus, et Theodotio, et omnes interpretes pari uoce consentiunt: superbas aquas et arrogantes pro transferentes.

Benedictus Dominus, qui non dedit nos in capturam dentibus eorum. Horum torrentium dentes, numerositas est uitiorum, a quibus ne capiamur, gratia Dei eruimur.

Anima nostra, sicut passer, erepta est de laqueo uenantium. Tenduntur nobis laquei in concupiscentiis ac diuersis diabolice astutie dolis; sed contrito Satana sub pedibus nostris, sicut passer a capiente euolamus  ab illis. Sic enim sequitur:

Laqueus contritus est, et nos liberati sumus. Si enim Dominus habitet in nobis: ipse  hos disrumpet laqueos, ne nos impediant.

Adiutorium nostrum in nomine Domini: qui fecit celum et terram. Hoc est nomen quod est super omne nomen. Huius nominis adiutorio, mortis uincuntur laquei, si in illo maneamus affixi.



PSALMUS CXXIu.

Canticum graduum. Iste psalmus sextus habetur in canticis graduum, qui ex uoce prophete nos hortatur,  ut, relictis secularibus causis, in Deum tantum omnem confidentiam habeamus, dicens:

Qui confidunt in Domino sicut mons Sion: non commouebitur in eternum. Sion, Ecclesia: mons autem iuxta Danielem, Christus Dominus . Ergo qui in eum totam spem ponunt, non commouentur in perpetuum: quia conformes efficiuntur corpori glorie eius. Qui habitat in Ierusalem. In ipsa Ecclesia matre nostra, que sursum est, libera .

Montes in circuitu eius. Custodie sanctorum, angelorum, prophetarum, apostolorumque, que in modum proceritatis montane supereminent cunctis in sanctitate. Et Dominus in circuitu populi sui, ex hoc nunc et usque in seculum. Sicut ipse polliceri dignatus est, dicens: Ecce ego uobiscum sum usque in  consummationem seculi .

Quia non relinquet Dominus uirgam peccatorum super sortem iustorum. Pro uirga in Hebreo, sceptrum habet. Hoc est ergo quod petimus: ne nos inducas in tentationem, quam sufferre non possimus. Ut non extendant iusti ad iniquitatem manus suas. Ut non cogitent: quid mihi prodest quod iustus sum, si semper persequantur me iniqui? Ut non extendant, hoc est, ut sustineant malos, et non faciant mala.

Benefac, Domine, bonis et rectis corde. Qui uel boni sunt in opere, uel recti habentur in fide.

Declinantes autem in obligationes adducet Dominus. Pro obligationibus, [a 1Kb] Aquila interpretatus est: Symmachus , quinta editio . Cum operantibus iniquitatem. Hi qui a preceptis  Dei declinant, adducuntur cum his qui Deum ignorant, ut simili sententia feriantur. Pax super Isrel. Christus Dominus est pax nostra , qui auferens maceriam inimicitie de medio Iudeorum ac gentium, fecit utraque unum, quod erat ante diuisum.



PSALMUS CXXu.

Canticum graduum. Iste psalmus septimus graduum, profert canticum uel ascensum in quo fidelis anima aduersus criminum captiuitatem in Dominum exsultat, et dicit:

In conuertendo Dominus captiuitatem Sion. Peruaserat enim uniuersum mundum uetus captiuitas uitiorum; sed lucescente nobis sole iustitie, effugata est. Sic et Ecclesia, que specialiter Sion nuncupatur,  apparuit. Facti sumus sicut consolati. Pro consolati, omnes pariter editiones, somniantes transtulerunt. Et pulchre somniantes; nondum est enim plena letitia, in captiuitate reliquis constitutis.

Tunc repletum est gaudio os nostrum: et lingua nostra exsultatione. A spirituali et infinita letitia. uel os nostrum, uel lingua repletur: quia non sufficit tantas explicare laudes pro gratia qua saluamur.

Tunc dicent inter gentes, Magnificauit Dominus facere cum illis. Si enim, relictis transitoriis, spem collocemus in sempiternis, tunc dicitur quia magnos nos fecit Dominus, captiuitate depulsa, et sicut quondam  gentes timore territe de Isrelitico populo loquebantur dicentes: Siccauit Deus aquas maris et Iordanis ad ingressum filiorum Isrel . In hoc ergo gaudio confitemur.

Quia magnificauit Dominus facere nobiscum: facti sumus letantes. Seruiebamus prius Pharaoni, id est, exterminatori in duris operibus: nunc autem seruimus regi celesti, cuius iugum suaue est et onus leue .

Conuerte, Domine, captiuitatem nostram. Communem se captiuitatem habere cum reliquo populo propheta fatetur: quia compatitur unum membrum ceteris membris. Sicut torrens in austro. Sicut enim flante austro soluentur glacies; et impletis torrentibus, omnis horror cum impetu suo defluit: sic  flante Spiritu sancto, soluuntur peccata nostra: scilicet, ut, accepta remissione, fiat nobis illud quod scriptum est: Sicut glacies in sereno, soluuntur peccata tua .

Qui seminant in lacrymis, in gaudio metent; euntes ibant et flebant, mittentes semina sua. Sancti igitur Dei seminauerunt in lacrymis confessionis, et in diuersis cruciatibus, in gentibus uerbum Dei: euntes et flentes super duritiam cordis eorum, quod in futuro cum manipulorum fructibus portabunt, dicente ad eos Domino: Amen dico uobis, quia flebitis uos et lamentabitis: mundus autem gaudebit, sed tristitia uestra in gaudium conuertetur . Igitur et nos in tribulatione clamantes, eleuemus mentis oculos ad auxiliatorem Deum, ut eruat nos a seuis  dentibus inuidorum: auferat a nobis sceptrum dominationis inique, ut solita miseratione largita, dum a captiuitate uitiorum absoluimur: celestis Ierusalem edificio tamquam uiui lapides connectamur.



PSALMUS CXXuI.

Canticum graduum Salomonis. Ideo psalmus iste Salomonis titulo prenotatur: ut ipse fabricator templi doceat se non ualere edificationem eius consummare sine Domini auxilio.

Nisi Dominus edificauerit domum, in uanum laborant qui edificant eam. Nos sumus, secundum Apostolum, Dei templum: qui nisi per Dominum nostrum Iesum Christum edificemur super fundamenta apostolorum et prophetarum , inanis erit philosophorum  et reliquorum secularium doctorum edificatio.

Nisi Dominus custodierit ciuitatem, in uanum laborauerunt qui custodiunt eam. Fidelis anima, ciuitas accipitur eterni Regis, que ciuibus bonis, id est, honestis moribus frequentatur, quam nullius potest tueri custodia, nisi illius qui non dormitans protegit Isrel.

uanum est uobis ante lucem surgere. Qui ante lucem surgit, nocturnas tenebras palpat. Sic et qui, relicto Euangelii lumine, ad superius dictum dogma transierit, in tenebris commoratur: nec potest Dominice resurrectionis perfrui claritate. Surgite postquam sederitis, qui manducatis panem doloris. Qui in  humiliatione quiescitis, eleuamini, uos qui in peccatis, uel natos esse, uel uiuere meministis, et ad Deum transire desideratis. uel, qui manducatis panem doloris. Pro dolore, Theodotio et quinta editio idola interpretati sunt: sexta uero, errorem. Sensus itaque iuxta simplicem intelligentiam iste est: Sine causa diluculo ad templum curritis, et Deum adorare uos creditis, qui idola pariter adoratis, et immundo uescimini pane.

Cum dederit dilectis suis somnum: quasi aliquis interrogasset, quando hoc sit factum, ei dicitur: Cum dederit dilectis suis somnum. Dilecti sancti sunt, qui post somnum presentis uite, hic dormitare uidentur: ut in resurrectione ad uitam eternam mereantur peruenire. Ecce hereditas Domini filii merces fructus  uentris. Cum sancti ab hoc seculo accepto quietis somno discesserint, tunc fient hereditas Domini, quia iam non subiacent tentationibus. Sed et ipse Dominus natus ex uirgine, factus est fructus uentris. Cuius assumpta humanitas hanc accepit mercedem: ut gentes uocate in filiis, sint hereditas eius. Dedit eis, inquit, potestatem filios Dei fieri qui credunt in nomine eius .

Sicut sagitte in manu potentis, ita filii excussorum. Excussos, expeditos et accinctos ad prelium uocat, quod uerbum et in Esdre libris Septuaginta interpretes transtulerunt.

Beatus uir qui impleuit desiderium suum ex illis. Pro desiderio in Hebreo, pharetram habet. Ut quia sagittas premiserat in comparationem sanctorum,  consequenter pharetram sagittis inferat explendam. Non confundetur cum loquetur inimicis suis in porta. Porta, ianua siue ostium: ipse est qui ait: Ego sum ostium per me si quis introierit, saluabitur . Ergo qui de filiis excussorum fixus in Christo est, non confundetur in die iudicii: cum exprobrauerit inimicis Legis Dei inobedientiam, et per ersitatem, uel omnem malitiam ipsorum.



PSALMUS CXXuII.

Canticum graduum. Iste psalmus in nono ascensionis gradu, uel cantico, timorem dilectionemque Dominicam insinuat, dicens:

Beati omnes qui timent Dominum, qui ambulant in uiis eius. Qui cum timore iungentes se Dei dilectioni, exercentur in his que prophete, apostoli, euangeliste  predicauerunt.

Labores fructuum tuorum manducabis: beatus es, et bene tibi erit. Labores fructuum sunt, cum homo exercetur in mundo, ut ad eternitatis fructum possit accedere. Nam laboriose per has Dei uias inceditur, sicut ipse ait: Arcta et erumnosa uia est que ducit ad uitam . Sed hic labor eternis fructibus adimpletur, cum homo pane illo celesti locupletatur. Hoc enim desiderio, et ille compungebatur, qui dicebat: Beatus qui manducauerit panem in regno Dei .

Uxor tua sicut uitis abundans: in lateribus domus tue. Uxor iuxta Salomonem , sapientia accipitur, que in anime emundate domo tamquam  speciosa uitis adducta, in lateribus operum nostrorum extenditur.

Filii tui sicut nouelle oliuarum, in circuitu mense tue. Actus bonorum in circuitu doctrine celestis assistentes, cum pinguedine pacis et obumbratione uirtutis.

Ecce sic benedicetur homo, qui timet Dominum. His utique locupletatur diuitiis.

Benedicat te Dominus ex Sion. Qui in Ecclesia regnat. Et uideas que bona sunt Ierusalem omnibus diebus uite tue. In illa celesti matre, de qua in aliis exposuimus psalmis; in qua uite perpetue bona uisuri sunt sancti.

Et uideas filios filiorum tuorum. Retributionem captantes operum bonorum. Pacem super Isrel. Pax  nostra, iehsu Christus, iugiter super mentem se uidentem aspiciat.



PSALMUS CXXuIII.

Canticum graduum. Iste psalmus decimum nobis profert uel canticum, uel ascensum, qui ex uoce prophetica inchoans docet incessanter resistere nequitiis impugnantibus, ne nos expugnent.

Sepe expugnauerunt me a iuuentute mea. Dicit se impugnari ab initio etatis sue uir iste; sed a quibus impugnetur, silet: ut intelligatur quia pugna a diabolo mittitur. Poteris uel de probatione Iob, uel de traditione Christi a Iuda facilius hoc aduertere.

Dicat nunc Isrel, Sepe expugnauerunt me a iuuentute mea, etenim non potuerunt mihi. Ergo qui Isrel est, ille potest dicere, quia impugnatur omnibus diebus  uite sue. Sed non ei preualet hec pugna: quia Dominus pugnat pro eo.

Supra dorsum meum fabricauerunt peccatores, prolongauerunt iniquitatem sibi. Iugiter ad Deum currenti et ad ampliora tendenti fabricantur a tergo nequitiarum machine, quia in aspectu exponi non possunt. Sed cum ad effectum non perueniunt, sibi ipsi prolongant: ob id inuidendo, peccatum ultionemque diuinam in se prouocant. Sequitur enim:

Dominus iustus concidet ceruices peccatorum. Pro ceruicibus in Hebreo habet, uincula, uel catenas ut sit sensus: Illi qui me suis insidiis, hinc inde uallauerant, etiam uinctum tenebant; sed, auxiliante Domino, omnes nexus soluti sunt.

Confundantur et conuertantur retrorsum omnes qui  oderunt Sion. Ecclesiam, que est corpus Christi, cuius nos membra sumus.

Fiant sicut fenum edificiorum: quod priusquam euellatur, arescit. Non hec de edificiis in petra locatis dicuntur, sed his que quasi citius ruitura super arenam ponuntur: quod ad opera carnis respicit: in quibus non modo nullum granum bonitatis inuenitur: uerum etiam antequam ad incrementum aliquod ueniant, exsiccantur.

De quo non impleuit manum suam qui metet. Qui retributionem dignam operis sui mercedem non recepit. Nec sinum suum qui manipulos colliget. Qui per conscientie puritatem, et si minus habet, uoluntatem tamen bonam adhibuit. Ideoque a Deo tamquam  si multum dedisset, manipulos refert: sicut uidua de duobus minutis .

Et non dixerunt qui preteribant: Benedictio Domini super uos. Non eos benedixerunt sancti Dei: qui pro nichilo habentes hunc mundum, pertransierunt ad celestia et eterna. Benediximus uobis in nomine Domini. Ut, relictis infructuosis aridisque operibus, ea seratis, que et messorum manum, et colligentium manipulos, repleant sinum.



PSALMUS CXXIX.

Canticum graduum. Ipse psalmus undecimum nobis ascensionis gradum pandit, et canticum: qui fidelis anime conatum ad altiora tendentem proferens: dum se in profundo quasi immersum queritur, nos ad intelligenda celestia prouocat, dicens:

 De profundis clamaui ad te, Domine: Domine, exaudi orationem meam. De profundis clamat, qui scit altitudinem diuitiarum sapientie Dei: qui persecutiones patitur: qui eum misericordi suspirio deprecatur.

Fiant aures tue intendentes: in orationem serui tui. Non hic carnalem aurem propheta postulat: sciens Deum incorporeum esse: sed uirtutem qua suos exaudire dignatur, exposcit.

Si iniquitates obseruaueris, Domine: Domine, quis sustinebit? Si enim transgrediens leges tuas, generis humani fragilitas ultione tua protinus feriatur, quis euadere poterit?

Quia apud te propitiatio est. Tu enim nos reconciliabis Patri per crucem. Et propter legem tuam sustinui  te, Domine. Lex spiritualis est, et continens uerba uite: quam sustinere debemus, ne peccantes in eam per legem diiudicemur .

Sustinuit anima mea Dominum, etc. A custodia matutina usque ad noctem. Ab illa matutina hora qua in uineam Dominicam est locatus, spem suam in illam defixit horam: qua denarium mercedis accipiat. A uigilia matutina. Speret Isrel in Dominum. Ab eo quod ei lumen ueritatis illuxit, indeficienter celestia contempletur.

Quia apud Dominum misericordia. Cum pro nobis homo fieri dignatus est. Et copiosa apud Deum est redemptio. Cum non auro, neque argento, sed pretioso nos sanguine redemit.

Et ipse redimet Isrel ex omnibus iniquitatibus  eorum. Ipse enim Filius, intreunte plenitudine gentium, reliquum Isrel, remissa iniquitate, saluabit.



PSALMUS CXXX.

Canticum graduum. Iste psalmus duodecimus in hac ascensione, uel cantici, uel gradus habetur, qui nos ex persona prophete humilitatem quam Christus in carne gestaturus erat edocet, dicens:

Domine, non est exaltatum cor meum. Sed in contritione et humiliatione eius obtuli tibi sacrificium acceptabile. Neque elati sunt oculi mei. Ut transitoria concupiscerent et caduca.

Neque ambulaui in magnis: neque in mirabilibus tuis super me. Que magna mirabilia uidebantur hominibus, in his non incessi, ne me opprimerent.

 Si non humiliter sentiebam: sed exaltaui animam meam. Humilis quidem est corde, sed excelsus est sensu. Humiliter sentiebam in seculo: sed animam meam exaltaui in celo.

Sicut qui ablactatus est a matre sua: ita retribues in animam meam. Nihil in se puerile sentit: quia cibum lactis excedens, ad perfectum peruenit uirum: illo nunc pane, qui de celis aduenit, ali exorat.

Speret Isrel in Domino: ex hoc nunc et usque in seculum. Docet ut nullo fine temporis spes nostra claudatur: ut per spem presentis uite bona futuri seculi capiamus.



PSALMUS CXXXI.

Canticum graduum. Iste psalmus habetur in canticis tredecimus graduum: qui per ascensionem profectuum,  de aduentu Filii Dei ex uoce prophetica nos edocet, dicens:

Memento, Domine, Dauid. Filius omnipotentis Dei, assumpturus carnem pro redemptione populi, Dauid se uoluit nuncupari: eius scilicet nomine uocitatus, de cuius genere assumpturus erat et corpus. Et omnis mansuetudinis eius. Non contendit, neque clamauit: sed sicut agnus mansuetus deductus est ad uictimam .

Sicut iurauit Domino: uotum uouit Deo Iacob. Iuramentum ac uotum propter firmitatem dictionis posuit, ne nos dubitaremus sequi: sed quid interim uoluerit, dignum est contueri. Memento, Domine, Dauid, et omnis mansuetudinis eius. Sicut iurauit Domino. Pro eo quod est, sicut: in Hebreo habet, qui:  ut sit sensus: Memento, Domine, Dauid, et omnis mansuetudinis eius, qui iurauit Domino, et uotum fecit Deo Iacob.

Si introiero in tabernaculum domus mee: si ascendero in lectum strati mei: si dedero somnum oculis meis, aut palpebris meis dormitationem, et requiem temporibus meis: donec inueniam locum Domino, tabernaculum Deo Iacob. Tabernaculum domus celestem sedem indicat: in strato uero lecti, in oculorum somno, in dormitatione palpebrarum, uel in temporum requie, eternam quietem, que numquam abrumpitur, demonstrauit. In quibus non se rediturum pollicetur: nisi prius in homine dignum Deo Patri locum uel Ecclesie congregationem sua resurrectione construeret.

 Ecce audiuimus eam in Ephrata. Regio Bethleem usque hodie appellatur Ephrata. Huius rei et alie Scripture testes sunt. Ephrata ipsa est Bethleem. Ubi primum Ecclesia est audita, id est, in qua Christus Dominus carnem assumpsit. In hac et Rachel Isrel dilecta quiescit , que typum gessit Ecclesie. Inuenimus eam in campis sylue. In gentibus, que prius diaboli erant cubilia: nunc autem campi, Dominum colentes fructiferi.

Intrabimus in tabernaculum Dei. Nos qui in una  domo Ecclesie, per Dominum aggregamur. Adorabimus in loco ubi steterunt pedes eius. In quo predicationes Apostolice audiuntur: que ut pedes sustinent totum corpus Ecclesie.

Exsurge, Domine, in requiem tuam. Iam explesti iuramentum, reddidisti uotum: iam inuenisti locum Deo: iam produxisti ex latere tuo Ecclesiam: exsurge nunc ab inferis, reuertere in tabernaculum: abiens in requiem: de quibus superius es locutus. Et non solum tu, sed, Tu et arca sanctificationis tue. Corpus scilicet assumptum, quo diuinitas tegebatur. A quo uerba uite, a quo celestis panis, a quo uia, ueritas et uita nobis ostensa est.

Sacerdotes tui induantur iustitia. Ut iustitie lorica induti, non saucientur a iaculis inimici. Et sancti tui  exsultent. In celestibus bonis.

Propter Dauid seruum tuum non auertas faciem Christi tui. Propter illum qui ex semine Dauid formam seruilem suscepit: non auertatur claritas imaginis tue a sanctis, in quibus ipse Christus inhabitat, sed illuminet eos.

Iurauit Dominus Dauid ueritatem, et non frustrabitur eum. Deo homini Pater iurat ueritatem, quam non euacuat, sed adimplet dicens: De fructu uentris tui ponam super sedem tuam. Nos sumus fructus uentris eius, quos spiritualiter tamquam ex utero generauit. Qui si sequentia custodiamus, sedebimus super sedem eius, et non solum nos, uerum etiam et filii nostri. Ait enim:

Si custodierint filii tui testamentum meum, et testimonia  mea hec que docebo eos, et filii eorum usque in seculum seculi, sedebunt super sedem meam. Si testamentum eius custodiamus, sedere nos faciet in celestibus: sicut ait Apostolus : Sedebunt super sedem eius. Sed et ipsi sedebunt super sedem eius quibus dictum est: Sedebitis super duodecim sedes, iudicantes duodecim tribus Isrel . Sedebunt et filii nostri, hoc est, rememorabuntur opera bona, que ob amorem illius operati sumus, in conspectu eius.

Quoniam elegit Dominus Sion: preelegit eam in habitationem sibi. Concordantem sibi cateruam ecclesiasticam, uel sanctificatas sacramentis celestibus tibi animas.

Hec requies mea in seculum seculi: hic habitabo  quoniam elegi eam. Animam que ei per resurrectionis gloriam et emundationem peccati, domus ac requies facta est.

uiduam eius benedicens benedicam: pauperes eius saturabo panibus. Pro uidua, id est, , et Hebrea uolumina, et [a 14Kb] ipsi Septuaginta habent: sed propter nouitatem uerbi, et unius littere demutationem, paulatim obtinui, ut pro legeretur , maxime quia in sequenti uersiculo pauperes sequebantur.  Symmachus et Aquila cibaria interpretati sunt.

Sacerdotes eius induam salutari, et sancti eius exsultatione exsultabunt. Ipse enim nos uel iustitiam, uel salutare induit: cum nos conformes corpori suo efficit: qui est iustitia salusque nostra, preparans nobis tabernacula sempiterna.

Illuc producam cornu Dauid. Regnum Christi, quod in illis ostenditur, quibus dictum est: Beati pauperes spiritu: quoniam ipsorum est regnum celorum . Paraui lucernam Christo meo. Ioannes Baptista siue precursor Domini et Saluatoris nostri a Deo Patre dicitur preparata lucerna: qui eum in huius mundi tenebras uenturum annuntiauit: Sic enim et ipse Dominus uocitat eum, dicens:  Ille erat lucerna ardens , et reliqua.

Inimicos eius induam confusione. Iudeos non credentes cum uiderint Dominum in maiestate sua. Super ipsum autem florebit sanctificatio mea. Pro sanctificatione, NESER  in Hebreo habetur: quod Aquila consecratum interpretatur, et significat laminam ex auro, que in fronte pontificis ligabatur: sculptum habens nomen Domini.



PSALMUS CXXXII.

Canticum graduum.

Ecce quam bonum et quam iucundum habitare fratres in unum. Duo dicit: bonum et iucundum. Bonum est martyrium, sed non est iucundum: habet enim supplicia et penas, et semper in cruciatibus dolor  est, et utique in dolore non est iucunditas. Ecce quam bonum et quam iucundum. Rursum uoluptas iucunda est. Ac si dicat: Cibum dulcem comedere, uidetur iucundum esse, compellit enim ad libidinem. Hic ergo duo posuit, et quod sibi uidebatur esse contrarium, bonum scilicet et iucundum, uno sermone coniunxit. Ecce quam bonum et quam iucundum, habitare fratres in unum. Fratres mente, non corpore. Esau et Iacob fratres fuerunt, et quia simul habitabant, fuit eis causa discordie. Ergo quod dixit hic, fratres: non fratres dicit corpore, sed fratres spirituales. Fratres de quibus loquebatur et Saluator, et dicebat ad mulieres: Ite, nuntiate fratribus meis . Ecce quam bonum et quam iucundum, habitare fratres in unum. Proprie psalmus  iste cenobiis et monasteriis conuenit. Licet enim et de Ecclesiis intelligatur, sed ibi propositi diuersitate non uidetur esse tanta concordia. Que est enim ibi fraternitas? Utique alius ad domum ire festinat: alius ad circum, alius in Ecclesia de usuris cogitat. In monasteriis autem sicut unum propositum, unus et animus est. Ecce quam bonum et quam iucundum habitare fratres in unum. uere bonum, uere iucundum. Unum fratrem dimisimus, et ecce quantos inuenimus. Frater meus [a 1Kb] secularis  non tantum me amat, quam substantiam meam. Ceterum fratres spirituales:  qui sua utique negligunt, alia non querunt. Sicut et legimus in Actibus apostolorum: quoniam multitudinis credentium erat cor unum, et anima una . Et erant, inquit, illis omnia communia. Recte erant eis omnia communia, qui unum Christum possidebant. Multa diximus, sed ad reliqua festinemus.

Sicut unguentum in capite: quod descendit in barbam, barbam Aaron. O si esset tempus, ut de singulis disputaremus, dies nobis sufficere non poterat. Legimus in Exodo, quomodo conficiatur unguentum sacerdotale . Deinde legimus quomodo aliud unguentum quo ungebantur reges, erat aliud unguentum quo ungebantur prophete. Et quid plura loquar? Omnia unguenta habebant diuersitates  et mysteria sua. Miramur de sanctis? Leprosus postquam purgatus fuerit, postquam hyssopo fuerit aspersus, et sanguine galline, et dimittitur una gallina in eremum, et ipse habet unguentum proprium. Non sanctificatur aliquid, nisi per unguentum. Propterea dicunt et adolescentule in Cantico canticorum: Unguentum exinanitum nomen tuum. Post te in odorem unguentorum curremus . Sicut unguentum in capite quod descendit in barbam, barbam Aaron. Pulchre dixit, in capite, quod descendit in barbam Aaron. Barba uirilitatis indicium est. Mulierem enim et uirum hoc signo natura distinguit: barba igitur uirilitatis indicium est. Caput ergo diuinitas dicitur, hoc est, deitas. Barba uero uirum indicat. Ut, inquit, perueniamus in uirum perfectum, qui est Christus  . uide ergo quid dicat: Sicut unguentum, sicut benedictio unguenti de capite, hoc est, de diuinitatis sermone descendit in barbam, descendit in uirum perfectum, qui est Christus, postea descendit ipsum unguentum in oram uestimenti eius. Sic benedictio, et ros montis Hermon descendit in montem Sion. Unguentum uero hic pro benedictione ponitur. Dilexisti iustitiam, inquit, et odisti iniquitatem: propterea unxit te Deus, Deus tuus oleo exsultationis pre participibus tuis . uidete quid dicat: Dilexisti, inquit, iustitiam, et odisti iniquitatem. Non sufficit diligere iustitiam, sed econtrario odisse iniquitatem. uidete quid dicat: Et odisti iniquitatem. Pro his uirtutibus, quid accepit? Propterea unxit te Deus, Deus tuus oleo exsultationis  pre participibus tuis. Hoc ad Christum dicitur: Ideo tu unctus es, ut ceteros ungeres. Unctus es oleo exsultationis pre participibus tuis, hoc est, plusquam Apostoli tui. Tu enim unguenti habuisti fontem: illi stillas habuerunt. Sicut unguentum in capite. Prestet et nobis Dominus hoc unguentum diuinitatis: quod uenit in barbam, hoc est, in uirum perfectum Aaron, in Aaron sacerdotem. Aaron autem interpretatur montanus. uidetis quoniam iste sacerdos non est de uallibus, sed de montibus est. Barba, inquit, Aaron. Quod unguentum in capite, uenit in barbam, a uerbo Deo uenit ad hominem,  quem est dignatus assumere. Et quid nobis prodest barba ista uncta, et uir iste perfectus? uideamus quos profectus habeat. Quod descendit in oram uestimenti eius. Nos si uestimentum Christi sumus, nuditatem eius nostra uestimus fide. Ecce nudus pependit in cruce: scandalum Iudeis, gentibus stultitia , et tamen nostra fide et sermone et confessione uestitur. Ne in domo sua nudus iacuit, et apparuit ignominia eius: maior filius irrisit, et minor texit . Et hoc totum quare dico? Ut ostendam uestimentum nos esse Christi. Rem dico uobis nouam: immo non nouam, sed de Scripturis. Nos uestimentum Christi sumus, et cum illum nostra confessione uestierimus, rursum ipsum Christum induimus. Dicit enim et Apostolus, quod uestimentum  nostrum, Christus sit . Quando enim baptizamur, Christo induimur et uestimur. uultis scire quomodo uestiamus Dominum? Legimus in Ieremia: Accipe, inquit, tibi lumbare, et uade, inquit, ad Euphraten, et pone illud in foramine petre. Et feci, inquit, quod preceperat mihi Dominus. Et post dies aliquos reuersus sum ad Euphraten, et ecce, inquit, putruerat lumbare, quod nulli usui esset utile. Et locutus est, inquit, Dominus ad me: diligenter animaduertite: Sicut, inquit, tu lumbare habuisti circa lumbos tuos, ita et ego habui populum istum circa me, dicit Dominus . Hoc totum quare dixi? Ut ostenderem credentes uestimentum esse Christi. Quod descendit in oram uestimenti eius: quod descendit in barbam, barbam  Aaron. Non est huius temporis de sacerdotalibus dicere uestimentis. Siquidem pontifex octo habet species uestimentorum. Longum est nunc dicere de ephod, de tunica. Longum est dicere de rationali, de manifestationibus, de catenulis, de zona, de femoralibus, de fimbriis, de resti, de tintinnabulis, quibus uirtutibus sacerdos debeat ingredi templum Domini, et in sancta sanctorum. Et nos ergo si uelumus de uestimento esse sacerdotali, aut superhumerale sumus, quod interpretatur ephod, ut habeamus bona opera, et in humeris nostris Christi mandata portemus, aut certe tunica debemus esse interior: que tunica stricta est, et adheret corpori: non est laxa: non funditur, sed heret tota ad corpus. uides ergo quoniam quicumque interior est, et  interior tunica, uicinius iungitur corpori. Si quis uero rationale est, quod dicitur iste non est nisi in pectore constitutus. Animaduerte Scripture ordinem: Quicumque rationale est, , et ratio est, et in pectore constitutus est. Ceterum fieri potest ut aliquis habeat prudentiam, ut habeat , ut habeat sermonem. Quicumque ergo uere sacerdos est, debet habere , hoc est, manifestationes, hoc est, ut quodcumque mente conceperit, proferat, et omne doceat. Et hec omnia frustra sunt, si castitas aucta et ornata non fuerit. Ideo zona est, et cingit lumbos, stringit et mortificat. Deinde dicitur,  quod habeat femoralia, ut quodcumque in nobis ignominiosum est et sordidum, quasi hoc cingulo mundetur et mortificetur. Deinde dicitur quod debeamus habere poderem, quod ornet quasi pedes nostros. In ipso podere diuersi flores sunt: sunt ibi malogranata, sunt ibi etiam fimbrie. Ego puto quod illa mulier sanguine fluens istam fimbriam tetigerit, et sanata est . Deinde et hec considerate: quoniam ad extremos pedes, inter malogranata erant et tintinnule, et non ingrediebatur pontifex in sancta sanctorum, nisi illa tintinnabula personarent. Tintinnabula et illa malogranata, diuersitates uirtutum sunt que habent singule uoces suas, et egressus ipse sancti sanctorum uocalis est. Siue enim manducemus, siue bibamus, omnia  in nomine Domini facimus . Minora promisimus, et maiora diximus.

Sicut ros Hermon qui descendit in montem Sion. Ros Hermon. Legimus in quodam libro [a 2Kb] apocrypho, eo tempore quo descendebant filii Dei ad filias hominum, descendisse illos in montem Hermon, et ibi inisse pactum, quomodo uenirent ad filias hominum, et sibi eas sociarent. Manifestissimus liber est, et inter apocryphos computatur, et ueteres interpretes de ipso locuti sunt: nonnulla autem nos diximus: non in auctoritatem, sed in commemorationem. Sicut ros Hermon, qui descendit in montem Sion. Legi [b 1Kb] in cuiusdam libro, de isto libro apocrypho suam heresim confirmantis. Quid enim dicit? Filii, inquit, Dei qui de celis descendebant, uenerunt in  Hermon, et concupierunt filias hominum. Angeli, inquit, sunt de celestibus descendentes, et anime que desiderauerunt corpora. Siquidem corpora filie hominum sunt. uidistis quomodo Manichei dogma consurgit? Sicut enim Manichei dicunt animas desiderasse corpora humana, et sociatas esse uoluptati corporum: sic et isti qui dicunt angelos desiderasse corpora, hoc est, filias hominum, nonne uobis uidentur idipsum dicere quod et Manichei? Longum est nunc contra illos dicere: sed tantummodo iudicare uolui, de quo uolumine quasi per occasionem istius, suum dogma confirmant. Hermon in lingua nostra interpretatur, , hoc est, condemnatio. Ros ergo Domini ante fuit in populo Iudeorum, qui postea anathematizatus est, et benedictio illa que  ante descendebat in populo anathematizato, postea descendit in montem Sion, hoc est, in Ecclesiam. Nos, si tamen de Ecclesia sumus , nos in edificium sumus. Et quanti sancti in deserto sunt, quanti de nobis non sunt in Ecclesia, et illi qui non sunt de Ecclesia, uersantur in Ecclesia Christi. Si ergo sumus in Ecclesia, si habemus fidem Ecclesie, fidem apostolorum, fidem Christi, dogmatum ueritates, montes sumus Sion. Nolumus esse de Sion ualles, sed montes Sion. Habet enim Sion ualles suas, habet et campum. Quicumque peccator  est, uallis est Sion: non est mons Sion. Dicat aliquis: De tuo sensu loqueris. uocemus testem Isaiam, eo tempore quo peccauerat Sion, post multas uisiones, ubi dicitur: uisio contra Idumeam: uisio contra Moab: uisio contra Edom et filios Amon , in ultimo ponitur: uisio uallis Sion . Quoniam enim de fidei sublimitate descenderat: propterea de monte in uallem corruit. Nos ergo primum fugiamus uallem Sion: ueniamus ad campum, de campo ueniamus ad colles: de collibus ueniamus ad montes. Christum sequamur in montibus. Siquidem fratruelis noster quasi caprea, et hinnulus ceruorum transilit colles, et salit per montes . Unde et secundum ascensus ueritatem, non ascendit in celum post resurrectionem  de ualle, sed de monte. Nos nisi in uirtutibus montes fuerimus, ad celum non possumus ascendere. Illic enim, hoc est, in montibus Sion, in uirtutibus, in fide, in confessione, in dogmatum ueritate, illic est benedictio.

Et uitam usque in eternum. uita nostra, Christus est. Qui confitetur Christum, uitam accipiet in secula seculorum. Amen.



PSALMUS CXXXIII.

Ecce nunc benedicite Domino, omnes serui Domini. Extremus psalmus cantici graduum. Primus graduum psalmus fuerat: Ad Dominum cum tribularer clamaui, et exaudiuit me; in secundo conscenderat: Leuaui oculos meos in montes. In tertio: Letatus sum in his que dicta sunt mihi; in quarto: Ad te leuaui oculos meos,  qui habitas in celo. uidete quomodo paulatim ascendit per gradus, et ad sublimiora peruenit. Longum est, si uelimus singulorum psalmorum horum graduum principia dicere. uenit ad tertium decimum psalmum, immo uenit ad duodecimum, et post omnem uirtutem, humilitatem posuit. Frustra enim habemus uirtutes, si non ipse uirtutes humilitate Domini coronentur. Quid enim dixit? Domine, non est exaltatum cor meum: neque elati sunt oculi mei. Quoniam ergo humilem se monstrauerat, Christi aduentum postulat. Et quid dicit? Memento, Domine, Dauid et omnis mansuetudinis eius. Et rursum in alio loco: Propter Dauid seruum tuum, non auertas faciem Christi tui . Quoniam accepit Christum, post fidem Christi Ecclesiam congregat. Et quid dicit?  Ecce quam bonum, et quam iucundum, habitare fratres in unum. Ecclesia Domini congregata est. Nouissimus psalmus quid dicit? Ecce nunc benedicite Dominum, omnes serui Domini. Quoniam bonum est, et iucundum habitare fratres in unum, et estis pariter congregati: Ecce nunc benedicite Dominum. Nunc benedicite Dominum, post aduentum Christi: quia congregati estis in eo. Nunc benedicite in ultimo graduum psalmo: quia in summitate uirtutum congregati estis. Antequam ergo perueneritis ad quintum decimum graduum, hoc est, ad excelsum, non poteratis benedicere Domino. Ergo nunc dico uobis: Ecce nunc benedicite Domino. Quando dicitur, ecce:  quodammodo res digito demonstratur. Ecce nunc benedicite Domino. Qui benedicite Domino? Omnes serui Domini: qui non estis serui peccati, sed serui Domini. Putamus parum esse quod dicitur: Ergo seruus Domini sum? Summa uirtus est hoc mereri. Quomodo? Quasi dignitatem uindicat, qui dicit: Ergo seruus imperatoris sum, et nemo audet accedere ad seruum imperatoris: sic infinita dignitas se dicere esse seruum Domini. Unde et Apostolus de seruitute Domini gloriatur, et scribit in principio Epistolarum suarum: Paulus seruus Christi. Et de Moyse dicitur: Et non sicut Moyses famulus meus: cui locutus sum facie ad faciem . uidete quid dicat: Ceteris locutus sum in uisione et in enigmate: sed non sicut Moysi famulo meo, cui  locutus sum facie ad faciem . Ponamus exemplum: Dicamus esse aliquem dominum ditissimum. Iste habet familiam: habet et seruos qui sibi ministrent. Numquid tantam habent fiduciam serui qui in uillis sunt: quantam illi qui quotidie ministrant? Illis magna dignitas est, qui faciem uident domini, et ministrant ei. Denique ceteri serui, qui faciem non uident domini sui, si uoluerint aliquid impetrare, conseruos petunt. Hoc totum quare dixi? Dominus noster iehsu habet et ipse multam familiam: habet quasi ad faciem suam, qui sibi ministrant: habet alios in agris. Monachos et uirgines ego puto illos esse, qui ad faciem ministrant domino suo: seculares autem, qui sunt quasi in agro, de familia sua. Denique illi qui sunt in agris, istos postulant  ut rogent dominum, si quid necessarium habent. Quantam habent ergo dignitatem, qui quotidie uident faciem domini: tantam habent penam, qui negligunt ministerium domini. Solent enim mali serui, quando sunt in agris, magis timere dominum: quia non uident. Si autem quotidie ceperint uidere, contemnunt, et familiaritas superbiam facit. Et nos igitur non debemus de consuetudine contemnere bonitatem Dei nostri. Benedicite ergo Dominum, omnes serui Domini: quia non estis serui peccati, sed serui Domini. Omnes serui Domini, qui solum Dominum habetis Deum. Omnes serui Domini, quibus ira non imperat: in quibus libido non regnat: in quibus alia peccata non regnant: quibus non dominantur uitia, illi dominantur a Domino. Omnes serui  Domini. uidetur hucusque stetisse. Sed uidete augmentum. Non sufficit solum seruos esse Domini, nisi et ipsi serui stent. Alii enim sunt qui stant: alii qui cadunt: alii qui sedent: alii qui iacent. Ergo qui cadunt, qui sedent, qui iacent, illi non possunt laudare Dominum. uos laudate qui statis. Sed dicat aliquis: Stant et alii. Multe sunt Ecclesie: multe sunt congregationes. Qui ergo stant? Ariani stant? Nominant Christum et Eunomiani, et cetere hereses: ergo stant? Ne uideretur ergo illis dare licentiam laudandi Dominum, uidete quid dicat:

Qui statis in domo Domini, in atriis domus Dei nostri. Ut secundum quod ait Apostolus: Donec, inquit, uenio, ut scias quomodo disponas domum Dei,  que est Ecclesia . Ecclesia non parietibus consistit, sed in dogmatum ueritate. Ecclesia ibi est ubi fides uera est. Ceterum ante annos quindecim aut uiginti, parietes omnes hic Ecclesiarum heretici possidebant. Ante uiginti enim annos, omnes Ecclesias has heretici possidebant. Ecclesia autem uera illic erat, ubi uera fides erat. Ergo uos benedicite Domino, qui estis serui Domini. Non est pulchra laudatio in ore peccatoris . Ergo uos laudate, qui estis serui Domini, et qui estis serui, et statis. Qui statis? Statuit, inquit, supra petram pedes meos . Et ad Moysen: Tu uero hic sta mecum . Deus stetit in synagoga deorum. Et qui statis, non ubicumque: sed, in domo Dei, in atriis domus Dei nostri. In Hebraicis uoluminibus  non habetur, sed in sequenti psalmo est. Quomodo enim sequitur in ipso psalmo? Laudate nomen Domini, laudate serui Dominum. Qui statis in domo Domini, in atriis domus Dei nostri . Quoniam ergo iste psalmus habet: Qui statis in domo Domini, in atriis domus Dei nostri: Propterea quidam putauit et in ipso psalmo qui precessit: Qui statis in domo Domini: debere addere: in atriis domus Dei nostri. Quid autem significet, in atriis domus Dei nostri, et que sit differentia domus et atriorum, in sequenti psalmo cum lectus fuerit, disseretur.

In noctibus extollite manus uestras in sancta. Mundus iste in maligno positus est , et non est nobis pugna aduersus carnem et sanguinem, sed aduersus rectores tenebrarum istarum .  Unde dicit et Apostolus: Nox precessit: dies autem appropinquauit . Ergo hoc seculum, nox est. Seculum uero futurum, dies est. Unde dicit et Apostolus: Sicut in die, inquit, honeste ambulemus  Quomodo uicturi sumus in die, hoc est, in futuro seculo: si nunc uiuamus. In noctibus extollite manus uestras in sancta. uelimus, nolimus, in noctibus sumus. Quamdiu in isto seculo sumus, in noctibus sumus. Nox tenebras habet. Noctes autem istarum tenebrarum, peccata sunt hominum. uidete ergo quid dicat: In noctibus extollite manus uestras in sancta. Dum, inquit, estis in isto seculo, et in istis noctibus, leuate manus uestras. Nolite demittere, sed leuate. Leuate cum Moyse . Si leuaueritis manus uestras, uincitur Amalec. Si autem demiseritis, superatur  iehsu. Simulque considerate mysterium. Si nos leuamus manus, uincit iehsu. Si leuauerimus manus nostras in bonis operibus, per bona opera nostra Christus superat diabolum. Manus autem interpretantur in operibus. Unde scribitur: Factus est sermo Domini in manu Aggei: Sermo factus est in manu Ieremie prophete. Utique sermo Dei non fit in manu, sed in ore fit. Sed uidete Scripture mysteria: Deus non uenit ad sermonem sine opere bono. Ceterum et homicida Christum confitetur, et non uenit ad illum Dominus: quia manus ipsius Domini aduentum non merentur. Unde scriptum est in alio loco: In manu lingue, mors et uita . Ergo lingua manus habet? Dicite, quare dicitur:  In manu lingue, mors et uita? uidete quid dicat: Deus non audit linguam, non uerba, sed opera: ut quicumque aliquid loquitur, et faciat. Precipitur ergo nobis in nouissimo psalmo graduum: In noctibus extollite manus uestras in sancta. Leuate, inquit, manus uestras: quia iehsu eas leuauit in cruce. In noctibus extollite manus uestras in sancta. Quare uoluit addere et dicere, in sancta? Et heretici uidentur leuare manus, et gentiles uidentur leuare manus, et Iudei uidentur leuare manus: Faciunt enim et ipsi eleemosynas: si uiderint pauperem, manum porrigunt. Quando Iudeus dederit eleemosynam, nonne tibi uidetur leuare manum? Leuat quidem manum, sed non leuat in sancta; quia Christum non confitetur. uos autem qui  estis in domo Domini, qui statis in domo Domini, in atriis domus Dei nostri: qui estis serui Domini, quibus dixerat: Ecce quam bonum et quam iucundum habitare fratres in unum : sic leuate manus, ut in sancto leuetis, hoc est, ut confiteamini Christum, et quidquid facitis, pro Christo faciatis. uirtutes, pro qualitate facientis, diuerse sunt. Ac si dicat: Facit eleemosynam Christianus: facit et gentilis, facit et Iudeus, facit et alius Christianus uir sanctus. Inuenies aliquos de Christianis ideo dare eleemosynam, ut laudentur a populis. Si quando pauper rogat buccellam, huc illucque circumspiciunt, et nisi testem uiderint, pecuniam non dant. Si solus fuerit, manus contrahit: non dat libenter. O tu, Christiane, rogat te pauper ut des ei pecuniam:  quare non das in occulto, sed das in publico? Si testem Deum queris: humanos oculos quid requiris? Eleemosyna tua apud imperitos uidetur esse eleemosyna: ceterum apud Deum iniuria est. Iniuriam enim facis fratri tuo. uis enim uidentibus aliis mendicum ostendere. Quando ergo damus, non demus quasi de nostro, sed de dono Christi. Non debemus dare quasi mendico, sed quasi fratri. Nos damus carnalia; ille dat spiritualia: plus dat pauper, quam accipit. Nos damus panem, qui in ipsa die consumitur; ille pro pane reddet nobis regna celorum. Ergo hoc dico, ut quod facimus, faciamus in sancto: aut quod facimus, Christi causa faciamus. Ceterum multi gentiles qui faciunt eleemosynam, si uiderint aliquem precisam manum habere: si uiderint pedem  habere cancrosum et putridum, statim animus illis dolet. uincitur humana anima naturali misericordia. Et quid dicit? Ecce ego si talis essem, quid miser facerem? Et fieri potest ut talis sim, quis mihi dabit? Et ego debeo ergo huic dare: ut et mihi det aliquis, si talis fuero. Iste quidem dat pauperi panem; sed in paupere sui miseretur, non illius. Ista misericordia, non Christi misericordia; sed sui misericordia est. Omne ergo quod facimus, Christi causa faciamus, faciamus in sancto. Siue manducamus, siue bibimus, omnia in nomine Christi faciamus . Scripturas legimus. Psalmos ediscimus, Euangelia tenemus, prophetas edisserimus: non debemus hoc ita facere ut gloriemur apud fratres,  sed ut Christo placeamus: ut sermo ipsius in ore nostro resonet. Solent et uiri, solent et monachi, solent et muliercule hoc inter se habere certamen: ut plures ediscant Scripturas; et in eo se putant esse meliores, si plures edidicerint. Ille plus edidicit, qui plus facit. Ceterum si quod tu ediscis, ego facio: magis mea opera Scripturas tenent, quam tuus sermo qui uane resonat. In noctibus extollite manus uestras in sancta. Leuate manus in crucem: leuate uexillum. In noctibus leuate manus uestras in sancta. Et cum leuaueritis in sancta, et feceritis que sancta sunt, quasi medicamentum bonorum operum uestrorum Christus sit. Et benedicite Domino. Unde et Apostolus dicit: In omni loco leuantes manus immaculatas : et benedicite Domino. Quodcumque  facitis, referte ad Dominum. Manus leuentur: os Christum resonet. Et in noctibus leuate manus uestras. Da pauperibus eleemosynam, et benedic Domino: gratias age Domino, quia tibi dederit, unde des fratri. Magis tu agito gratias Christo quando dederis, quam frater qui a te acceperit, tibi agat gratias. Grande nobis beneficium prestant pauperes. Peccata, que iam aliter lauare non possumus, exstinguit eleemosyna. Quid scriptum est? sicut aqua exstinguit ignem: sic eleemosyna exstinguit peccata . Hoc prestat eleemosyna, quod et baptisma. Quomodo baptisma nobis peccata dimittit: ita et eleemosyna nobis peccata dimittit. Sicut aqua exstinguit ignem, sic eleemosyna exstinguit peccata. Peccatis enim gehenne ignes preparati sunt.  Hos autem exstinguit eleemosyna.

Benedicat te Dominus ex Sion: qui fecit celum et terram. Tu benedicis Dominum, et Dominus te benedicit. Ex Sion, de specula, de Ecclesia, de ueris dogmatibus, de fide pia. Benedicat te Dominus ex Sion. Istum uersiculum Spiritus sanctus loquitur, siue certe propheta in spiritu loquitur. Et quid dicit? O tu qui per quindecim gradus ad ultimum conscendisti, qui fecisti hec, et hec: qui benedicis Dominum: qui in noctibus extollis manus tuas, etc., et benedicis Domino, recipe et tu mercedem. Benedicat te Dominus ex Sion. Quod dedisti, recipe. Tu dedisti eleemosynam: tu fecisti uirtutes, a Deo premium et benedictionem consequeris. Benedicat te Dominus ex Sion. Sion de celesti Ierusalem in matre  primitiuorum, ubi sunt futura gaudia, ubi sunt archangeli, ubi uirtutes cetere, ubi apostoli, ubi prophete, ubi sancti Martyres, ubi sequuntur Angelorum multitudines et Sanctorum, quocumque Agnus uadit . Denique uidit et Ioannes ciuitatem sanctam de celo depositam, gemmis exstructam duodecim habere portas. Tota aurea erat, muros habebat aureos: habebat et plateas de diuersis gemmis. In hac ciuitate Christus regnat: in hac ciuitate habitantes ipsi sunt, et habitatores et porte; ipsi et domus sunt, et habitatores. uultis scire quoniam domus sunt? Christus habitat in eis: Christus deambulat in eis. Inhabitabo, inquit, in eis et deambulabo . uide anima sancta  quam grandis sit: Christum capit, quem celum non capit. uide quid dicat: Inhabitabo, inquit . Sed fieri potest, ut aliquis anguste inhabitet. Inhabitabo et ambulabo in eis. Ubicumque deambulat, utique lata domus est. Ubi deambulat? uos estis, inquit, templum Dei, et Spiritus sanctus habitat in uobis. Preparemus templum nostrum, ut Christus ueniat et habitet in nobis: ut anima nostra Sion sit, sit specula, ut sit in summitatibus constituta: ut sit sursum, non deorsum. Legimus in Zacaria propheta: Et angelus, inquit, qui loquebatur in me, dixit ad me . Si angelus loquebatur in propheta, quanto magis habitat in nobis! Ipse nos habet et domos, et confabulatores. Benedicat te Dominus ex Sion, qui fecit celum et terram. Si sanctus  es, audi quod dicit, qui fecit celum. Si peccator es, qui fecit terram. Et celum fecit et terram. Interim dicamus secundum litteram. Hoc dicit ad distinctionem idolorum. Dii, inquit, qui non fecerunt celum et terram, pereant de terra. Dominus autem celos fecit. Ad distinctionem hoc dicit idolorum. Hoc interim secundum litteram. Ceterum, secundum intelligentiam spiritualem, quomodo dicitur peccatori: terra es, et in terram ibis: sic et sancto dicitur, celum es, et in celum ibis. Hoc totum quare dixi? Ut sanctos celum probarem. Celi enarrant gloriam Dei, et opera manuum eius annuntiat firmamentum . Et aque que super celos sunt, laudent nomen Domini . Celi celorum Domino: qui fecit celum et terram .  Licet terreni simus, licet ambulemus in terra, tamen conuersatio nostra in celis est. Ibi habemus municipationes nostras. Qui fecit celum et terram. Licet peccator es, noli desperare: Dominus omnia potest. Multi de terra, celi fiunt; et multi de celo, terra. Infelix Iudas celum fuit, et factus est terra. Paulus apostolus eo tempore quo persequebatur Ecclesiam , terra erat. Confessus est, et celum factus est. Nec qui celum est, debet esse securus: nec qui terra est, debet desperare de uita. Iacob eo tempore quando fugiebat in Mesopotamiam fratrem suum, uenit ad Luzam: et ibi, inquit, posuit lapidem ad caput . Sub capite ipsius lapis, erat Christus. Numquam sibi posuit lapidem ad caput; nisi eo tempore, quando persecutorem fugit.  Quamdiu erat in domo patris sui, et habebat refrigeria carnis, lapidem non habebat ad caput. Recessit de domo nudus, recessit in uirga, et statim in ipsa nocte inuenit lapidem, et posuit ad caput suum. Qui talem habebat puluillum in quo refrigerabat, uidete uisionem eius. uidit, inquit, scalam de terra pertingentem ad celum, et uidit, inquit, angelos descendentes et ascendentes. uidit angelos de celo uenire ad terram, et alios de terra ad celos ascendere. uultis scire quia lapis ille qui erat ad caput Iacob, Christus erat lapis angularis? Lapis quem reprobauerunt edificantes, hic factus est in caput anguli . Lapis ille qui scriptus est in Regnorum libro, Abenezer . Lapis iste, Christus  est. Abenezer autem interpretatur, lapis adiutorii. Consurrexit, inquit, Iacob mane. Et quid dixit? Hec, inquit, domus Dei est. Et quid fecit? Tulit, inquit, oleum et unxit lapidem. Nisi mysteria intellexerimus Scripturarum; cuius rationis erat, ut ungeret lapidem oleo? Benedicat te Dominus ex Sion: qui fecit celum et terram. Denis quinis cantica graduum psalmis in benedictione concludens ex uoce prophetica nos admonet dicens:



PSALMUS CXXXIu.

Laudate nomen Domini. Quod per fidem cognouistis esse super omne nomen. Laudate, serui, Dominum. Qui peccati famuli esse desiistis.

Qui statis in domo Domini: in atriis domus Dei nostri. Qui immobiliter in eo plantati estis.

 Laudate Dominum, quia benignus est Dominus. Cito enim penitentibus ueniam prestat: spem etiam nostram, sua adimplens benignitate. Psallite nomini eius, quia suaue est. Non enim processit ab eo aspera hereticorum peruersitas; sed per ipsam suauitatem a squalore gentilitatis eruti sumus.

Quoniam Iacob elegit sibi Dominus. Eum scilicet, qui supplantato populo, arripuit benedictionem eius. Isrel in possessionem sibi. Qui post multas luctas, Deum mente meruit uidere.

Quia ego cognoui quod magnus est Dominus. Reuelante Filio, cognoscimus Patrem, ipso dicente: Nemo nouit Patrem, nisi cui uoluerit Filius reuelare . Et Deus noster pre omnibus diis. Super omnes sanctos angelosque, qui dii digni sunt uocari.

 Omnia quecumque uoluit Dominus, fecit in celo et in terra, in mari, et in omnibus abyssis. Pro uoluntate bonitatis placuit Deo in excelsis animabus, in aridis mentibus, in seculi fluctibus, in profunditate malitie facere mirabilia, sicut sequitur.

Educens nubes ab extremo terre. Ab humilitate terrena eleuans apostolos ac prophetas. Fulgura in pluuiam fecit. Ut primum lumen cognitionis Dei, deinde imbrem doctrinarum infunderent.

Qui producit uentos de thesauris suis. Angelos sanctos de arcanis celestibus dirigens: qui his in nubibus imbribusque, robur atque incrementum ferrent. Qui percussit primogenita Aegypti: ab homine usque ad pecus. Principalia uitia atque crimina mundi.

 Et misit signa et prodigia in medio tui, Aegypte. Terrens mundum in passione, uel in tenebris, uel in commotione terre. In Pharaonem, et in omnes seruos eius. Affigens diabolum uel principatus eius cruci sue.

Qui percussit reges magnos, et occidit reges fortes. Innumera uitia, que mundum oppresserant.

Seon regem Amorrheorum. Arborem infructuosam habent secum exsecratores Dei: qui simul percussi, in ignem proiiciuntur eternum. Et Og regem Basan. Maceriam confusionis, que nobis ne Deum agnosceremus, obstabat. Et omnia regna Chanaan. Occidit regna commotionis, que nos commouebant a Deo, et dominabantur nobis.

 Et dedit terram eorum hereditatem: hereditatem Isrel populo suo. Hec omnia deleuit Deus atque subuertit: nosque per cognitionem suam in hereditatem asciuit, ut ipsis qui non afflixerant dominaremur, indulsit.

Domine, nomen tuum in eternum. Illo in perpetuum permanente, hoc nobis sit hereditas sempiterna. Domine, memoriale tuum in seculum seculi. Ut quod Legis ueteris umbra prefigurauit: in altero seculo, id est, in Euangeliis agnoscatur.

Quia iudicauit Dominus populum suum. Iudeos non credentes: qui nunc iam iudicati sunt, cum non crediderint. Et in seruis tuis consolabitur. In credentibus utique.

Simulacra gentium argentum et aurum, opera manuum  hominum, os habent et non loquentur, etc. Gentilium exsecranda commemorat irridens: quia cum nullius membri uegetationem habeant, auri argentique metallo, illos nobilitare uoluerint. Ideoque adiecit:

Similes illis fiant qui faciunt ea, et omnes qui confidunt in eis. Illi confundantur in his qui credunt: nos uero consolemur, qui ad imaginem Dei facti ipsum adoramus.

Domus Isrel, benedicite Dominum. Congregationes sanctorum: Deum oculis mentis inspicientes. Domus Aaron, benedicite Dominum. Ministrorum ordo perfectus.

Qui timetis Dominum, benedicite Dominum: ut sicut maiestatem metuitis, ita cum caritate laudetis.

 Benedictus Dominus Deus ex Sion: qui habitat in Ierusalem. Ipse, Dominus noster iehsu Christus: cui est cum eterno Patre et Spiritu sancto honor et gloria in secula seculorum. Amen.



PSALMUS CXXXu.

Alleluia. Iste psalmus Domini misericordias in diuersis necessitatibus humano generi prestitas, pandit, dicens:

Confitemini Domino, quoniam bonus: quoniam in seculum misericordia eius. Confitemini peccata uestra, et laudate eum qui per misericordiam in se manenti indulget.

Confitemini Deo deorum. Illi qui credentibus in se dedit potestatem filios Dei fieri.

Confitemini Domino dominorum. Hoc refertur ad  Filium, et Deo deorum, ad Patrem. Patri ergo et Filio confitemur. Pater enim in Filio, et Filius in Patre.

Qui facit mirabilia magna solus. Prius dixit, Confitemini Deo deorum, et iterum, Domino dominorum: et quoniam dixit duas personas: nunc dicit, Qui facit mirabilia magna solus, ut non dicat duos deos. Scriptum est enim: Unus est Deus, ex quo omnia, et unus Dominus iehsu per quem omnia, et nos per ipsum .

Qui fecit celos in intellectu. Isti sunt celi qui enarrant gloriam Dei: qui uestiti sunt imagine celesti et sunt celi, qui non sunt uestiti imagine terreni in intellectu, in sapientia. Christus enim Dei  uirtus, et Dei sapientia. Sicut et in Prouerbiis dicit ipsa Sapientia: Quando faciebat celos, cum ipso eram ; et cetera.

Qui firmauit terram super aquas. Licet dicatur terra super aquas pendere, hoc est, inani pondere: tamen terram nostram fundauit, et firmauit in baptismate. Non dixit sustollit, aut exaltauit, aut in celos fecit ascendere. Baptisma enim peccata dimittit, et quasi de carcere liberat: regna autem celorum non potest donare. Si non enim aliquis per opera, et fidem intrauerit, non potest securus esse.

Qui fecit luminaria magna. Secundum litteram de stellis dicit: licet paruas eas conspiciamus, sed tamen magne sunt. Sicut enim nos si ascendamus in  montem excelsum, et uideamus in subiecta ualle hominem, uidetur nobis quasi paruum quiddam: ita et stelle magne sunt, ex altitudine autem parue nobis uidentur. Stella enim que uidetur in Britannia, ubique et ipsa apparet. Hoc autem dicit ad eos quibus dixit: uos estis lux mundi .

Lunam et stellas in potestatem noctis. Ecclesiam uel doctores eius, sub nocte ueteris Legis posuit: scilicet ut quod illa nuntiauit in littera, spiritualiter adimpleant et obseruent.

Qui percussit Aegyptum cum primogenitis eorum, et eduxit Isrel de medio eius: in manu forti, et brachio extento. In uirtute potentie sue uerberato mundo, eduxit nos ab operibus eius.

Qui diuisit mare Rubrum in diuisiones, et transiecit  Isrel per medium eius. In multis enim gradibus scanditur per huius seculi fluctus, ut ad eum possit quem mente tuetur, accedere.

Et excussit Pharaonem et exercitum eius in mari Rubro. Si Isrel simus, Deus pugnat pro nobis, et nos tacebimus, et prosternit diabolum cum satellitibus suis: ne nobis nocere ualeant.

Qui transduxit populum suum per desertum. Semper populus Dei per deserta huius mundi transducitur, quoadusque in terram repromissionis introducatur. Qui eduxit aquam de petra rupis. A Christo Domino, qui est stabilis petra, uel Baptismum processit, uel poculum eterne uite manauit.

Qui percussit gentes multas, et occidit reges fortes. Seon regum Amorrheorum, et Og regem Basan, et  omnia regna Chanaan occidit. Omnia regna peccati a Christo percussa dicit: Qui percussit reges magnos. Primum percussit Pharaonem, qui intelligitur diabolus, et sic exercitum eius, sicut in superiori psalmo exposuimus.

Et dedit terram eorum hereditatem: hereditatem Isrel populo suo. Christiano utique.

Quia in humilitate nostra memor fuit nostri Dominus: quoniam in seculum misericordia eius. Ut nos uisitaret aduentu suo.

Et redemit nos de manu inimicorum nostrorum. Fundens in pretio nostro sanguinem suum.

 Qui dat escam omni carni. Prebens se panem uiuum, et uitam dantem huic mundo.

Confitemini Deo celi. Laudem ei debitam reddite: qui uos a terrenis in eterna commutat.

Confitemini Domino dominorum. Qui uos uel iudices, uel dominos mundi constituit. Ipse Dominus noster iehsu Christus, cui est cum eterno Patre et Spiritu sancto honor et gloria in secula seculorum. Amen.



PSALMUS CXXXuI.

Psalmus Dauid propter Ieremiam. Iste psalmus ex uoce prophetica prolatus, docet mentes hominum a peccatis capi: in exemplum illius terrene Ierusalem que a gentibus educta in captiuitatem deflebat. Dicant ergo anime, que post multos errores conuertuntur ad Dominum:

 Super flumina Babylonis illic sedimus, et fleuimus: dum recordaremur Sion. Si non aliquis egrotat, nescit quantum ualet sanitas. Et iterum claudus nescit quantum ualet qui sanus est pedibus. Similiter et cecus uidentem. Hoc totum quare dictum est? Quoniam psalmus dicit: Super flumina Babylonis, illic sedimus et fleuimus, dum recordaremur Sion. Babylon confusio interpretatur. Ergo Babylon hic mundus. Peccator ergo qui cecidit de paradiso, uenit in uallem lacrymarum, hoc est, in Babylonem, in istum mundum. Magis autem propheta ex persona eius qui cecidit dicit: Super flumina Babylonis. Flumen autem Babylonis, quando uideris aliquem pulchrum ad horam, et egrotans perdiderit pulchritudinem, et marcescat flos ipsius: hic sicut flumen transit, et  aque succedentes sibi uenientes, et recedentes pereunt, et iterum alie oriuntur, et ipse pereunt: ita et in hoc mundo quo ad momentum aut aliquod tempus, aut ditamur, aut fortes sumus, aut pulchri sumus, et post modicum transit sicut aqua et perit. Ibi ergo sedimus, et fleuimus, dum recordaremur Sion. Licet quidem uitio nostro cecidimus de paradiso: tamen reminiscimur prioris felicitatis, et non obliuiscimur. Et ille qui de Ierosolymis descendit in Iericho, que interpretatur luna, hoc est, que semper mutatur , in latrones incidit, et Samaritanus tulit eum, et oleo et uino curat, miscens austeritatem cum misericordia .

In salicibus in medio eius suspendimus organa nostra.  Salix talem naturam habet: est quidem lignum infructuosum, et dicitur [a 1Kb] quod si quis ex illa accipiat potionem aut manducet, filios non facit. Ibi ergo suspendimus organa nostra. Organum autem hominis corpus est. Sicut enim organum ex multis fistulis compositum est, una autem modulatione melos mittit, ita et organum nostrum habemus tactum; per ipsum, hoc est, per opera, melos, canticum et hymnum referimus Deo. Similiter et per auditum, et per odoratum, et per gustum, et per uisum, et per has omnes uirtutes quasi de uno organo hymnum et canticum referimus Domino. Dicitur iterum  salix radicem non habere. Sed si ramus abscinditur, et [a 1Kb] plantatur secus aquam, statim uirescit. Ita autem et peccator, licet peccauerit, licet ceciderit: tamen si sit secus aquas, hoc est, si legit sanctas Scripturas, et audit uerbum diuinum a sancto uiro, uiret eius anima, et in penitentiam conuertitur.

Quia illic interrogauerunt nos, qui captiuos duxerunt nos, uerba canticorum, etc. Demones qui deceperunt nos, et captiuos duxerunt, nunc quasi deridentes nos et gloriantes dicunt nobis: Reddite nobis uerbum de fide uestra: quemadmodum quando eratis in Ierusalem hymnum dicebatis Deo. Respondent qui peccauerunt, et decepti sunt, et dicunt:

Quomodo cantabimus canticum Domini in terra aliena?  In peccatis constituti, qui cecidimus de Ierusalem in Babylonem? Ergo non potest aliquis, si non sit sanctus, laudare Dominum. Peccator enim non debet cantare Domino, sed lugere peccata sua.

Si oblitus fuero tui, Ierusalem: obliuioni detur dextera mea. Ergo quia peccauit et cecidit, reminiscitur prioris conuersationis et Ierusalem, proponitque sibi: quod nisi semper tui memor ero, et semper in mente habeam, obliuioni detur dextera mea, hoc est opera mea. Non dixit sinistra, sed dextera. Sinistra enim semper in obliuione est. uis ergo semper in memoria Domini esse? dextere opera fac.

Adhereat lingua mea faucibus meis: si non meminero tui. Hoc est, non habeam neque opera neque sermonem: si non iugiter memoria tui uersetur in  corde meo.

Memor esto, Domine, filiorum Edom, in die Ierusalem. Edom interpretatur terrena et sanguinea. Quis ergo est nisi diabolus? uide ergo quid dicat. Hoc ex persona Adam dicitur: Domine, memento quemadmodum me decepit, et traxit me serpens diabolus, qui intelligitur Nabuchodonosor, et eiecit me de paradiso. Memento et retribue ei, et patiatur penam quam ipse sua malitia mihi induxit: trahens me, adduxit in Babylonem et in Assyrios.

Filia Babylonis misera. Filia Babylonis, anima est, que semper in motione est, et in confusione, et non habens statum, sed est in uitiis et peccatis, que uera misera est. Beatus qui retribuet tibi retributionem quam retribuisti nobis. Beatus est qui retribuet ei quod  ipsa fecit. uerbi gratia: eiecit me de paradiso: ego illam per abstinentiam reduco ibidem. Decepit me per fornicationem: ego per castitatem reduco illam in Ierusalem, et ex uitiis in uirtutem. Ergo non ut inimicus facio, sed ut amicus.

Beatus qui tenebit, et allidet paruulos tuos ad petram. Paruuli dicuntur cogitationes. Ac si dicat: uidi mulierem, concupiui eam: statim si non abscidero concupiscentiam illam, et sicut pedem tenuero, et allisero ad petram donec parua est concupiscentia, non potest postea abscindi quando creuerit.  Beatus ergo est qui statim abscidit, et allidit ad petram. Petra autem est Christus.



PSALMUS CXXXuII.

Confitebor tibi, Domine, in toto corde meo. Qualia sunt uulnera, tale et emplastrum. Quemadmodum enim corpus habet diuersa uulnera: ita et anima habet suas passiones et sua uulnera, et diuersa uulnera, et aduersus peccatum talem et penitentiam debemus agere. Si quis pro omnibus peccatis suis confitetur: iste in toto corde confitetur Domino. Ac si dixisset: Fornicatus est aliquis, confitetur pro fornicatione. Sed quoniam est aut auarus, aut iracundus, aut detractor, aut blasphemus, et plurima uitia habet, iste non confitetur in toto corde. Si quis autem pro omnibus uitiis, et passionibus anime  sue agit penitentiam, iste potest dicere: Confitebor tibi, Domine, in toto corde meo. Quoniam audisti omnia uerba oris mei. Iste uersiculus in Hebraico non habetur. Ceterum quod dicit, hoc est, propterea confitebor tibi in toto corde meo, hoc est, pro omnibus uitiis meis et peccatis: quoniam non pro uno uitio confessus sum tibi, et exaudisti me.

In conspectu angelorum psallam tibi. uide prouectionem penitentis, quia post confessionem, et penitentiam, cum angelis meretur psallere. Qui autem psallit, iam non agit penitentiam, sed gratias agit et benedicit. Adorabo ad templum sanctum tuum. Si hoc est templum quod nunc uidetur desertum, in quo oportet adorare: ergo non debent Iudei adorare, quoniam euersum est templum. Templum autem dicit  sanctam et celestem Ierusalem.

Super misericordia tua et ueritate tua. Peccator audiat misericordiam, iustus autem et superbus audiat ueritatem.

Multiplicabis in anima mea uirtutem. Multiplicabis, hoc est, multis sollicitudinibus subiacentem animam.

Confiteantur tibi, Domine, omnes reges terre. Reges terre sunt isti qui regnant peccato. Ergo ipsi confiteantur qui regnant peccato. Nec enim de regibus huius mundi scriptum est: Cor regis in manu Dei . Putas cor Iuliani impiissimi in manu Dei fuit? Absit; aut, Neronis, aut Maximiani, et Decii persecutorum? Absit. Sed illis dicit qui regnant peccato, quia isti qui uincunt uitia, et passiones anime, et regnant peccato, cor eorum in manu  Dei est. Quia audierunt omnia uerba oris tui. Quia custodierunt mandata tua.

Et cantent in uiis Domini. Philosophi huius seculi non cantauerunt in uiis Domini, sed nos cantamus in uiis Domini, hoc est, in Moyse et in Isaia, et in Ieremia, et de uiis istis uenimus ad illam uiam que dicit: ego sum uia.



PSALMUS CXXXuIII.

Domine, probasti me, etc. Mirabilis facta est scientia tua ex me. Manifestius hoc Symmachus interpretatus est: Pretergreditur me scientia tua, id est, non  possum tua scire secreta, et in profundum sapientie tue mens mea non potest introire.

Quo ibo a spiritu tuo? aut a facie tua quo fugiam? Quomodo autem tuam possum comprehendere notitiam, cum in te sint omnia, nichilque sit quod te fugiat, et ubique sit spiritus tuus? Ex quo intelligimus Deum esse qui totus ubique sit.

Si ascendero in celum, tu ibi es; si descendero ad infernum, ades, etc. Nulla altitudo te altior: nullum profundum te profundius: oriens et occidens in tua continentur manu.

Et dixi, Ergo tenebre conculcabunt me, et nox lux mea in deliciis meis. In Hebreo sensus iste est: Et dixi, Forsitan tenebre conculcabunt me: econtrario autem nox ipsa apud te lumen fuit: quia nichil celare  te potest. Quod Symmachus melius interpretatus est dicens: Et nox lux circum me sedet. Sed et sequentes uersiculi, hoc idem significant.

Quia tenebre non obscurabuntur a te, et nox quasi dies illuminabitur: sicut tenebre eius, ita et lumen eius. Id est, tam clara sunt omnia, que a te putantur occulta, ut manifestiora sint luce.

Suscepisti me de uentre matris mee. Quinta Editio ita transtulit: Conflasti me de uentre matris mee.

Imperfectum meum uiderunt oculi tui. Imperfectum hic pro incomposito posuit: quod etiam elementa hominis antequam formentur in utero, cognoscat Deus. Ut in libro tuo omnes scribentur. Et quod nullus absque uoluntate nascatur Dei: ne quisquam eius notitiam subterfugiat.

 Dies formabuntur, et nemo in eis. Hunc locum Symmachus ita transtulit: dies quibus formati sunt, ne una quidem ex eis deest. Et est sensus: omne tempus etatis cui iam ab exordio uite istius sunt curricula deputata, certo fine decurrit, nec una dies aut plus aut minus est quam tu conditor esse uoluisti. Secundum Septuaginta autem interpretes, et altiorem intelligentiam, sensus est: Tu omnes in die formas, tu cunctos uis esse filios Dei, sed nullus est in hominibus qui non peccato obnoxius fiat, et per hoc filius noctis esse incipiat, nec quisquam eorum luce ipsius diei toto uite sue tempore digna perficiat. Unde et Apostolus ad eos qui filii noctis esse cessauerant, loquitur: Nos autem, fratres, non sumus filii noctis, sed Filii Dei .



PSALMUS CXXXIX.


Eripe me, Domine, ab homine malo, etc. Non in tantum potest nos decipere diabolus, quantum per organum hominis: ab hoc deprecatur propheta liberari.

Qui cogitauerunt iniquitates in corde. De hereticis dicit.

uenenum aspidum sub labiis eorum. Quoniam uidentur amicitie uerba habere, sed plena sunt ueneno mortifero.

Iuxta iter scandalum posuerunt mihi. Hoc est de Scripturis proferentes testimonia, que quasi uidebantur rationem aliquam habere, tentabunt me decipere.

 Dixi Domino, Deus meus es tu. Si non es sanctus, non potes hunc uersiculum dicere. Cui non regnat peccatum, hoc dicit: Pars mea Dominus .

Non tradas me, Domine, a desiderio meo peccatori. Dicit Scriptura: Quod si quis uiderit mulierem ad concupiscendum, iam mechatus est eam in corde suo . Ergo dicit propheta: Ne de concupiscentia mea tradas me diabolo; sed bene mihi habet in opere iudicare, et non in cogitatione.

Caput circuitus eorum, labor labiorum ipsorum operiet eos. Quemadmodum serpens quando uiderit aliquem uenientem ad percutiendum, circulum facit totius corporis sui, et in medio celat caput, ubi scit habere se uitam; ita et isti heretici per sermonem philosophorum, et Aristotelis, et ceterorum  uidentur se abscondere et quasi protegere, et defendere. Sed ecclesiasticus uir quasi in uirga, hoc est in cruce, soluit circulum, et inuenit caput latens, et ibi eum percutit, hoc est, testimonium profert de Scripturis.

Habitabunt recti cum uultu tuo. uultus Dei quid est nisi Christus? Qui non rapinam arbitratus est esse se equalem Deo .



PSALMUS CXL.

Domine, clamaui ad te, exaudi me. Moyses stabat cum populo, et Pharao sequebatur post tergum eius, et undique angustia illi erat. In illo tempore lacrymatus est ad Deum. Et continuo Deus ad eum: Quid clamas ad me? Dum cum silentio orabat, auditus est. Scriptura autem non meminit quod locutus  sit, sed tantum quod lacrymatus sit. Et sanguis martyrum semper clamat ad Dominum, et exauditur. Et Dominus locutus est Cain: Sanguis fratris tui clamat ad me . Et in Apocalypsi Ioannis, anime iustorum sub altari dicebant ad Dominum: Usquequo, Domine, non nos defendis ? Simul autem consideremus, quia anime iustorum altaria sunt Domini. Intende uoci mee, cum clamauero ad te. Hoc est, uide et considera, o Domine, quid peto: quoniam non peto corporali desiderio, aut aurum, aut tale aliquid huiusmodi: sed ut misericordiam tuam consequar. Propterea dicit, intende, hoc est, diligenter audi, quia nichil alienum peto.

Dirigatur oratio mea, sicut incensum in conspectu tuo. Hoc est, recta ad te perueniat oratio mea, non  habens aliquas sordes, aut uitia, aut cogitationes diabolicas. Incensum autem orationes sanctorum sunt. Hoc autem cognoscimus de Apocalypsi: quando uiginti quatuor seniores tenebant thuribula, et dicebant : He sunt orationes sanctorum. Eleuatio manuum mearum sacrificium uespertinum. Eleuatio manuum. Dominum demonstrat. Et in eleuatione manuum Creatorem uidemus. uide autem, quia non dixit, extensio manuum mearum. Extensio enim non est eleuatio. Sed extendit aliquis, et post tergum, et in latus, hoc est, in uitia: quemadmodum dicit Dominus: Et quando extenderitis ad me manus uestras, non exaudiam uos . Sacrificium uespertinum, undecima hora, id est, in  Euangelio, leuo manus meas. Et iterum Apostolus: Leuate manus uestras ad orationes . Et Moyses quando leuabat manus, uincebat iehsu: quando deponebat, uincebatur . Si intelligo Scripturas secundum historiam, et secundum litteram: Moyses deorsum habet manus. Si autem spiritualiter, eleuat manus suas in altum.

Pone, Domine, custodiam ori meo. Mors et uita in manibus lingue. Et iterum: Amen dico uobis: quoniam de omni otioso uerbo quod locuti fueritis, reddetis rationem in die iudicii . Hoc ergo postulat, Propheta, ut omne quod loquitur, non sit otiosum, sed sanctum et dignum Deo. Et ostium circumstantie labiis meis. Ostium circumstantie quasi  murum in circuitu totius domus postulat, ut in nullo uincatur. Dicit enim Ieremias: Mors intrauit per fenestras uestras . Fenestras autem habemus quinque, hoc est, uisum, auditum, gustum, odoratum, et tactum. Si ergo uidero mulierem ad concupiscendum eam, iam mechatus sum eam in corde meo , et intrauit mors per fenestram meam, hoc est, per uisum. Si tibia, aut organum, aut calamus quasi dissoluat me, mors intrauit per auditum meum. Si autem aliquid molle tangam, et soluar corporis mollitie, mors intrauit per tactum meum, et cetera similiter. Ergo deprecatur propheta ostium circumstantie, hoc est, ut muniatur tota eius domus, ut non habeat aduersarius unde ingrediatur, et dominetur hominibus. Dicitur enim  in Epistola sancti Petri: Aduersarius noster diabolus sicut leo rugiens circuit, querens quem deuoret . Diabolus non pugnat cito contra aliquem per grandia uitia, sed per parua, ut possit quomodocumque intrare, et dominari homini, et postea eum in maiora uitia impellit. Non per fornicationem, non per auaritiam: sed per minora uitia ingreditur.

Non declines cor meum in uerba malitie ad excusandas excusationes in peccatis. O infelicissimum humanum genus, qui peccata excusamus, dicentes: uictus sum a natura: cum in potestate nostra sit, et peccare, et Domino adiuuante, non peccare. Semper excusamus nosmetipsos et dicimus: Ego nolebam peccare: caro me uicit. Illa mulier uenit ad me,  ipsa misit, ipsa me tetigit, ipsa mihi illud dixit, ipsa me uocauit, et pro quo debueramus penitentiam agere, et dicere: Domine, peccaui: excusamus, et iungimus peccata peccatis. Aequale corpus habemus omnes, diuersos autem labores. Non est personarum acceptor Deus. uis ergo scire quod equale habemus et nos et sancti corpus? Paulus Apostolus dicit: uideo autem aliam legem repugnantem legi mentis mee, et captiuantem me in lege peccati . Et iterum post hec: Propterea castigo corpus meum, et in seruitutem subiicio, ne aliis predicans, ipse reprobus inueniar . Et iterum: Miser ego homo, quis me liberabit de corpore mortis huius ? Diuersos  ergo labores habemus. Et quantum quis laborat, tantum et premium accipiet.

Et cum hominibus operantibus iniquitatem. Ex communi subauditur: non declines cor meum cum hominibus operantibus iniquitatem. Et non communicabo cum electis eorum. Sicut Dominus habet electos sanctos, ita et diabolus habet electos suos. Intellige mihi principes hereticorum, et non dubitabis de electis eorum. Si enim dixisset electos, et non cum subdistinctione, eorum, exclusisset electos Dei. Communicabo dupliciter intelligitur: aut consentiam, aut secundus fiam, hoc est, immundus. Scitis enim Scripturam, duo immunda uocare. Dicit Apostolus: Ut confundat utrumque , hoc est, duos homines in unum nouum hominem. Duos, interiorem  et exteriorem, hoc est, immundum faciam sanctum. Et iterum: Ne in arca, munda septena introduxit secum: immunda autem duo et duo .

Corripiet me iustus in misericordia, et increpabit me. Quem diligit Dominus, corripit: castigat autem omnem filium quem recipit . Beatus est qui corripitur, non retribuet Dominus bis in idipsum. Magna est ira Dei quando non nobis irascitur . Reseruat enim nos sicut uitulum in occisionem. Ad Ierusalem enim dicit: Multa sunt peccata tua, et multe iniquitates: propterea non irascor tibi , hoc est, quando adultera eras tantum, zelabam te quasi diligens te: quando autem multos habuisti amatores, contempsi te, et non irascor tibi . Quemadmodum uir zelat uxorem  suam quando eam diligit: si autem non zelat, odit eam, et non consequitur illius sermones qui dicit: uisitabo in uirga iniquitates eorum . Et iterum: Et non uisitabo filias eorum quando fornicate fuerint . Corripiet me iustus in misericordia, et increpabit me. Pone hic magistrum aliquem, aut patrem aut medicum. Si uiderit medicus in corpore carnes putridas, et dicat, quid ad me pertinent? scias quia crudelis est. Si autem precidat, et cauterium imponat, misericors est: quia sanat hominem. Similiter et magister si dimittit puerum, et non ab eo exigit disciplinam, odit eum. Si autem exigat, et medicus curet; que putatur esse asperitas, clementia est. Achab arguitur a Domino de Naboth : quando occidit  eum, et accepit uineam eius, et effudit sanguinem iustum. Elias propheta missus est ad eum qui dixit: Occidisti, et possedisti: statim conscientia percussus submisit ceruicem et oculos, et hoc impius, et rex indutus purpura. Et postea dicit Scriptura: quod audiens induit cilicium subtus purpuram. Et uidens Deus dixit: Quia reueritus est me Achab: non inducam mala in eum. uide ergo quantum ualuit cilicium, et ieiunium, et modica lacryma quantum sanguinem lauit. Ita ergo oportet uestiri cilicio et ieiunare, ut nemo uideat. Corripiet dupliciter intelligitur: aut arguet, aut docebit. Oleum peccatoris non impinguet caput meum. Populus meus, qui uos beatificant seducunt uos . Laus hereticorum, et oleum  ipsorum, quo ungunt capita hominum, et repromittunt eis signa celorum, impinguat eis caput. Omne autem pingue reprehendit Scriptura, sicut dicit: Et mundauit Iacob, et saturatus est, et calcitrauit: dilectus incrassatus est: impinguatus, dilatatus est . Manna autem angelorum tenue est .

Quoniam adhuc, et oratio mea in beneplacitis eorum. Hoc dicit: Ipsi quidem sapiebant: ego autem pro ipsis orabam ut conuertantur. Absorpti sunt iuncti petre iudices eorum. Sicut alibi dicit: Beatus qui tenebit et allidet paruulos suos ad petram . Petra autem erat Christus . Paruuli autem minores, et parue cogitationes antequam crescant. Et nunc ipsi heretici, licet per Aristotelem  et Platonem uideantur simplicitatem Ecclesie contemnere, tamen quando uenerint ad Scripturas, statim absorbebuntur a petra, hoc est, a Christo, et conuertentur ad eum. Absorptio enim pro uictoria dicitur: sicut Apostolus dicit: Absorpta est mors in uictoria. Ubi est, mors, uictoria tua? Ubi, inferne, stimulus tuus ? uictoriam autem dicit ipsam absorptionem, quam uictoriam habebat in absorbendo.

Audient uerba mea, quoniam potuerunt. Ipse Dominus dicit: Quia ad me uenerunt, uicti sunt, et delectati sunt meis uerbis, et conuersi sunt ad me, et sunt in Ecclesia mea. Sicut crassitudo terre. Omne crassum uicinum est terre. Et anima que peccat, terre heret. Dominus enim ex initio omnia tenuia  fecit. Suo ergo uitio unusquisque incrassatur, et deducitur in terram. Demus exemplum: sicut uulnus in corpore tumens plenum est crassum, et quando uenerit medicus secat ipsum, et sanat et tenne facit, et tunc redigitur in suam naturam, quomodo et creatum est. Ideo dicit: Sicut crassitudo terre erupta est super terram, et saluatur.

Dissipata sunt ossa nostra secus infernum. In uigesimo primo psalmo dicit: Dissipata sunt uniuersa ossa mea. Si secundum litteram intelligimus, non stat. Siquidem crucifixus est tantum. Quando uideris Arium, Eunomium extra Ecclesiam; intellige dissipata esse ossa Domini secus infernum. Os quod forte est, ipsi maiores sunt qui uidentur aliquid esse: per multiloquium ipsorum, et per philosophiam, et contentionem  inducuntur ab hereticis.

Custodi me a laqueo quem statuerunt mihi. Semper nobis laqueos tendunt aut heretici, aut demones. uitia enim uicina sunt uirtutibus. Laqueum mihi posuerunt in eleemosyna, si extendero manum meam, ut uideant homines: et quasi bonum faciens, uenio in uitium et in peccatum. Si autem dedero tunicam fratri, ut alter uideat, laqueum mihi posuerunt. Semper ceruis tenduntur retia, et laquei eis ponuntur, ubi uestigia eorum deprehenderit uenator. Ceruus autem accipitur in sancto: quia altus est, et cornua grandia habet, et interficit serpentes. Propterea dicit alibi: Qui perfecit pedes meos tamquam ceruorum . Talis enim dicitur esse uirtutis,  ut spiritu narium suarum protrahere serpentes de cauernis, et sic comedere ualeat. Ipsi ergo serpentes ponunt nobis scandala, hoc est, demones in ipsis uestigiis nostris ubi gradimur: In uirtutibus, in eleemosyna, ut coram hominibus faciamus propter uanam gloriam. In ieiunio, in oratione, in uestiendo cilicium: et ostendere hominibus. Qui enim uestitur cilicio, debet lugere sua peccata: non gloriari, et ostendere hominibus. Et a scandalis operantium iniquitatem. Hoc est, ut non offendam.

Cadent in retiaculo eius peccatores. Superius dixit, custodi me a laqueo quem statuerunt mihi, de multis, nunc autem de uno: Cadent in retiaculo eius peccatores. Quemadmodum Dominus mittit rete, et comprehendit multitudinem piscium, et habet apostolos  piscatores colligentes et afferentes ad eum, hos ipsos qui per eos credunt, ita et diabolus habet demones qui ei subiecti sunt, qui et decipiunt homines et afferunt illi. Singulariter sum ego donec transeam. Dicit Ieremias: Solus sedebam, amaritudine enim repletus eram . Hoc est, in penitentia, solus ego hos dolos caueo. Et Moyses dicit: Transiens uidebo hanc uisionem magnam . Si non transierit, hoc est, omnia uitia, non potest uidere magnam uisionem. Magna autem uisio: quia rubus ardebat, et non incendebatur: Ardebant spine, hoc est, peccata. Hoc igne mundatur et Isaias: iste est enim carbo qui tetigit labia eius: qui erat super altare . Huius carbonis meminit et propheta Dauid: Sagitte potentis acute, cum carbonibus desolatoriis  . Iste carbo desolator est, solitudinem facit, et peccatorem purgat.



PSALMUS CXLI.

Intellectus Dauid, cum esset in spelunca, oratio. Prescribitur iste titulus secundum historiam quidem quando fugiebat Dauid a facie Saul, in deserto Engaddi in spelunca absconsus . Et ingressus est ignorans Saul, quasi sua causa. Sed quoniam habet in prescriptione. Intellectus Dauid: debemus spiritualiter intelligere psalmum. Accipitur quidem in Domino uerus Dauid, et intelligitur Saul in diabolo. Spelunca autem in hoc mundo: et quod diabolus non immittit in hunc mundum aliquid boni; sed stercus, et si quid putridum est. Spelunca autem intelligitur iste mundus, quia perfectum lumen non habet, quantum ad comparationem futuri, sed quasi lumen aliquod illuxit Dominus ueniens in hunc mundum. Propterea  dicit Apostolus: Qui est lumen glorie eius . Ergo sicut Dauid introiuit in speluncam abscondens se a Saul: ita et Dominus ingressus est in hunc mundum, et persecutionem passus est.

uoce mea ad Dominum clamaui: uoce mea ad Dominum deprecatus sum. Effundo in conspectu eius orationem meam. Omnia hec in humilitate corporea loquitur, ut se uerum hominem, sicut sepe diximus, manifestet. Tribulationem meam ante ipsum pronuntio: in deficiendo in me spiritum meum. Neque tribulatio presens, neque defectio spiritus impedit: sed iugiter spiritualis uocis oratione clamare non desinit. Et tu cognouisti semitas meas. Doctrinas quas doceo.

In uia hac qua ambulabam, absconderunt superbi laqueos mihi. Sepius ei a Iudeis absconditos tentationum  laqueos in uia presentis uite, et in aliis declarauimus psalmis.

Considerabam a dextris. Ut de sinistra ad dexteram adducerentur. Et uidebam, quia non erat qui cognosceret me. Deum carne contectum.

Periit fuga a me. Periit fuga eius, cum delatus a Iudeis, sepius ultro iterum obtulit, nec est agnitus ab eis. Et non est qui querat animam meam. Corpus accipiunt ad crucifigendum: animam autem non requirunt, id est, non attingunt.

Clamaui ad te, Domine. De cruce. Dixi, tu es spes mea. Commendans in manibus tuis spiritum meum . Portio mea in terra uiuentium. In sanctis qui in eam transferuntur, sicut et latroni ait: Amen dico tibi, quia hodie mecum eris in paradiso.

 Intende in orationem meam: quia humiliatus sum nimis. Libera me a persequentibus me: quia confortati sunt super me, etc. A Patre se educi de inferni claustris postulat, ut resurrectio eius paterni nominis honor sit. Que confessio a quibus sit confitenda ostendit, dicens: Me exspectant iusti. Apostoli uel reliqui sancti, quorum exspectationi, cum resurrexero, satisfacio. Donec retribuas mihi. Claritatem illam quam habui, priusquam mundus fieret, apud te . Et nos humiliter deprecamur ac petimus, ut suscepta uoce clamoris nostri, eductos ex inferni carcere, illuc nos iubeas transferri de morte, ubi pendenti latroni preparasti locum lucidum ac quietem: quia tibi est honor et gloria cum Patre et Spiritu sancto in secula seculorum. Amen.



PSALMUS CXLII.


Psalmus Dauid, quando persequebatur eum filius suus Absalon. Iste psalmus uocem continet illius qui pro humana redemptione seipsum exinaniuit, accipiens formam serui, ut nos erueret a seruitute .

Domine, exaudi orationem meam. Humilia uerba et plena humilitatis et misericordie. Auribus percipe obsecrationem meam in ueritate tua. Confidentis uerba sunt. In ueritate tua, hoc est, in Christo tuo. Ego sum uia, uita, et ueritas . Et exaudi me in tua iustitia. Et in Christo tuo. Hoc est, non confido mihi, sed ego ueritatem et iustitiam tuam peto, ut ipsa mei misereatur.

Et non intres in iudicium cum seruo tuo. Ecce manifestissime  demonstrauit, quia misericordiam Dei prestolatur, dicens: Et non intres in iudicium cum seruo tuo. Hic quasi aliquis iudicet inter Deum et prophetam, sicut et in quinquagesimo psalmo scriptum est: Ut iustificeris in sermonibus tuis, et uincas cum iudicaris. Et propterea intrat in iudicium Deus, ut iuste puniat. Tale quid fecit et Cyrus, rex Persarum et Medorum, regi Armeniorum, quando transgressus est amicitias eius. uicit eum et captiuum accepit: et proprios illius cognatos, et uxorem, et filios fecit iudicare inter illos: ut iuste aut misereatur, aut puniat. Quia non iustificabitur in conspectu tuo omnis uiuens. Deus Abraham, Deus Isaac, Deus Iacob: Deus uiuentium, et non mortuorum . Ergo nec  ipsi patriarche iustificabuntur in conspectu Dei. Stelle enim non sunt munde in conspectu eius .

Quia persecutus est inimicus animam meam. Hoc interpretatione non indiget. Nulli dubium, quin diabolus: Humiliauit in terra uitam meam. Hoc est, quod dicit. Ante alas habebam, et uolabam: nunc autem persecutus est inimicus animam meam: et apprehendit, et ligauit mihi pedes et manus, quemadmodum uolatile ab homine comprehenditur, ut quasi uideatur mortuum esse: quia non habet licentiam alarum suarum ut uolet. Ita et me, inquit, inimicus ligauit conscientia peccatorum meorum.

Collocauit me in obscuris, sicut mortuos seculi. Si sicut mortuos seculi, adhuc necdum mortuus, quia  in penitentia stat. Si quis autem peccans non agit penitentiam, hic mortuus est seculi, et non, sicut mortuus, sed perfecte mortuus. Hoc ergo putauit inimicus, quia non ago penitentiam pro peccatis que ipse mihi suggessit ut faciam. Et anxiatus est super me spiritus meus. Tu dic prius peccata tua, et saluus eris . Et iterum: Si solum suspiraueris pro peccatis tuis, saluus eris . In me turbatum est cor meum. Propter conscientiam meam, quia peccaui.

Memor fui dierum antiquorum. Dierum meorum priorum memor fui, quando habebam confidentiam: nunc autem mihi nox est.

Expandi manus meas ad te. Ligatus ab inimico, nichil aliud possum facere nisi penitentiam agere,  et manus meas leuare ad te. Anima mea sicut terra sine aqua tibi. Sicut terra sine aqua sitit et querit imbrem: ita et anima mea desiderat et sitit te, Deum suum.

uelociter exaudi me, Domine: defecit Spiritus meus. Anima mea defecit, et caro mea defecit: spiritus tantum remansit in me, et ipse defecit; sed, uelociter exaudi me, Domine, et miserere mei.

Notam fac mihi uiam in qua ambulem. Christum tuum notum fac mihi, qui dixit: Ego sum uia .

Spiritus tuus bonus deducet me in terram rectam. Hic impiissimi Ariani proponunt nobis, et dicunt: Magister bone, quid faciam boni ut saluus fiam? Qui dicit: Quid me dicis bonum? Nemo est bonus nisi  unus Deus . Ergo si Filius non est bonus, sed Pater: maior est Pater Filio. Ergo secundum tuum sensum, impiissime Ariane, quis maior? Filius, an Spiritus sanctus? Utique dicis, Filius. Hic ergo dicit: Spiritus tuus bonus deducet me in terram rectam. Ergo si Spiritus bonus est, qui minor est, sicut tu dicis: multo magis Filius bonus est, quem tu maiorem dicis. In Euangelio autem ita habet: Et accedens unus de scribis tentans eum, ait: Magister bone, et ait: Quid me dicis bonum, et non confiteris ? Sicut si aliquis tentans episcopum suum, quem contemnit, dicat illi: Episcope, et ille respondet. Tibi non sum episcopus, recede a me. Alibi autem non legistis: Bonus pastor ponit animam  suam pro ouibus suis ? Quid autem melius Filio, qui carnem induit propter nos, et passus est, et descendens de sua maiestate, nouem menses in utero uirginis in sanguine fuit, in cunabulis fuit, passus est per momenta crescere, et uerberari, et colaphizari, et crucifigi? Quid hoc melius?



PSALMUS CXLIII.

Propter eos qui ignorant Latinam linguam, licet multa de Euangelio dixerimus, tamen debemus et de Psalterio quedam dicere: ut aliis saturatis, alii ieiuni non redeant. Quoniam autem longus est psalmus, et si uoluerimus in singulis uersiculis immorari, dies preterit: debemus breuiter ad singula queque sensus magis quam uerba replicare.

Benedictus Dominus Deus meus, qui docet manus  meas ad prelium, et digitos meos ad bellum. Qui breuiter interpretatur, hoc consequitur, ut ipse laudem non habeat, et tamen quodcumque in interpretatione est, retineant illi qui audierunt. Benedictus Dominus Deus meus, qui docet manus meas ad prelium, et digitos meos ad bellum. Leuemus manus in sancta sine cogitationibus et disceptationibus; leuemus in omni loco. Et cum leuauerimus manus nostras, orationes nostre ad Deum arma sunt contra diabolum. Qui docet manus meas ad prelium, et digitos meos ad bellum. Hec est lyra nostra, hec cithara. In hac cantamus Domino.

Misericordia mea, et refugium meum, susceptor meus et liberator meus. Protector meus, et in ipso speraui. In tantis nominibus appellatur Deus. Quot  beneficia, tot nomina. Qui subdis populum meum sub me. Hoc potest ex persona Christi dici, hoc est, ex assumpto homine. Potest autem ex persona apostolorum dici, quia dicitur: Qui subdis populum meum sub me. Dicit hoc et sanctus Pater in monasterio, et gratias referens Deo dicit: Benedictus Dominus Deus meus, qui subdis populum meum sub me. Non enim mihi subiicitur; sed tibi subiicitur. Ideo mihi seruit, ut seruiat tibi.

Domine, quid est homo, quia innotuisti ei: aut filius hominis, quia reputas eum? Hoc ipsum et in octauo psalmo dicitur: Quid est homo quod memor es eius: aut filius hominis, quoniam uisitas eum? Domine, quid est homo, quia innotuisti ei? De fragilitate corporis et humana conditione loquitur? Et quid  dicit? Si carnem aspicias, quid est homo? Si Spiritum, grande quiddam est homo. Non despiciamus carnem, sed carnis opera contemnamus. Non despiciamus carnem, que cum Christo regnat in celo. Caro et sanguis regnum Dei non possidebunt . Non caro et sanguis, sed carnis opera. Caro et sanguis regnum Dei non possidebunt, et quomodo in Christo regnant, et quomodo sedemus cum Christo in celestibus? Domine, quid est homo, quia innotuisti ei: aut filius hominis, quia reputas eum? Gratias agit Deo, et quod dicit, hoc est: Quantum ad humanam conditionem, homo nichil est. uanitas uanitatum, et omnia uanitas, dicit Ecclesiastes. Si omnia uanitas, ergo et celum, ergo et angeli. Si celum et angeli  uanitas: homo quanta uanitas! Et si uanitas angeli, si celum uanitas: Deus ergo quare uanitatem operatus est? uanitas ad comparationem Dei: ceterum per se non uanitas . Domine, quid est homo, quia innotuisti ei? Grandis hominis felicitas scire creatorem suum. Hoc a bestiis distamus, quia nos intelligimus Creatorem nostrum; illa non intelligunt. Sed et ipse status corporis suum querit artificem. Cetera animalia terram respiciunt, et ubi uenter, ibi et oculi. Ceterum oculi nostri ad celum erecti sunt, et si mens fuerit obcecata, tamen inuictis oculis celum uideamus.

Homo uanitati similis factus est, dies eius sicut umbra pretereunt. uere dies nostri quasi umbra. Fui infantulus, fui puer, fui adolescentulus, fui iuuenis,  fui uir, hoc est, fui etatis perfecte, fui medie. Dum nescio, senex sum. Senectuti mors subrepit. Mutor quotidie, et nichil me esse non sentio. Ne uno quidem momento hore stamus in statu nostro, sed semper aut crescimus aut decrescimus. Ergo homo per momenta mutatur, et dum nescit, interit. Ego senex, recordor infantulus quid fuerim, quid fecerim, quomodo luserim, quomodo huc illucque discurrerim: nunc me uideo nimio pondere pregrauatum. Dies eius sicut umbra pretereunt. uita nostra umbra esse uidetur, et substantiam non habet. Quod autem substantiam non habet, cito perit. Quia ergo homo tam miserabilis est: quia sic est infirmus, quid inde precamur? quid rogamus? quid hic dicit propheta? quid est quod precatur?

 Domine, inclina celos tuos, et descende. Non poteris seruare istam hominis uilitatem, nisi ipse eam indueris. Domine, inclina celos tuos, et descende. Ouis tua erronea sanari non poterit, nisi tuis humeris reportetur . Tange montes, et fumigabunt. Amen, amen dico uobis: si habueritis fidem ut granum sinapis: poteritis dicere monti huic: transi, et transferetur . Ibi de lunatico dicebatur: de illo monte, qui ab illis transferri non poterat. Scriptum est in Ieremia: Date Domino Deo nostro gloriam, antequam offendant pedes uestri ad montes tenebrosos . Hoc totum quare diximus? Quoniam et nunc sequitur: Tange montes, et fumigabunt. Montes qui regnant: montes qui erecti sunt per superbiam: qui dicunt: Mea sunt flumina, et  ego feci ea. Tange montes, et fumigabunt. Non dixit, inflammabuntur; sed, fumigabunt. Habeant montes pene indicium: non fulgoris, non splendoris.

Fulgura coruscationes, et dissipabis eos. uide quid dicat. Non dixit, delebis eos; sed, dissipabis eos. Legimus in Genesi, eo tempore quo fabricabant turrem, dixit Deus: uenite, descendamus et confundamus linguas eorum, ne aliquando in se consensum habeant, sed dispergantur . Prodest illis.

Emitte manum tuam de alto. Domine, quis credidit auditui nostro, et brachium Domini cui reuelatum est ? Emitte manum tuam de alto. Domine, inclina celos tuos et descende. Hoc ad Filium dicitur:  Inclina celos tuos et descende. Et quomodo dixit: Emitte manum tuam de alto? Si descendit, quomodo manum mittit de alto? Sed licet in terra sit, tamen de celo mittit manum: non enim recedit de celo. Eripe me, et libera me de aquis multis. Quoniam descendisti, quoniam inclinasti celos, et misisti manum tuam de alto, et humanam carnem dignatus es assumere, et multi crediderunt in te: pro una aqua plures aque esse ceperunt: uideas dispersas in toto orbe esse hereses diuersas. Eripe me, et libera me de aquis multis: et presta mihi fontem uiuentem. Unus est enim Deus, una fides, unum baptisma . Libera me e aquis multis. Ille enim aque multe non generant filios tuos, sed filios alienos. Unde sequitur: Libera me de aquis multis,  et de manu filiorum alienorum. Non sunt enim filii tui, qui nascuntur in multis aquis; sed alieni filii sunt.

Quorum os locutum est uanitatem. Scientiam sibi repromittunt, et erigunt os contra Creatorem suum. Posuerunt in celo os suum. Quorum os locutum est uanitatem. Scientia illorum, uanitatis scientia est. Et dextera eorum, dextera iniquitatis. Utrumque condemnatur, et os et manus, et scientia et opera. Quorum os locutum est uanitatem, hoc est, scientiam. Et dextera eorum, dextera iniquitatis. Dextera, in opere. Dexteram se habere dicunt: sed toti sinistri sunt. Dextera iniquitatis est, et non est equitatis. Unde et tali sinistre dicitur: Stet diabolus a dextris eius. Qui talem habet dexteram, et iniquitatis dexteram,  stat diabolus a dextris eius .

Deus, canticum nouum cantabo tibi. Nouus homo, nouum canticum. Deus, canticum nouum cantabo tibi. Cantate Domino canticum nouum . Quam pulchre non dixit canto, sed cantabo. In futuro repromisit: in presenti enim scit certamen esse, non canticum. Numquam cantat exercitus, nisi quando uicerit. Ergo quoniam in presenti pugno: non mihi uacat cantare. Cum uicero, tunc cantabo: In psalterio decachordo psallam tibi. Tunc extendam utramque manum, et uitalibus tibi chordis canam. Oratio mea, psalterium tuum est.

Qui das salutem regibus, etc. Quibus regibus? Cor regis in manu Dei : qui regnant in corpore suo, qui subiiciunt corpus suum, et seruituti redigunt,  ne aliis predicantes, ipsi reprobi inueniantur . Isti sunt reges de quibus dicit Sapientia in Prouerbiis: Dat regnum regibus .

Eripe me, et libera me de manu filiorum alienorum. uersiculi qui supra dicti sunt, iterum repetuntur. Quorum os locutum est uanitatem, et dextera eorum, dextera iniquitatis. Quorum filii, sicut nouelle plantationes in iuuentute sua. De manu filiorum alienorum. Hereticorum filii, uideamus quales sint. Quorum filii, sicut nouelle plantationes in iuuentute sua. De manu filiorum alienorum. Diligenter animaduertite quid dicitur de hereticis.

Filie eorum composite: circumornate ut similitudo templi, etc. Beatum dixerunt populum cui hec sunt,  Illi hoc dixerunt. Ego quid dico? Beatus populus cuius Dominus Deus eius. Singula igitur uestris orationibus breuiter disseremus. Quorum filii, sicut nouelle plantationes in iuuentute sua. Plantatio eorum non est uetus, sed nouella est. Non est enim de ueteri lege: non est de prophetis: non est de apostolis, sed de nouis magistris est. Filie eorum, sicut nouelle plantationes in iuuentute sua. In iuuentute sua: semper iuuenes sunt. Licet multe sint hereses ueteres, tamen quotidie mutantur, et noue quotidie inueniuntur. Noue sunt ipse hereses, licet ueteres sint: tamen cum quotidie doctrinas suas innouant, noue sunt. Non enim sunt ueterum magistrorum errore contenti, sed quotidie ipsi noua reperiunt: quorum filii, sicut nouelle plantationes in iuuentute sua.  De Ecclesia, quid dicitur; de timentibus Dominum? Beati omnes qui timent Dominum, qui ambulant in uiis eius. Quid dicitur de illis? Filii tui, sicut nouelle oliuarum in circuitu mense tue. Circa mensam Christi sunt illi filii: non longe sunt a mensa Christi. Ibi non dicitur, filie; sed tantummodo, filii. Ceterum heretici habent et filias, habent et fragiliorem sexum, uoluptates, delicias. Filie eorum composite. Sermo compositus est, et sensus sordidus. In scripturis sanctis cogitationes semper filii dicuntur: uerba, filie. uide ergo quid dicit: Cogitationes eorum, hoc est, filii noui sunt. uerba uero eorum, hoc est, hereticorum, que habent de sapientia seculari, composita sunt: habent enim uerba composita, laudatum sermonem. Filie eorum composite. uidentur  quidem esse composite, sed quia filie sunt, et non filii, uires non habent. Circumornate ut similitudo templi. Pulchre dixit, similitudo templi. Non habent ueram Ecclesiam, sed similitudinem Ecclesie.

Cellaria eorum plena: eructantia ex hoc in illud. Parati sunt ad contendendum. Si illos tenueris in uno testimonio, ad aliud transeunt. Si in Scripturis tenueris, ad Aristotelem fugiunt. Si Aristotelem tenueris, in Platonem transeunt. Cellaria eorum plena: eructantia ex hoc in illud. Cellarium proprie dicitur, quod diuitias compositas habet. Heretici cellaria habent. Habent enim preparata uerba quibus contendant. Ceterum Ecclesiastici simplices sunt: nichil habent preparatum. Aperiunt os, et repletur a Domino: secundum quod dicitur: Aperi os tuum, et implebo  illud . Et, Nolite cogitare quid respondeatis illis: dabit enim uobis Pater uester in illa hora quid dicatis . uidetis quoniam non habemus cellaria preparata: sed diuitie nostre subdite sunt. Dicit aliquis: Da testimonium quomodo sancti cellaria non habent. Respicite, inquit, aues celi, quoniam non habent cellaria neque horrea: et Pater uester celestis pascit illas . Aues isti specialiter monachi sunt: non habent cellaria, non habent apothecas: sed habent apothecarum et cellariorum Dominum, ipsum Christum. Non habent horrea, sed horreorum Dominum. Non habent diuitias diaboli, sed habent paupertatem Christi. Diabolus quid dicit? Hec omnia mea sunt: si procidens  adoraueris me, dabo tibi ea . Christus quid dicit ad suos? Qui non uendiderit omnia sua que habet, et dederit pauperibus, non potest esse meus discipulus . Ille regna et diuitias pollicetur ut occidat; hic paupertatem pollicetur ut saluet. Nihil grande facimus, si nostra relinquamus. Christus Patrem reliquit, et regna celorum propter nos. Nemo putet me blasphemare: quia dixi, Patrem reliquit. Secundum dispensationem loquor, secundum quod mittitur: secundum quod dicitur: Pater qui me misit, maior me est . Deus non mittitur: Deus non subiicitur seruituti: sed dispensatio mittitur. Si Deus ubique est, et omnia in Deo sunt: quomodo Deus ad aliquid mittitur, cum Deus sit omnia? Christus igitur pro nobis pauper  factus est . Hoc totum quare diximus? Quia nunc lectum est: Cellaria eorum plena: eructantia ex hoc in illud. Pulchre dixit, eructantia: de saturitate nimia. Illi eructant de saturitate, et pereunt: nos de ieiunio, ut saluemur.

Oues eorum fetose. Multos habent filios. Multus enim numerus hereticorum est. Oues eorum fetose. Unde dicitur et in Osee propheta: Domine, da illis . Quid dabis illis? uuluam sterilem et ubera arentia. Hoc de quibus dicitur? De hereticorum magistris: qui sibi in numero discipulorum applaudunt. Oues eorum fetose abundantes in egressibus suis. Non dixit in ingressibus suis, sed in egressibus. Non enim ingrediuntur in Ecclesiam, sed egrediuntur de Ecclesia, id est, ex nobis exierunt, sed non fuerunt ex  nobis. Si enim fuissent ex nobis, mansissent utique nobiscum. Abundantes in egressibus suis. Quotidie egrediuntur de Ecclesia: abundantes in egressibus suis. De Ecclesia quid dicitur? Omnis gloria eius filie regis ab intus . Boues eorum crassi. uidit et Pharao in somnia boues crassos : Isrelitici populi tenues sunt, Aegyptii crassi. uidetis enim magistros hereticorum nichil aliud facere, nisi studere diuitiis. Diuitiis student, et pauperem Christum contemnunt. Boues eorum crassi. Pulchre dicit, boues crassi: quorum Deus uenter est, et gloria in confusione eorum .

Non est ruina macerie, neque transitus. Nonne uidetur uobis obscurum esse quod dicitur: Non est ruina macerie, neque transitus, neque clamor in plateis  eorum? Difficile hereticos inuenies imperitos. Omnes enim magistri instructi sunt scientia seculari. Non est ruina macerie, neque transitus. Si quando sunt in disputationibus, quando tecum ceperint disputare, sic uerba eorum breuia sunt: sic artifici sermone conclusa, ut euadere inde difficile sit. Cum enim te ligauerint syllogismis suis, et te clauserint, et quasi maceriem syllogismum tibi texuerint et edificauerint, non potes conuertere: non potes transire: teneris inclusus. Non est ruina macerie, neque transitus. Cumque ibi te tenuerint quasi quodam gyro inclusum: tunc non eris in angusta uia, que ducit ad uitam: sed in lata, que ducit ad mortem . Neque clamor in plateis eorum: Clamor Iesu reuocat  ad se, et dicit: Qui sitit, ueniat et bibat . Clamor Iesu in uia angusta est: in plateis hereticorum non est.

Beatum dixerunt populum cui hec sunt. Multi nescientes, beatos tales putant. Ceterum nobis simplicitas Christiana est: nolumus eloquentiam Platonicam: sed uolumus simplicitatem apostolicam. Piscator iste rete tenet, lutosos habet pedes, et manus ex opere callosas habet. Beatus populus cuius est Dominus Deus eius. Beatus est populus, qui pro omnibus diuitiis Christum habet. Illi habent filios et filias, et cellaria, et oues fetosas, boues crassos, et nitidos atque formosos. Ceterum nos non habemus multitudinem: sed scimus illud dictum in Euangelio: Ubicumque fuerint duo aut tres congregati in nomine  meo, ibi in medio eorum sum . Ne timeas, grex paruule; quia complacuit Deo habitare in te. Ne dicant monachi: Ecce tante multitudines, ciuitates plene sunt, omnis orbis; nemo ergo saluatur, nisi qui in monasteriis est? Ecce tante multitudines: nos ergo soli saluamur? Quando ergo hec cogitaueris, audi: Ne timeas, grex paruule: dictum est in Euangelio, quod una anima saluatur: ut duo millia porcorum pereant . Hoc totum quare dico? Quoniam pretiosior est unius sancti anima, quam infinite multitudines peccatorum. De toto mundo duodecim elegit apostolos, de duodecim unus recessit: remanserunt undecim. uenit crux: decem fugerunt: remansit unus Petrus: unus cum uno. Et ipse unus fugit, atque utinam fugisset, et non negasset.  Ergo dicamus, uniuersum genus humanum periit: Quoniam perierat, propterea Dominus crucifixus ait: Torcular calcaui solus, et de gentibus non est uir mecum . Eo tempore completus est psalmus: Saluum me fac, Domine, quoniam defecit sanctus . Non est qui faciat bonum, non est usque ad unum. Ille qui promiserat, dicens: Si me necesse est mori, aut ire in carcerem, non te negabo: negauit . Hoc totum quare dico: Quia monachus non debet aspicere ad multitudinem peccatorum, sed ad conuersationem et paucitatem sanctorum. Uniuersa Iudea ducebatur in captiuitatem. uenerat Nabuchodonosor, tanta hominum millia ducebantur captiua in Babylonem. Solus Ieremias erat qui confitebatur Deum, et ipse mittebatur  in lacum luti, et tamen pretiosior erat unius illius anima, quam omnis populi . uultis scire quid faciat unus homo? iehsu filius Naue cum uniuersa terra habitaretur, solus erat. Utique erant infinite multitudines, et ille solus erat. Solus imperat soli et lune, et stat: homo iubet, et celum audit . Audit illum celum: quia ipse audiebat Dominum. Ieremias erat in captiuitate: erant autem, et multe multitudines. Et quid dicit? Solus sedebam, quia amaritudine repletus sum . Quomodo solus in ciuitate eras? Sed ideo solus: quia propositi mei socium habebam.



PSALMUS CXLIu.

Laudatio ipsi Dauid. Iste psalmus ex uoce prophetica,  Dei continet laudem: sicut ipse ad eum eloquens ait:

Exaltabo te, Deus meus rex, et benedicam nomini tuo in eternum, et in seculum seculi. Exaltat Deum quia scit equalem Patri: regem, quia nouit iudicem mundi.

Per singulos dies benedicam te, et laudabo nomen tuum in seculum, et in seculum seculi. Et ob hoc maxime laudat: quia conformem sperat se fieri nomini illius: id est, Christo Domino, in seculo futuro.

Magnus Dominus, et laudabilis nimis, et magnitudinis eius non est finis. Quia sine fine magnus, sine fine laudabilis.

Generatio. Quam fides protulit. Et progenies. Quam  Christi passio procurauit. Laudabunt opera tua, et potentiam tuam pronuntiabunt. Cum uel a te facta sunt, uel a te proteguntur.

Magnificentiam maiestatis tue, et sanctitatem tuam loquentur. Tu nos sanctos esse uis, dicens: Sancti estote, quoniam ego sanctus sum . Hoc et nos ceteris loquimur. Et mirabilia tua narrabunt. Que quotidie in Ecclesia operaris.

uirtutem terribilium tuorum dicent, et magnitudinem tuam loquentur. uirtus est terribilis, cum in impios ulciscitur, ut in Pharaonem. Magnitudo est, cum iusti eriguntur, ut Isrel.

Memoriam abundantie suauitatis tue eructabunt. Quia eos fouere dignaris. Et iustitia tua exsultabunt. Quia in impios ulcisceris.

 Misericors et miserator Dominus: patiens et multum misericors. Et sanctus in omnibus operibus suis: quia quod factum est in eo, uita est.

Suauis Dominus uniuersis, et miserationes eius super omnia opera eius. Miseratione enim sua omne opus facit et protegit.

Confiteantur tibi, Domine, omnia opera tua, et sancti tui benedicant tibi. Ut per sanctos qui te iugiter benedicunt, intelligaris omnium esse creator et conditor.

Gloriam regni tui dicent. Ut ab omnibus desideretur. Et potentiam tuam loquentur. Ut ab omnibus timeatur.

Ut notam faciant filiis hominum potentiam tuam, et gloriam magnificentie regni tui. Ne excusatio per  ignorantiam adhibeatur.

Regnum tuum, Domine, regnum omnium seculorum. Omnia enim secula regni tui dominatione uoluuntur. Et dominatio tua in omni generatione et progenie. Ecclesiastica generatione in progenie futuri seculi dilatata.

Fidelis Dominus in omnibus uerbis suis. Cum omnia que per prophetas locutus est adimpleuit. Et sanctus in omnibus operibus suis. Ut sicut ille sanctus est: ita et nos qui opera eius sumus, sancti efficiamur in eo.

Alleuat Dominus omnes qui corruunt. Ne in eterna ruina mergantur. Et erigit omnes elisos. Quos corporee uoluptatis precipitauit stimulus, si penitentiam agant.

 Oculi omnium in te sperant, Domine, et tu das eis escam in tempore opportuno. Sanctorum interior aspectus in illo futuro retributionis suscipitur tempore.

Aperis tu manum tuam, et imples omne animal benedictione. Quod maledictiones et improperia mundo pro nomine tuo sustinuit.

Iustus Dominus in omnibus uiis suis, et sanctus in omnibus operibus suis. Sicut iam superius dictum est.

Prope est Dominus omnibus inuocantibus eum in ueritate. Ipse quid ait? Ego sum Deus prope, et non Deus de longe .

uoluntatem timentium se faciet et preces eorum exaudiet, et saluos faciet eos. Dum eos eruit, uel ab instigatione diaboli, uel ab ardore peccati.

 Custodit Dominus diligentes se, et omnes peccatores disperdet. Illos diligit, qui dilectionem eius mundanis dilectionibus pretulerunt. Illos uero disperdit, qui amori eius amorem seculi proposuerunt.

Laudem Domini loquetur os meum. Nunc, et in futuro retributionis tempore. Et benedicat omnis caro nomini sancto eius in eternum, et in seculum seculi. Quod ait: Omnis caro, non ad insensibilia referendum est: sed ad omne corpus Ecclesie, quod nos sumus, qui Deum laudare, benedicere, extollere, ac predicare debemus, per quem uiuimus, per quem alimur ac sumus. Cui est cum eterno Patre et Spiritu sancto honor et gloria in secula seculorum. Amen.



PSALMUS CXLu.

Alleluia. Aggei et Zacarie. Iste psalmus ex nomine  duorum prophetarum prescriptus ex unius uoce loquitur, dicens:

Lauda, anima mea, Dominum. Psalmus iste titulum habet Aggei et Zacarie. Sed hoc primum scire debemus, quod in Hebraico non habetur, sed in Septuaginta interpretibus. Dicamus autem et de editione uulgata Aggei et Zacarie. Quia instauratio hic dicitur Ierusalem: Regnauit Dominus in secula Deus tuus, Sion, in generatione et generationem: quasi de instauratione Ierusalem dici putant, que facta est sub Aggeo et Zacaria. Lauda, anima mea, Dominum. Non dixit, lauda, corpus: sed, lauda, anima: non quo corpus damnauerit, sed carnis opera condemnauit. Lauda, anima mea, Dominum. Anima ipsa se hortatur. Quomodo si dicat Dauid: Lauda, Dauid,  Dominum: sic et ipsa anima dicit ad se: Lauda, anima mea, Dominum: laudabo Dominum in uita mea. uide quid dicat: Ipsa se hortatur, et ipsa respondet. Quid dicit? Dicit mihi, Lauda, anima mea, Dominum. Ego ipsa respondeo: Laudabo Dominum, in uita mea. Modo laudare non possum, peccatis premor. Quotiescumque labia in laudes Dei aperio: totiens illa conglutinat conscientia peccatorum. Laudabo Dominum in uita mea. Pulchre dixit, laudabo: non, laudo. Quando cum Domino meo fuero, tunc laudabo Dominum in uita mea. Nunc in morte sum, laudare non possum. Laudabo Dominum in uita mea. uita nostra Christus est. Dominum laudemus in uita. Psallam Deo meo quamdiu fuero. uide quid dicat:  Quando iuste aliquid agimus, sumus: quando uero peccamus, esse desistimus. Multa sunt que dicantur: sed ad finem festinat oratio.

Nolite confidere in principibus, nec in filiis hominum, in quibus non est salus. Hoc generaliter ad omnes dicit: Nolite confidere in principibus. Non in imperatore, non in prefectis, non in iudicibus seculi.

Nolite confidere in principibus. Qui sunt principes? Filii hominum. Qui sunt filii hominum? Quibus non est salus.

Exibit spiritus eius, et reuertetur in terram suam. Cum autem regressus fuerit in terram suam, quid fiet? In illa die peribunt omnes cogitationes eorum. Omnis principum confidentia periet, et peribunt omnes cogitationes eorum. Nolite confidere in principibus.  Hodie fuit, cras non est. Hodie illum precedit exercitus, et sero in sepulcro iacet. Post tantam magnitudinem, tantam claritatem, nulla intercedunt tempora: in eodem momento Christi est operatio. In filiis hominum, in quibus non est salus. Qui sunt principes? Filii hominum. Si ipsi homines nichil sunt, quid sunt filii eorum? Exibit spiritus. Cuius? hominis. Exibit spiritus. Hic spiritum pro anima ponit. Pater, in manus tuas commendo spiritum meum . Exibit spiritus eius, et reuertetur in terram suam. Non spiritus reuertetur in terram suam: non enim est spiritus de terra, sed egreditur spiritus, et homo reuertetur in terram suam. In illa die peribunt omnes cogitationes eorum. Nos ipsi qui nunc [Al. non] sumus principes, quanta quotidie cogitamus et  dicimus, die crastina illud faciam, destruam horrea mea, et rursum die crastina edificabo illa! Dicitur mihi: Stulte, hac nocte rapietur anima tua; que autem preparasti, cuius erunt ? Hoc de illis dicit qui confidunt in principibus. Ceterum de sancto quid dicitur?

Beatus cuius Deus Iacob adiutor eius. Hi in curribus et hi in equis, nos autem in nomine Domini inuocabimus . Illi plures habent adiutores: sed principes sunt, sed homines sunt, sed corruunt. Nos unum habemus qui saluare potest. Spes eius in Domino Deo ipsius. uideamus tres pueri quid dicant in fornace Babylonia: quoniam uocat eos Nabuchodonosor rex: Non necesse est nos de hoc uerbo respondere tibi. Potest quidem nos Deus liberare  de fornace ardenti. Sed si non liberauerit, scito, rex, quia imaginem quam constituisti non adoramus . uidete fidem. Credimus, inquit, quod liberare potest. Sed si forte peccata nostra prohibuerint: tamen credimus et in eum qui non uult liberare. Non enim credimus in hac uita, sed in futura. Non propterea credimus in illum, ne hic ardeamus: sed ne per ista incendia ad alia transeamus. Incende igitur, prepara caminum: iste ardor,  ista combustio, nostra purgatio est. Beatus cuius Deus Iacob adiutor eius. uidete significantiam uerborum. Adiutor eius: et non poterat ibi ullum signum facere, propter incredulitatem eorum . Deus adiutor noster est. uolentes et laborantes liberat, et collaborat: dormientes, et tacentes, et nolentes, non liberat. Spes eius in Domino Deo ipsius. Egregie dixit, spes. Et si in presenti non liberat, tamen spes de futuro est. Qui fecit celum et terram. Iste Deus qui fecit celum et terram, Mare et omnia que in eis sunt. Ad comparationem celi, et terre, et maris, nos homines secundum conditionem carnis, sic sumus quasi formice et pulices. Qui ergo celum fecit et terram, hominem non potest liberare quem fecit?

 Qui custodit ueritatem in seculum. Si nos opprimit mendacium, non contristemur. Custodit Dominus ueritatem in seculum. Nescio quis contra nos mentitus est, et magis illi creditur mentienti, quam nobis uerum dicentibus. Non debemus desperare. Custodit Dominus ueritatem in seculum. Pulchre dixit, custodit. Custodit illam, et habet in thesauro suo: reddet nobis quod seruauit. Qui custodit ueritatem in seculum. Christus est ueritas. ueritatem loquamur, et ueritas nobis seruat ueritatem. Facit iudicium iniuriam patientibus. Etiamsi tardauerit, non desperes. ueniens, ueniet, et saluabit. Facit iudicium iniuriam patientibus. Hoc solum sit in nostra conscientia, quia iuste patimur. Hoc habeamus in conscientia, quia nos propter peccata nostra  patimur, et non facimus illud pro quo arguimur. Dat escam esurientibus. Et secundum litteram edificat, et si simpliciter intelligatur, edificat audientem. Respicite uolatilia celi: quia non serunt, neque metunt, et Pater uester celestis pascit illa. Dat escam esurientibus. Esurientibus dat, non eructantibus. Qui ergo non habet monachus, confidenter accipiat. Qui habet et eructans est, non accipiat. Scis quia esuris: scis quia non habes: si esurieris, et non habes: magis das beneficium, si accipias quod tribuitur tibi. Si autem habes, et non esuris, non debes cibum esurientium tollere, et accipere saturatus. Accipe quod in uentrem mittas, non quod in sacculum: accipe tunicam que corpus tegat, non que arcas impleat. Dat escam esurientibus.  Hoc secundum litteram. Dicamus et aliter: Esuriamus Christum, et ipse nobis dat celestem panem. Panem nostrum quotidianum da nobis hodie . Hoc qui dicunt, esuriunt. Qui panem desiderant, esuriunt. Qui dicit, panem nostrum quotidianum da nobis hodie, utique esuriens loquitur. Dat escam esurientibus. Putat aliquis, quod panem celestem de mysteriis dicat. Et [a 2Kb] hoc quidem accipimus, quia uere caro Christi est, et  uere sanguis Christi est. Ceterum dicamus et aliter. Panis Christi et caro eius sermo diuinus est, et doctrina celestis. Quicumque panem istum acceperit, et saturatus fuerit, quid fiet? Quid?

Dominus soluit compeditos. Si animam nostram iste panis refecerit: hoc est, sermo diuinus, et doctrina celestis: statim pedes nostri, qui colligati fuerant, soluuntur. Dominus soluit compeditos. Et Lazarus ligatus erat, et dixit: Soluite eum . Dominus soluit compeditos. Et filia Abraham decem et octo annos incuruata fuerat et uincta, soluitur, et in celum respicit. uidete quid ibi dicitur in Euangelio: Ecce, inquit, quedam erat mulier que spiritum infirmitatis habebat decem et octo annis, et non poterat, inquit, eleuare ceruicem .  Quoniam spiritum infirmitatis habebat, ceruicem sursum leuare non poterat. Dominus soluit compeditos. Ipsi sunt compedes que et opera: siquidem eadem peccata, que ceruices nostras excipiunt, et ligant pedes. Quicumque compeditus est, currere non potest. Quicumque compeditus est, in stadio Christi currere non potest. Pregrauantur enim pedes compedibus, et premuntur in terra, et configuntur in terra. Dominus soluit compeditos. uidete ordinem. Dat escam esurientibus. Primum esurimus: deinde accipimus cibum. Cum autem saturati fuerimus, soluuntur pedes nostri, qui compediti fuerant. Cum autem ambulare ceperint libere, quid sequitur? Dominus illuminat cecos. uidete quid dicat: Si de cecis istis loqueretur, debuit dicere: Dominus illuminat  cecos. Sed non dixit hoc, sed secundum Hebraicam et Grecam ueritatem quid dixit? Dominus sapientes facit cecos. Si de istis oculis loqueretur carnis, debuit dicere: Dominus illuminat cecos. Nunc uero dicitur, Dominus sapientes facit cecos. Si ceci, inquit, essetis, peccatum non haberetis. Cor nostrum obcecatum est tenebris peccatorum. Insipientia et stultitia, tenebre non oculorum, sed morum sunt. Cum ergo esurientes refecti fuerimus, et pedes nostri liberati fuerint: tunc incipient et oculi cordis nostri uidere lumen quod aliquando perdiderunt, et habere sapientiam. Si effectus fuerit sapiens, quid sequitur?

Dominus erigit elisos. Et si iacebas: securus esto, Dominus porrigit manum. Dominus diligit iustos. Res  duas uideo: diligit, et custodit. Qui diligit, quasi suum diligit. Qui autem custodit, eum custodit qui in periculo constitutus est. Dominus diligit iustos. Quicumque iustus est et perfectus, ab illo diligitur. Quicumque autem peregrinus est, et uenit ad seruitutem Domini, ille seruatur.

 Dominus custodit aduenas: pupillum et uiduam suscipiet. Et secundum litteram prodest, pupillum et uiduam suscipiet. O martyr, qui teneris, ut pro me fundas sanguinem: noli de filiis esse sollicitus, noli de uxore: me habent pro te. Dicamus et secundum spiritum: Pupillum et uiduam suscipiet. Pupillum suscipiet, qui Patrem Deum perdiderat per peccata. Et uiduam suscipiet. uiduam, hoc est, eam animam que Christum uirum perdiderat. Sed uide quid dicat, pupillum et uiduam. Non dixit, custodiet: non dixit, saluabit: sed, suscipiet: si reuertatur ad Patrem, si redeat ad maritum. Et uiam peccatorum disperdet. Non dixit, peccatores disperdet: sed secundum primum psalmum, et iter impiorum peribit. Si iustorum uia Christus est, peccatorum uia diabolus est. Et  uiam peccatorum disperdet. Omnium ergo peccatorum uia diabolus est, illum perdit: ceterum nos saluabit, qui ambulabamus per eam, et ambulare desiuimus.

Regnabit Dominus in secula. Quoniam uia peccatorum perierit, tunc regnabit Dominus in secula. Non dixit: in seculum: sed, in secula. Quamdiu uia non perit, Christus non regnat in nobis. Quamdiu uia peccatorum non perit, Christus non regnat in nobis. Quamdiu pedes nostri ambulant in uia diaboli, Christus non regnat in nobis. Irascor sine causa fratri meo: in uia diaboli ambulo: Christus non regnat in me. Detraho fratri meo: in uia diaboli ambulo: Christus non regnat in me. In quocumque peccato ambulauero, in uia diaboli ambulo:  Christus non regnat in me. Mens mea uana est, et in diuersa distrahitur. In uno loco sum, et mens mea per totum orbem uagatur. Angelos mundus capit, reges capit, exercitus capit, monachum unum non capit. Hoc totum quare dico? propter eos qui in toto orbe uagantur, et in uno loco sedere non possunt. Deus tuus, Sion, in generatione et generationem. Deus tuus, Sion. Frequenter diximus Sion speculam aut Ecclesiam interpretari, aut animam contemplantem Deum. Deus tuus, Sion, in generatione et generationem. In prima generatione, Iudeorum; in secunda, ex gentibus. In omnibus Scripturis, et in omnibus psalmis generatio et generatio dicitur, ut duos populos significet. Dicere autem et aliter possumus: Regnauit Dominus in secula Deus tuus, Sion: in generatione  ista et in generatione uentura. Regnet Christus in nobis, non regnet peccatum in corpore nostro. Cor regis in manu Dei . Simus reges: imperemus corpori nostro, et subiiciamus illud, et cor nostrum sit in manu Dei. Cui sit gloria in secula seculorum. Amen.



PSALMUS CXLuI.


Alleluia. Psalmus iste ut celestis ciuitatis laudemus edificatorem, nos admonet, dicens:

Laudate Dominum, quoniam bonus est psalmus. Iste psalmus ALLELUIA titulo prenotatur. Solent hi qui Hebream ignorant linguam, quando uiderint in psalmorum titulo esse prepositum Alleluia, querere quid significet. Psalmus igitur iste non solum in titulo, sed et in exordio psalmi habet Alleluia. Ubi autem dicitur, Laudate Dominum, in Hebreo dicitur, ALLELUIA. Deus enim apud Hebreos decem habet nomina: dicitur SABAOTH: dicitur SADDAI: dicitur ELOIM: dicitur EL: dicitur etiam [a 29Kb] IAO: dicitur ESER IAIA. Inter cetera autem nomina unum est nomen quod dicitur IA. IA autem interpretatur inuisibilis.  Ubi ergo dicitur laudate, in Hebreo dicitur Allelu. Sic dicitur hic Allelu ia: quomodo si diceretur Allelu sabaoth, Allelu saddai, Allelu eloim: sic et nunc dicitur Allelu ia. Denique Theodotio, qui unus est de Interpretibus, uolens interpretationis ediscere ueritatem ait . Hoc totum quare diximus? ut sciamus in isto psalmo Alleluia esse prepositum: Laudate Dominum. Hec interpretatio est. Cum egressi fuerimus considerabitur in cordibus nostris. Ceterum sermo dilatabitur: Laudate Dominum: quoniam bonum psalmus. Non dixit, bonus psalmus: sed absolute, bonum psalmus, hoc est, bona res est psallere. Psallere autem non uoce, sed corde. Quanti bonam uocem habent, et quoniam peccatores sunt, male psallunt. Bene psallit qui  cantat in corde, qui cantat Christo in conscientia.

Deo nostro sit iucunda laudatio. Iucunda sit laudatio non uoce, sed conscientia. Denique et Ne obtulit hostias, et odoratus est Dominus odorem suauitatis . Multa sunt que dicantur, sed nos breuiter debemus summa queque perstringere, ut sensum magis indicemus, quam uerba latiora.

Aedificans Ierusalem Dominus, dispersiones Isrel congregabit. Quomodo edificetur Ierusalem, quomodo congregetur, iam dictum est. Quoniam igitur de istis duobus uersiculis dissertum est, et super alienum fundamentum non debemus edificare, ad reliqua transeamus. uideamus igitur quomodo edificetur Ierusalem. In reliquis enim propheticus sermo descripsit.

 Qui sanat contritos corde. Cor contritum et humilitatum Deus non spernit . Et alligans contritiones eorum. Tu cor tuum contere, et Dominus colligit contritiones tuas. Samaritanus ille, qui descendebat de Ierusalem in Iericho, quando uidit uulneratum iacentem in itinere, colligauit uulnera eius . Iste est de quo et nunc dicitur: Et alligans contritiones illorum. Hoc dicitur de his qui agunt penitentiam. Ceterum de his qui non agunt penitentiam,  dicitur: Non est malagma imponere, neque oleum, neque alligaturas .

Qui numerat multitudinem stellarum. Que consequentia iuxta litteram! et alligat contritiones eorum: Qui numerat multitudinem stellarum? Sed quando sanat contritos corde, et alligat contritiones eorum, illos qui ante contriti fuerant, et postea sanati, uertit in stellas. Qui numerat multitudinem stellarum. Multi enim fuerant qui peccauerunt: multi sunt qui curati sunt. Qui numerat multitudinem stellarum. Non numerat uulneratos, sed eos numerat qui iam in stellas uersi sunt. Non numerat Deus, nisi qui numero eius digni sunt. Et omnibus eis nomina uocans. Quia de Lucifero dicit, et de Orione quem uidemus in celo. Et hoc quidem potest intelligi: Mirabilis  Deus, qui fecit celum et terram, et omnia que in eis sunt. Ceterum sic intelligamus, ut nobis prosit quod quotidie fit. Et omnibus eis nomina uocans. uultis scire quomodo de contritis stelle fiant? Scriptum est in Genesi: Quia eduxerit Deus Abraham, et ostenderit ei stellas, et dixerit ei: Sic erit semen tuum . Et omnibus eis nomina uocans. De Abram uocat Abraham. Abram dicebatur in Chaldea, et in celo uocatur Abraham. Eo tempore quo factus stella est, uocatur Abraham . Qui antea erat Saulus, postea uocatur in celo Paulus . Ioannes et Iacobus filii tonitrui . Tonitruum utique in celo est. Numerantur itaque stelle: numerantur infiniti sancti, et Christus unus non potest numerari.

 Magnus Dominus noster et magna uirtus eius, et sapientie eius non est numerus. Magna uirtus, Christus Dei uirtus et Dei sapientia . Et sapientie eius non est numerus. Christus sapientia est. Et una sapientia non potest numerari.

Suscipiens mansuetos Dominus. Que sunt iste stelle? Suscipiens mansuetos Dominus. Mansueti uertuntur in stellas. Iusti autem fulgebunt quasi stelle celi : Daniel loquitur. Humilians autem peccatores usque ad terram. uidete differentiam rerum. Angeli in terram corruunt: homines ad celos uadunt. Suscipiens mansuetos Dominus. Mansuetudo ad celum uocat: superbia in terram detrahit. Humilians autem peccatores usque ad terram.

Precinite Domino in confessione. Hoc impleuit Dauid:  qui nobis iustitie exemplum prebuerat, prebuit et penitentie. Docuit enim nos quomodo debeamus agere penitentiam, ipse agens. uidete sanctum prophetam, quia non solum iustitia eius nobis profuit, sed et peccatum.

Psallite Deo nostro in cithara. Nulla uirtutum chorda rupta sit. Tota uirtutum chorda concinat. Psallite Deo nostro in cithara. Cithara multas chordas habet: si una rupta fuerit, sonus reddi non potest.  Sic et sanctus uir, quamuis sanctus sit, si una uirtus defuerit, uocalem sonum reddere non potest.

Qui operit celum nubibus. Celum hoc quod cernimus, nubibus operiri non potest. Sed aliud est celum, et alie sunt nubes. Et ueritas tua usque ad nubes . Ergo ueritas Dei usque ad istas nubes que, uento flante, cito dissoluuntur? ueritas Dei, Christus est. Ego sum uia, et uita, et ueritas ; ergo ueritas Christi in his nubibus est, que non habent in se substantie ueritatem. Fieri ergo potest, ut ibi sit ueritas, ubi uentus dissipandi potestatem habet? Mandabo, inquit, nubibus ne pluant super eos imbrem , hoc est, super populum Iudeorum. Nubes prophete sunt. Mandauit illis Dominus ne pluerent super Isrel imbrem.  Ad nos prophetie sermo conuersus est. Nubes iste si ibi collise fuerint, tonitruum faciunt et fulgura. Qui operit celum nubibus. Si nubes prophete sunt, et apostoli; quomodo autem apostolis, et prophetis celum tegitur? Celum mysteria sunt diuina. Quoniam igitur mysteria quecumque diuina sunt, celum appellantur: quicumque dignus fuerit, istum nubes protegunt. Si quis indignus est sacramenta accipere, non potest tegi a nubibus. Qui parat terre pluuiam. Indiget pluuia terra nostra, et nisi pluuiam acceperit, id est, doctrinarum fontem, fructum non afferet. Terra cum humecta fuerit istiusmodi doctrinarum fonte, quid sequitur?

Qui producit in montibus fenum, etc. Si de solo feno loqueretur: utique fenum magis in conuallibus  nascitur, quam in montuosis. Ubicumque enim pluuia amplior fuerit, ibi magis fenum nascitur. De montibus defluunt aque in conuallibus, et magis herba nascitur.

Et dat iumentis escam ipsorum. Scriptura ista quam legimus, quam tractamus, quam habemus in manibus, montes sancti dicuntur in Scripturis . Mons uocatur Abraham; mons uocatur Isaac; mons Ieremias: montes sancti prophete. Montes isti habent et frumenta, habent et fenum. Si homo es: accipis ab ipsis frumentum: si pecus es, fenum accipis. Homines et iumenta saluos facies, Domine. Secundum fidem tuam saluaris. Qui producit in montibus fenum, et dat iumentis escam ipsorum. Si homo es, in Scripturis sanctis accipis spiritualem intelligentiam:  si iumentum es, secundum litteram more Iudaico. Rem magnam uideo. Deus qui tantis preconiis collaudatus est, deducitur ad uiliora, et dicitur: Et pullis coruorum inuocantibus eum. Si de auibus celi diceret, magis aquilas nominasset aut uultures. Et pullis coruorum inuocantibus eum. Nulla alia auis nuncupatur, nisi pullus coruorum, et non ipsi corui, sed pulli coruorum. Non saluatur coruus, sed pullus qui de eo natus est. Nos pulli coruorum sumus. De parentibus enim idololatris nascimur. Legimus in Salomone, quoniam oculus qui irridet patrem, et sermonem matris, effodiant eum corui de conuallibus . Non dixit pulli coruorum, sed ipsi corui. Qui enim coruus est, saluari non potest. Coruus  de arca dimittitur et non reuertitur . In diluuio cum ceteris est: post diluuium in infelicitatem proiicitur, hoc est, eo tempore quando tranquillitas est non potest esse in arca Dei. Si quando diluuium est, corpus in medio est. Tranquillitas redit, et coruus fugit. Qui sunt isti corui? Qui sunt pulli coruorum? Ego puto coruos nigri coloris, qui semper persequuntur cadauera mortuorum: qui semper uoce raucissima rixas comparant, demones esse, et quicumque demonibus seruierint, iuxta coruos et ipsi colorem coruorum accipiunt. Igitur nostri parentes, sicut iam diximus, qui idolis seruiebant, et demonibus, corui erant. Non enim inueniuntur nisi ubi illuuies, et spurcitia, et cadauera mortuorum fuerint. Nos uero qui de coruis nati sumus, non cadauera  exspectamus, sed rorem. Pulli enim coruorum dicuntur de rore uiuere. Sic enim philosophi dicunt, quod de rore uiuant pulli coruorum. uultis et aliud scire mysterium de coruis? Elias interpretatur, Deus Dominus. Elias, hoc est, Dominus noster atque Saluator, a Iudeis persecutionem patitur, et a coruis, id est, gentium populo pascitur. Et pullis coruorum inuocantibus eum. Si inuocas eum, pullus es: si taces, coruus es. Et pullis coruorum inuocantibus eum. Legimus in propheta: et omnis qui inuocauerit nomen Domini, saluus erit . Igitur si de coruis simpliciter accipimus: ergo et corui salui erunt? Responde, Iudee, responde qui Iudaicam litteram tantum sequeris, dicis istos coruos uere coruos esse? Non interpretaris spiritualiter, sed carnaliter,  dicis enim scriptum esse de coruis. Si ergo de pullis coruorum scriptum est, et hic dictum est, et pullis coruorum inuocantibus eum. Et scriptum est: Omnis qui inuocauerit nomen Domini saluus erit: ergo et pulli coruorum salui erunt in resurrectione. Nos ergo pulli coruorum inuocamus atque saluamur. Denique et Paulus apostolus scripsit ad sanctorum Ecclesiam, scripsit ad eos qui inuocant nomen Domini .

Non in fortitudine equi uoluntatem habebit. Breuitatem promisimus, et necessitate compulsi sumus latius disputare: mentiti sumus, sed mendacium utilissimum est. Utinam Herodes mentitus esset et peierasset . Et nos igitur minora promisimus, et orantibus uobis maiora prebuimus. Hora  compellit, ut taceam: magnitudo mysteriorum compellit ut loquar. Non in fortitudine equi uoluntatem habebit. Audio equum hinnientem, et non possumus preterire. Scriptum est in psalterio: Fallax equus ad salutem . Et alio loco: Equum et ascensorem deiecit in mare . Precipitur et Isrel, ne equos nutriant. Denique Salomon quia quadrigas adducebat ex Aegypto, uoluptate superatus est . Non in fortitudine equi uoluntatem habebit. Equum et ascensorem deiecit in mare. Equi insanientes in feminas facti sunt mihi: unusquisque in uxorem proximi sui hinniebat : loquitur Ieremias. Ergo super tales equos Deus non habet uoluntatem. Diximus de equo:  equum et ascensorem deiecit in mare. Diximus qui sunt equi: dicamus qui sunt equites. Ego puto equos homines esse peccatores, et equites demones qui equitant in eis. Si quando ergo uiderimus aliquem fratrem persequentem et inimicum esse, sciamus quia ille equus est. Ceterum eques diabolus est, qui sua lancea nos percutit. Iste currit, et ille percutit. Sed et ipse equus calcaribus ducitur, confoditur, et inuitus insanit. Nec in tibiis uiri beneplacitum erit ei. uidete quid dicat. Non dixit, in capite uiri: non dixit, in manibus uiri: sed, in tibiis: que deorsum sunt. Nec in tibiis uiri beneplacitum erit ei. Tibie hic sicut et femora, semper in libidine accipiuntur. Denique et in Ezechiel Deus uidetur a lumbis usque sursum, electreus: a lumbis usque deorsum igneus  . Si quis sursum est, huic aureus est: si quis deorsum, huic gehenna preparata est. Nec in tibiis uiri beneplacitum est ei. Dicamus secundum litteram. Quoniam dixerat, Non in fortitudine equi uoluntatem habebit, et quasi bellatorem uirum descripserat: uidetur mihi hic ubi dixit, non in tibiis, non uocare [a 17Kb] tibias, sed . uidemus ergo quodcumque tibias texerit non placere Deo, sed illud quod sursum est. Non placet Deo in fortitudine, non placet in tibiis uiri, placet autem in timore suo. uirtus non placet, timor placet. Bellantem destruit, rogantem eleuat, humiles exaltat, superbos deiicit.

Beneplacitum est Deo super timentes eum. Unus timor plures timores proiicit. Melius est unum timere, ut plures non timeas: quam plures timere, ut unum  non timeas. Et in eis qui sperant super misericordia eius. Sperant non in operibus suis, sed in misericordia iudicii. Laudate Dominum, quoniam bonum est psalmus: quoniam qui sperant super misericordia eius, sola saluatione sanantur. Cui est gloria in secula seculorum. Amen.



PSALMUS CXLuII.

Lauda, Ierusalem, Dominum: lauda Deum tuum, Sion. Modo audiuimus sanctum prophetam predicantem propter preuaricationem legis populum Iudaicum esse desertum, et quomodo nunc dicitur: Lauda, Ierusalem, Dominum: lauda Deum tuum, Sion. Deinde quid sequitur?

Quoniam confortauit seras portarum tuarum. Ergo de ista Ierusalem loquitur, de ista Sion: lauda  Deum tuum, Sion. Quare? Quoniam confortauit seras portarum tuarum. Non sunt porte, et quomodo sere salue sunt? Benedixit filios tuos in te. Quomodo benedixit, qui dixit: Relinquetur uobis domus uestra deserta ?

Qui posuit fines tuos pacem. Ubi pax posita est, que bello subuersa est? Et adipe frumenti satiat te. Frumentum adipem habet? O Iudee, responde. Frumentum  adipem habet? Si ergo frumentum adipes non habet, et compelleris necessitate spiritualiter intelligere, secundum istum uersiculum et cetera intelligenda sunt. Lauda, Ierusalem, Dominum. Ierusalem, uisio pacis. Lauda Deum tuum, Sion. Sion specula interpretatur. uidetis ergo quid dicat. Lauda, Ierusalem, Dominum. Ubicumque uisio pacis est, ubicumque contemplatio Dei: ibi laus Dei fit. Laudat ergo Ecclesia Dominum, quando ceperit in illum credere et habere pacem, et ceperit uidere pacem, hoc est, Ierusalem uisionem pacis. Qui prius eras seruus idolorum, factus es seruus Dei. Lauda ergo Deum tuum. Quando uero ceperis iam habere scientiam, et esse specula, hoc est, Sion: lauda Dominum, hoc est, tu lauda Ierusalem, tu lauda Sion:  tu Ecclesiastica anima, tu Ecclesia. Non laudent heretici, non laudent Synagoge, sed tu lauda. Quare? Quoniam confortauit seras portarum tuarum. Diligit Dominus portas Sion, super omnia tabernacula Iacob . Portas Sion diximus prophetas. Quoniam ergo portas Sion nouimus prophetas dici: uideamus que sint sere portarum. uere enim Ecclesie porte prophete sunt. Sine prophetis Ecclesiam ingredi non possumus. Manicheus intrare uoluit sine portis, et non intrauit. Marcion non recipit uetus Testamentum, et sine portis ueteris Testamenti in Euangelium intrare non potuit. Nos ergo recipimus portas prophetas, et per portas ingredimur. Sed uideamus que sint sere portarum. Multi latrones, multi fures cupiunt intrare per portas. Omnes qui  ante me uenerunt, fures fuerunt et latrones . O si et mihi concederet Dominus, ut sera essem de portis Sion! Si quis hereticorum per illas in Euangelii dispositionem uellet intrare: ego starem in portis, et prohiberem illum. Quoniam confortauit seras portarum tuarum. Da mihi aliquem ecclesiasticum uirum, Scripturis celestibus eruditum, si uiderit uenire Eunomium, uenire Arium, uelle tollere aliquid de prophetis contra nos: nonne stat quasi sera? nonne uincit quasi sera? Quoniam confortauit seras portarum tuarum. Pulchre dixit, confortauit: ut quando uideris uirum ecclesiasticum disputantem, non putes illum esse qui disputat, sed qui confortat ecclesiasticum. Et adipe frumenti satiat te. Nisi, inquit, granum tritici ceciderit, ipsum solum saluum  erit . Si autem ipsum ceciderit, multos saluos facit. Dominus noster granum tritici in terram cecidit, et nos multiplicauit. Sed istud granum frumenti pinguissimum est, medullam habet, adipem habet. Et adipe frumenti satiat te. Felix est qui in frumento isto adipem intelligit. Legimus sanctas Scripturas. Ego [b 1Kb] corpus Iesu, Euangelium puto: sanctas Scripturas, puto doctrinam eius. Et quando  dicit, qui non comederit carnem meam, et biberit sanguinem meum : licet et in mysterio possit intelligi: tamen uerius corpus Christi, et sanguis eius, sermo Scripturarum est, doctrina diuina est. Si quando imus ad mysterium, qui fidelis est, intelligit, si in maculam ceciderit, periclitatur. Si quando audimus sermonem Dei, et sermo Dei, et caro Christi, et sanguis eius in auribus nostris funditur, et nos aliud cogitamus, in quantum periculum incurrimus! Et adipe frumenti satiat te. Pinguissimus sermo diuinus est. Omnes habet in se delicias. Quidquid uolueris, ex sermone diuino nascitur, sicut tradunt Iudei; quoniam manna quando comedebant, secundum uoluntatem uniuscuiusque, sic sapiebat in ore . Ac si dixisset: Qui manna comedebat,  si desiderabat mala, si pirum, si uuam, si panem, si carnes, secundum qualitatem et uoluntatem comedentis, ita et sapor in manna erat. Sic et in carne Christi, qui est sermo doctrine, hoc est, Scripturarum sanctarum interpretatio, sicut uolumus, ita et cibum accipimus. Si sanctus es, inuenis refrigerium. Si peccator es, inuenis tormentum. Et adipe frumenti satiat te. Non dimittit aliquas reliquias. Benedixit filios tuos in te. Quotquot autem receperunt eum, dedit eis potestatem filios Dei fieri . Qui posuit fines tuos pacem, in alio psalmo legimus: Et factus est in pace locus eius . Pacem meam do uobis: pacem meam relinquo uobis, non sicut mundus habet pacem : siquidem mundi pax, nostrum bellum est. Meam pacem do  uobis. Bellum habetote cum mundo, et meam pacem habebitis. Qui posuit fines tuos pacem. Qui ergo non est in pace cum fratre, iste non est in finibus Ierusalem. Dicat aliquis: Quid facio? Non uult mihi reconciliari frater, ergo extra fines sum Ierusalem? Quantum, inquit, ex uobis est, cum omnibus hominibus pacem habentes . Cum his qui oderunt pacem eram pacificus . Tu habeto pacem, si alius irascitur. Ille bellum habet, et per bellum illius tibi pax nascitur. uultis scire quomodo et bellum pax sit? Infelix Iudas ueniebat ad proditionem, et Dominus ei pacis osculum porrigit , ille osculo bellum creat.

Qui emittit eloquium suum terre. Responde, Iudee: si de frumento dicebat, et adipe frumenti satiat te,  quomodo nunc dicit: Qui emittit eloquium suum terre? In principio erat uerbum . Hoc uerbum in carne mittitur. Et uerbum caro factum est, et habitauit in nobis . Qui emittit, eloquium suum terre. Eo tempore completum est: Terra dedit fructum suum . Qui emittit eloquium suum terre. De predicatione loquitur Euangelica, et de doctrina apostolorum. Denique sequitur: uelociter currit sermo eius. In omni enim terra auditus est sermo eius, et in orbe terrarum, apostolica doctrina. Unus homo pauper, et iam senex predicauit ab Ierusalem usque ad Illyricum, et uelociter currit sermo eius. Quoniam ergo uenerat de Ierusalem, usque Illyricum, et uelociter cucurrit sermo eius:  deinde sequitur, et dicit ipse sermo qui predixerat, de Ierusalem usque ad Illyricum: uolo autem ire et ad Hispanias. Hoc loquitur apostolus Paulus . uidete uelocitatem sermonis. Non est contentus ad orientem, ad occidentem currere desiderat.

Qui dat niuem sicut lanam: nebulam sicut cinerem spargit, etc. uidetis quanta sit difficultas, quam obscura sunt que dicuntur. Ante faciem frigoris eius quis sustinebit? Cuius? Nihil dicitur. Deinde dicitur:

Emittit eloquium suum, et liquefaciet ea. De illo de quo dixerat: Emittit eloquium suum terre. Emittit uerbum suum. Quis emittit? Deus Pater. Et uerbum erat apud Deum, et Deus erat uerbum. Diximus  Patrem: diximus Filium: non possumus in duplo numero credere, nisi compleatur Trinitas.

Flauit spiritus eius, et fluent aque. uidetis quoniam ubi Pater, et uerbum Dei, statim et Spiritus sanctus est. uideamus ergo ab initio quod dicitur: Et adipe frumenti satiat te: emittit eloquium suum terre, uelociter currit sermo eius. Repente quid sequitur? Qui dat niuem sicut lanam. Sermo Domini, qui uelociter currit, sic datur quasi nix, et ipsa nix est quasi lana. uidete misericordiam Domini. Cibus Domini, nobis in uestimentum uertitur. Dixerat Ioannes de Domino Saluatore: Ecce Agnus Dei, qui tollit peccata mundi . Et in alio loco Isaias: Quasi ouis ad uictimam ductus est . De isto igitur agno, et de ista oue, lana ista est quasi nix. Dicit Isaias:  Si fuerint peccata uestra quasi coccinum, quasi niuem dealbabo . Asperges me, Domine, hyssopo et mundabor: lauabis me, et super niuem dealbabor . Qui dat niuem sicut lanam. Tolle, Domine, sordes meas: tolle quodcumque uitii est. Niuem tuam, et puritatem tuam tribue mentibus Christianis. Nisi tu nobis niuem dederis munditiarum tuarum, uestimentum tuum habere non possumus. Christus uestimentum nostrum est. Si uolumus Christi habere uestimentum, mundi simus quasi nix. Nebulam quasi cinerem spargit. Male interpretatus est Latinus nebulam. Quod enim dicitur in Greco: in Hebraico habet pruinam . Denique ita sequitur: Pruinam sicut cinerem spargit. Docet nos, et facit nobis uestimentum quasi niuem, et cum nos uestierit  uestimento suo, tunc nobis tribuit alimenta. Pruinam sicut cinerem spargit. uide quid dicat: sicut cinerem. uis esse mundus? age penitentiam. Panem meum sicut cinerem manducaui, et potum meum cum fletu miscebam . Nonne uides quomodo pruinam suam sicut cinerem spargit? Grandis rerum mutatio. De cinere nix fit. De penitentia, mundus efficitur.

Mittit crystallum suam sicut buccellas. Quomodo panes franguntur, et buccelle fiunt: sic et crystallus frangitur, et in buccellas uertitur. Crystallus naturam hanc habet, sicut aque quando congelantur: quod nos glaciem dicimus. Inter crystallum ergo et aquam hoc interest, quod est inter aquam  et glaciem: quoniam aqua latissime funditur: ceterum crystallus quasi compingitur in se, et in unam formam redigitur. Si quando aqua congelascit, crystallum efficit. Quoniam ergo nos in totum uerbi carnes capere non possumus, franguntur, ut per partes illas capiamus. Res sunt obscure, et interpretationis difficultas non nobis concedit latius loqui. Ante faciem frigoris eius quis sustinebit? Cuius? Alii dicunt crystalli, alii Domini. Mihi autem uidetur de Deo dici. Ante faciem frigoris eius quis sustinebit? Que tormenta dicuntur in Scripturis sanctis peccatori preparata? Nihil gehenna calidius est, et tamen ipsa frigida est. Gehenna ex igne est. Sed si quis a caritate refriguerit, mittitur in gehenne ignem. Scriptum est: quoniam in nouissimis diebus  refrigescet caritas multorum . Quicumque ergo sic infriguerit, iste mittitur in ignem. Dominus nobis prestet ne quando frigus ingrediatur corda nostra; non peccamus, nisi ante refriguerit caritas. Denique quid loquitur Apostolus? Spiritu feruentes . Et Deus noster ignis est. . Si ergo Deus noster ignis est: propterea ignis est, ut frigus diaboli eiiciat. Aquilo uentus frigidissimus, nomine autem dexter uocatur. Pulchre dixit, uocatur. Assumpsit enim sibi nomen, cum sinister sit. Si cuius ergo anima refrixerit, ut Aquilo uentus frigidissimus est. Quando autem calor caritatis in corde nostro refrigescit? Si peccauerit, si refrixerit, si mortuus fuerit. Diligenter attendite que dico: Si refrixerit, si mortuus fuerit. Refrigescere  autem mortuorum est, calere uiuentium. Si quis ergo refrixerit, et mortuus fuerit, mittet Deus uerbum suum, et liquefaciet eum. Dominus prestet, ut et nostrum frigus liquefiat, ut crystallum illud soluatur, et molle fiat. Emittet uerbum suum, et liquefaciet ea. Da mihi peccatorem quem Dominus non respicit: non habere calorem, sed totum esse frigidum, et mortuum. Si ad sermonem Dei compunctus fuerit, et ceperit agere penitentiam, et durissimum cor illius emollitum fuerit, eo tempore completur: Emittet uerbum suum, et liquefaciet ea. Emittit Pater: uerbum mittitur: ungit Spiritus sanctus. Flauit spiritus eius: spiritu feruentes. Frigus non expellitur, nisi calore Spiritus sancti. Ubi sunt Eunomiani, ubi Ariani, ubi Macedoniani, qui dicunt  Spiritum sanctum non numerari cum Patre et Filio? Deus Pater mittit: uerbum mittitur, et tamen plena sanitas non est, nisi Spiritus sanctus flauerit. Flauit spiritus eius, et fluent aque. Aque que ante dure erant, molles fient. Qui ante iustitiam audire, uel dare non poterat, iste nunc discipulus est. Quoniam autem multa locuti sumus, et que sequuntur, manifesta sunt: oremus Dominum, ut nostra duritia mollescat, et nostra peccata purgentur, ut efficiamur quasi ignis: ut et frigus diaboli, quodcumque est, in cordibus nostris, expellatur, et caleamus Spiritu sancto. Est quippe et malus calor. Omnes adulterantes, quasi clibanus corda eorum .  Sed ille calor, calore Spiritus sancti expellitur. Cui sit gloria in secula seculorum. Amen.



PSALMUS CXLuIII.

Alleluia Aggei, et Zacarie. Iste psalmus duo alleluia habet in titulo, et hoc multi putant, quoniam in titulo sint psalmi posita. Scire autem debemus, quoniam unum alleluia de fine superioris psalmi est: aliud alleluia initium sequentis psalmi est. Et hanc regulam debemus accipere et scire, quoniam omnes Psalmi qui in principio habent alleluia, et in fine habeant. Multi autem putant, quoniam alterius psalmi principium sit. Non est ita, sed ille psalmus qui in principio habet alleluia, ipse et in fine habet. Hoc totum quare dixi? Ut sciatis quare in isto psalmo duo alleluia preposita sint.

Laudate Dominum de celis: laudate eum in excelsis.  Ad laudem Dei, sola hominum natura non sufficit, iungantur et celi. Laudate Dominum de celis. Non dixit, laudate, celi; sed uos laudate, qui estis in celis, hoc est, qui habitatis in celis, throni, dominationes, potestates, seraphim, cherubim, et omne nomen quod nominatur, non solum in presenti seculo, sed in futuro. Laudate Dominum de celis, Qui estis in celis, qui estis in excelsis, laudate eum in excelsis. Excelsi, laudate excelsum. Non dixit humilibus et deorsum positis, laudate; sed uos qui in sublimi estis.

Laudate eum, omnes angeli eius. uides in quo gradu sunt angeli? Primum throni dicuntur. Throni, sedes. Non putemus cathedras esse, in quibus Deus sedeat: sed uirtutes aliquas in celestibus, in quibus Deus  sedeat semper, quasi in quadriga sua. Laudate eum, omnes angeli eius. Qui angelus est, laudat: qui demon est, laudare non potest. Laudate eum, omnes uirtutes eius. Quia ad laudes Dei angelos prouocauimus, et homo cunctarum uirtutum nomen scire non potest, generaliter dico: Laudate eum, omnes uirtutes eius. Hucusque de inuisibilibus: laudate eum, qui estis inuisibiles. Inuisibilia humanus oculus non potest intueri. Nunc uenit ad creaturas quas oculis cernimus.

Laudate eum, sol et luna. uidete, gentiles: uidete, Manichei. Sol laudat, non laudatur. Laudate eum, sol et luna. uos solem Deum dicitis. Ecce post quanta laudat. Laudate Dominum de celis: laudate eum in excelsis. Laudate eum, omnes angeli eius. Laudate  eum, omnes uirtutes eius. Deus uester in quinto gradu laudans ponitur. Laudate eum, sol et luna. Non dixit luna et sol: sed, sol et luna. Quod maius in lumine est, prius laudat. uidete ordinem uisibilium. Laudate eum, sol: post solem, luna: post lunam, omnes stelle. Non tantum lucifer: non tantum maiores stelle, sed minores pariter laudent Dominum. Dicat aliquis: Quomodo sol, et luna, et stelle laudant Deum? In eo quod a suo officio et seruitio non recedunt. Seruitium ipsorum, laus Dei est. Grandem honorem habes, humana anima. Sol, et luna, et stelle pro te currunt, pro te seruiunt. Angeli, throni, dominationes non habent solem necessarium, non lunam, non stellas. Super solem enim et lunam sunt  in celestibus. Sol enim et luna, et stelle propter nos sunt: nobis seruiunt. Dicit et Apostolus: quod ipsa creatura congemiscit, et parturit in liberatione seruorum Dei . Quando autem filii Dei assumpti fuerint, et ipsa creatura de hoc seruitio liberatur. Dicat aliquis: Quomodo sol seruit, et liberatur? Quomodo luna? Quomodo stelle liberantur? Sol liberatur, ne Iudeos uideat: nec gentiles, nec blasphemantes Dominum suum. uidet parricidas, uidet homicidas, et tamen seruit imperio eius qui iussit. Solem enim suum oriri facit super iustos et impios . Laudate eum, omnes stelle et lumen. Dicat aliquis: Quod est lumen sine sole, sine stellis, sine luna? Dicere possumus inter noctem et diem, uel inter diem et noctem, quod absque sole  lucet: licet multi putent ipsum splendorem solis esse. Dicit igitur. Laudate eum, omnes stelle et lumen. Ut quomodo de inuisibilibus dixerat, laudate eum, omnes uirtutes eius: sic et de uisibilibus dicat, laudate eum, omne quod lucet.

Laudate eum, celi celorum. Plures celos dicimus. Denique Apostolus usque ad tertium celum raptum se esse dicit . uidete igitur quantus fulgor est, ut celum celi sit. Et cetera que sequuntur, dixit de uisibilibus.

Quia ipse dixit, et facta sunt. Dei iussisse fecisse est: eius imperium fabrica est. Quia ipse dixit, et facta sunt, secundum illud quod in Genesi scriptum est: Et dixit Deus, et fecit Deus . Hoc est, dixit Deus Pater; fecit Filius. Dicat aliquis: Ergo  maior est ille qui iubet, et minor est iste cui iubetur. Dicunt hoc Ariani, dicunt hoc Eunomiani, et dicunt Macedoniani. Respondeo tibi secundum sensum tuum: O heretice, dicis, maior est Pater qui iubeat, et minor est Filius in eo quod iubeatur ab illo. Si hoc secundum sensum humanum accipis: responde mihi, quid est maius, iubere, an facere? Dico: fiat domus, et alius facit domum. Dicere nichil grande est, facere difficile. Maior ergo ille qui facit, quam qui precipit. Sed et hoc impium est: Non enim Filius maior est Patre. Sicut enim hoc impium est de Filio contra Patrem credere, sic et illud impium est de Patre contra Filium credere. Quia ipse dixit, et facta sunt: ipse mandauit, et creata sunt. Una natura iubet et facit. Deus iubet, et Deus  facit. Iubet pictor, ut pingat pictor: et pictor pingit, quod pingi preceperat.

Statuit ea in seculum, et in seculum seculi: preceptum posuit, et non preteribit. Grandis est hominis honor, et grandis infelicitas. Sol tibi currit, elementa tibi seruiunt: et tu ignoras Creatorem tuum? Preceptum posuit, et non preteribit. Preceptum soli posuit. Ecce per tantos annos preceptum Dei numquam preteriit. Intantum non preteriit, ut cursus eius ex humana obseruatione comprehensus sit. Preceptum posuit, et non preteribit. Lune preceptum posuit, ut per triginta dies crescat atque decrescat. Numquid cursus suos aliquando mutat? In celo preceptum Dei seruatur, et in terra non seruatur.  Mari preceptum posuit, ut littora sua non egrediatur. uenit oceanus tumens fluctibus, et in se redit, et preceptum Dei meminit. Totus mundus Deo seruit, et preceptum eius meminit, et homo solus non meminit. Ideo dicimus, et in Oratione Dominica: Fiat uoluntas tua sicut in celo et in terra . Sicut in celo angeli tibi seruiunt, et creatura seruit, ita seruiat et homo. O infelix hominum genus! Descendit ad te Deus: quoniam tu ad celum non uis ascendere. Non tibi sufficit, quod non suscipis: sed occidis, crucifigis, blasphemas, flagellas? Non tibi sufficit, quod occidis, sed nec penitentiam agis quod occideris. Dixit de inuisibilibus: dixit et de uisibilibus, sed de uisibilibus celestibus: nunc etiam de terra. uidete ordinem laudantis. Primum  laudant inuisibilia, deinde uisibilia. Et ipsa uisibilia, diuiduntur in duo: in celestia et terrestria. Dixit de celestibus, nunc dicit de terrestribus.

Laudate Dominum de terra. Quoniam laudauerunt angeli, laudauit celum: laudet et terra. uideamus de terra qui prius laudent. Dracones et omnes abyssi, ignis, grando, nix, glacies, spiritus procellarum, que faciunt uerbum eius: montes et omnes colles, ligna fructifera, et omnes cedri, bestie, et uniuersa pecora, serpentes et uolucres pennate. Post tanta quid dicitur? Post dracones, post serpentes, post ignem, post grandinem, post bestias, et uniuersa pecora: o homo, qui tibi grandis uideris, de te dicitur, et non de simplici homine, sed de his hominibus qui inter homines maiores sunt.

 Reges terre, et omnes populi: principes, et omnes iudices terre. Deinde quid sequitur?

Iuuenes et uirgines, senes cum iunioribus laudent nomen Domini, quia exaltatum est nomen eius solius, et cetera que sequuntur. O quanta in istis mysteria continentur! Laudauerunt celestia, laudauerunt inuisibilia: nunc ad terrena descendit, et ad laudationem Dei, primum dracones et abyssi concitantur. Ubi abundauit peccatum, superabundauit gratia . Qui primum draco eras, qui habebas uenena serpentis: o tu qui primum abyssus eras, et tenebre super abysso ferebantur . uidete quid dicat: Ubi dracones, ubi uenena, ubi abyssus, ubi tenebre? Ne desperes igitur. O tu qui draco eras, qui tenebrosus eras, et Deum laudare non audebas:  age penitentiam, et statim conuerteris. Licet in Hebreo non habeat dracones, sed habeat THANINIM, quod interpretatur, cete. Dicitur autem cete infinite esse magnitudinis. Denique ipse cete in abyssis esse dicitur. Dicamus ergo primum secundum litteram. uidete quid dicat: Laudate ea que in mari sunt, et laudate ea que extra mare sunt. Dracones et omnes abyssi. A parte totum synecdochicos. Deinde sequitur: Ignis. uidete concordantem discordiam aque et ignis: simul laudant Deum. Dracones et omnes abyssi. Uniuersa que nascuntur ex aqua, nascuntur ex igne, hoc est, ex humore, et calore; nec ignis solus generare potest sine humore, nec humor sine igne. Nihil est tam contrarium,  quam humor calori, et calor humori. Tamen uoluntate Dei, hec que inter se diuersa sunt, in nostra natiuitate concordant. Grando, nix, glacies, et spiritus procellarum, que faciunt uerbum eius. Multa sunt que dicantur, et in singulis immorari non possum. Grando, nix, glacies, et spiritus procellarum. Omnia que uidemus in mundo, nobis seruiunt. Serpentes, abyssi, ignis, grando, nix, spiritus procellarum uidentur sine ratione esse: sed nobis seruiunt. Die hesterna tempestas fuit, uidebatur nobis esse contrarium: erat frigus: erat humor: erant pluuie. Hoc quod ad horam nobis uidetur esse contrarium, pro nobis est: fructum enim nobis parit. uide enim quid dicit: Illa et illa que faciunt uerbum eius. Erubesce, homo. Serpentes, abyssi, nix, pluuie, tempestas,  uerbum Dei faciunt, et tu non facis. Montes et omnes colles. Nec montes mutantur in colles, nec ualles in montes: seruant naturam suam. Ligna fructifera, et omnes cedri. Lignum uides quasi siccum amissis foliis: estas cum uenerit, tibi mittit germen: tibi fructus parturit. Lignum tibi fructum parit, et tu Deo fructus non paris. Et omnes cedri. Imitare cedrum. Cedri nituntur ad alta: quasi ad celum ire festinant. Et tu imitare ligna irrationabilia. Bestie et uniuersa pecora. Non mutant naturam suam. Omnia stant in ordine suo, absque solo homine, cui omnia subiecta sunt. Serpentes et uolucres pennate. Neque ea que in celo sunt, ad terram ueniunt; sed ibi Deo seruiunt. Dicat aliquis, secundum historiam loqueris: non dicis allegorice. Si secundum historiam  dicis: quare primum abyssi, et nix, et grando, deinde ligna fructifera, et cetera irrationabilia laudant Deum, et ad extremum homo? Legamus Genésim, et secundum ordinem natiuitatis, et creaturarum, ita uidebimus cuncta laudare. Ibi enim scriptum est, primum eas animantes factas esse, que in aqua sunt: deinde ea facta que in terra sunt: deinde facta uolatilia, et postea hominem unum fecit. Igitur sicut primum factum est; sic laudat Dominum. Sed alius sensus est: O homo, uniuersa ista que dixi, cuius causa facta sunt? Bestie, serpentes, ligna fructifera, uolucres pennate: hec uniuersa in eo laudant Deum: quia non mutant naturam suam. Reges terre, et omnes populi, principes et omnes iudices terre. Iuuenes et uirgines, senes cum iunioribus  laudent nomen Domini, quia exaltatum est nomen eius solius. Omnis etas, omnis sexus, omnisque potestas illum laudet; cui Pater euacuatis potestatibus, dedit nomen excelsum: nec quisquam sibi quo utitur, reuocet, sed ei de quo et sequitur:

Confessio eius super celum et terram. Quia iuxta Apostolum, omnia ei confitentur: non solum celestia ac terrena, uerum etiam et inferna . Et exaltauit cornu populi sui. Ecclesiastici utique.

Hymnus omnibus sanctis eius, filiis Isrel populo appropinquanti sibi. His deputatur celestis hymnus, qui in eo sancti effecti sunt: qui eum mente conspiciunt: qui eius fidei appropinquant: quos ab eo peruersitas iniqua non separat: qui nos dignetur tradere  in regnum Deo Patri, et conformes efficere claritati corporis sui: ut iam non ei locali et transitorio cantu, sed perpetuo, et immobili celestis stationis hymno, iugi modulatione canamus: quia ipsi est cum eterno Patre et Spiritu sancto honor et gloria in secula seculorum. Amen.



PSALMUS CXLIX.

Iste psalmus lectus est, qui habet in principio:

Cantate Domino Canticum nouum. Quia et nonagesimus quintus psalmus, et nonagesimus septimus eadem habent principia. Nonagesimus quintus psalmus hoc titulo prenotatur: Psalmus Dauid, quando domus edificabatur post captiuitatem, id est, post penitentiam, domus Christi edificatur. Quoniam igitur  dixit primo: Cantate Domino canticum nouum, et nouus populus cantat canticum nouum, et benedixit: nos ad reliqua curramus.

Letetur Isrel in eo qui fecit ipsum. Ille letetur, qui sensu uidet Deum. Isrel enim hic interpretatur, sensu uidens Deum. Et filii Sion exsultent in rege suo. Filii Ecclesie, filii noui populi, exsultent in rege suo, in Christo, qui regnat in eis. uidetis quomodo leuiter summa queque perstringimus.

Laudent nomen eius in choro. Ubicumque chorus est, ibi diuerse uoces in unum canticum congeruntur. Quomodo enim diuerse uoces, hoc est, cum simul fuerint congregate, chorum Domini efficiunt.

Laudent nomen eius in choro. Ubi dissensio est, ubi inuidia, ibi chorus non est.

 Laudent nomen eius in choro: in tympano et psalterio psallant ei. Chorus iste canticum habet, et tympanum, et psalterium habet. Crucifigamus corpora nostra Christo, et tali tympano canamus Deo. In tympano et psalterio psallant ei. Tympanum non habet carnem, sed pellem. Et nos quamdiu carnei sumus, non sumus tympanum. Tympanum non est, nisi quod non habeat carnes: nisi quod tenditur. Tympanum non potest esse contractum, sed extensum. Et nos peccata non contrahant, sed iustitia dilatet. Ad reliqua percurramus. In tympano et psalterio psallant ei. Quod in choro dicimus, hoc dicamus in psalterio. Psalterium proprie genus organi est musici, quod est quasi cithara. Similitudinem habet cithare, sed non est cithara. Inter psalterium et citharam,  hoc interest: Cithara deorsum percutitur: ceterum psalterium sursum percutitur, quod uerbo uulgari dicitur polyphthongum. Hoc est ergo psalterium. Hic ergo precipitur nobis, ut in cantico nouo canamus Deo: non deorsum de cithara, sed desursum, hoc est, in psalterio.

Quia bene placitum est Domino in populo suo, et exaltauit mansuetos in salutem. Beati mites: quoniam ipsi possidebunt terram . Si ergo ibi dicitur, beati mites, hoc est, mansueti: quoniam possidebunt terram, et hic dicitur exaltauit mansuetos in salutem: et isti mansueti hereditate possidebunt terram: ergo ista terra non est deorsum, sed desursum est. Quid enim dicit? Exaltauit mansuetos in salutem.  Si enim mansueti istam terram possiderent, que deorsum est: non diceret, exaltauit.

Exsultabunt sancti in gloria. In qua gloria? exsurge, gloria mea, exsurge psalterium et cithara: exsurgam diluculo. In qua gloria? Necdum enim erat spiritus datus: quia iehsu necdum erat glorificatus , hoc est, non erat crucifixus. Exsultabunt sancti in gloria. Hoc ergo dico: exsultabunt sancti in cruce. Mihi autem absit gloriari, nisi in cruce Domini nostri Iesu Christi . Ecce uoce Apostoli prophetia completa est. Letentur in cubilibus suis. Lauabo per singulas noctes lectum meum, lacrymis meis stratum meum rigabo. Illud peccatoris est: illud penitentis est. Hoc uero quod dicitur: Letabuntur in cubilibus suis, ad sanctos pertinet,  ad iustos pertinet. Quis de nobis in cubili suo letatur? Quis non pugnat cum carne sua? Ego cum e lectulo meo uigilauero, non letor, sed pugno: non regnum celorum suspiro, sed cum carne pugno. Incendium carnis rigo lacrymis, et exstinguo. Propterea dicitur: Lauabo per singulas noctes lectum meum: lacrymis meis stratum meum rigabo . Lectulus meus qui ardet libidine, exstinguitur lacrymis. Felices isti, de quibus dicitur: Letabuntur in cubilibus suis.

Exsultationes Dei in gutture eorum. Utique qui clamat, non in gutture clamat, sed in labii. Et quomodo dicit, Exsultationes Dei in gutture eorum? Clamantes in cordibus nostris, abba, pater . uox que clamat ad Deum, non est labiorum, sed  cordis est. Denique dicit Dominus ad Moysen: Quid clamas ad me ? Certe Moyses nichil dixerat. Et gladii ancipites in manibus eorum. Istud, qui exsultant in cubilibus suis, de sanctis dicitur, de perfectis uiris dicitur, quid habent aliud? Et gladios ancipites in manibus suis. Gladii sanctorum ancipites sunt. Legimus in Apocalypsi Ioannis, que in Ecclesiis legitur, et recipitur , dicitur ergo ibi de Domino Saluatore: Et gladius, inquit, ex utraque parte acutus egrediebatur de ore eius . uides ergo quod isti sancti gladios istos ancipites, quos habent in manibus, de ore Domini susceperunt? Dominus ergo gladios de ore suo donat sanctis suis. Gladium ancipitem, hoc est, sermonem  doctrine sue. Gladium ancipitem, et secundum historiam, et secundum allegoriam, et secundum litteram, et secundum spiritum. Gladius iste anceps, duo capita habet, et de presenti seculo loquitur, et de futuro. Et hic occidit aduersarios, et in celo aperit regna celorum. Gladios istos quare habent sancti?

Ad faciendam uindictam, inquit, in nationibus. O si ego gladium istum ancipitem habere possem, ut uindictam facere possem in nationibus: gentes possem interficere: Arium possem: Eunomium possem: Manicheum possem: uniuersas hereses possem! Et uidete quid dicat: Ad faciendam uindictam in nationibus. Ut occidantur, et pereant? Non hoc dicit. Increpationes in populis. Increpat, ut saluentur populi.  Saluentur, qui inducti sunt a malis magistris. Non autem possunt populi liberari, nisi magistri obligati fuerint. Unde sequitur:

Ad alligandos reges eorum in compedibus. uis populum liberare? magistros liga. Ad alligandos reges. Non uocauit magistros, sed reges. Regnant enim in peccatis, et miseriis eorum. Ad alligandos reges eorum in compedibus. Bene dixit, in compedibus: ne magistri multum currerent: ne multos deciperent: sed colligenter et stent. Et nobiles eorum in manicis ferreis. Nobiles eorum uideas inter hereticos dicere: Iste uir doctus est: ille signa facit: iste demones eiicit. Sancti Domini, quia habent gladios ancipites, hoc est, duorum capitum, et de ueteri, et de nouo Testamento, ligant illos magistros, et prepediunt  pedes ipsorum, ne possint currere. Et nobiles eorum in manicis ferreis. Ligant, non occidunt; non interficiunt, sed ligant. uinciunt manus, et captiuos ducunt ad Ecclesiam uinculis ferreis. Catene iste non fiunt, nisi de testimoniis Scripturarum: dum testimonium iungo testimonio. Si uis ut non rumpantur iste catene, non sint simplices, sed hinc inde contexte: Funiculus enim triplex non rumpitur. Hoc autem totum quare fit?

Ut faciant in eis iudicium conscriptum. Quid est iudicium conscriptum? Ut qui primum negauerant Deum, reuertantur postea ad penitentiam. Iudicium conscriptum, ut captiuos suos soluant, ut quos ligauerant, et quos ab Ecclesia duxerant, in Ecclesia postea dissoluant. Ut faciant in eis iudicium conscriptum.  uerbis simplicioribus loquor, hoc est, ut sic eos iudicent, quomodo in Scripturis sanctis digestum est. Gloria hec est omnibus sanctis eius. uere non gloria est, ubi est aurum, ubi est argentum, ubi gemme, ubi uestimenta sunt serica. Quicumque habet istos gladios, quid habet aliud necessarium? uide quid dicit: Gloria hec est omnibus sanctis eius. Rogemus Deum, ut hanc habeamus gloriam: ut gladius de ore nostri Saluatoris egrediens, armet nostras manus. Qui hanc rompheam habet, seculi gladium non timet. Rem uobis dico nouam: Frequenter gladius istius seculi concidit illum gladium. Frequenter euenit, ut seculi gladius donet nobis illum gladium. Si enim istum timuerimus, illum non accipiemus. Gratias igitur agamus ei qui habet istum gladium, et  benedicamus eum in secula seculorum. Amen.



PSALMUS CL.

Alleluia. Iste psalmus tertii quinquagenarii continet sacramentum, id est, quod primus per baptismum et penitentiam ad innocentie nos regenerat bonum: secundus, post iudicium fructum innocentie comprehendit: tertius, expleta diuine ciuitatis edificatione, et consummata omnium sanctorum spe, ad eternam gratulationem laudationemque nos exhortatur. Ait enim:

Laudate Dominum in sanctis eius. Qui eos post celebratum iudicium, in eternitatis gloria collocabit. Laudate eum in firmamento uirtutis eius. Eo quod omni infirmitate sublata, firmamentum his eterne uirtutis inuexerit.

 Laudate eum in uirtutibus eius. Pro eo quod mortem immortalitate potentialiter consumens, incommutabilis uite eis tribuerit gloriam: quam nec oculus uidit, nec auris audiuit, nec in cor hominis ascendit . Laudate eum secundum multitudinem magnitudinis eius. Quia multifario honore distinctas celestium corporum deputat mansiones, sicut Dominus ait: Apud Patrem meum multe mansiones sunt .

Laudate eum in sono tube. In quo bello occisi uicerunt: conterente Domino Satanam sub pedibus eorum. Laudate eum in psalterio et cithara. Eo quod eis uel de celo canticum legis implere prestiterit: uel post mortificatam carnem , que cithara accipitur, in se uiuificauerit.

 Laudate eum in tympano et choro. In tympano, quod mortificatum corpus sit immortalitate donatum. In choro, quod choris sit angelicis sociatum. Laudate eum in chordis et organo. Quod per ciborum  abstinentiam retortis uisceribus, concupiscentiisque euictis carnalibus, digni inuenti sunt regno Dei, ad concinendas diuinas laudes.

Laudate eum in cymbalis bene sonantibus: laudate eum in cymbalis bene tinnientibus. Impletur hec laus in cymbalis bene sonantibus exsultantibusque, eo quod corruptione carnis sanguinisque depulsa, conformati ad imaginem Creatoris, omni plenitudine spei completa, sicut sol resplendeant in regno Dei Patris omnipotentis. Omnis spiritus laudet Dominum. In hoc ergo regno non caro, non sanguis, non corruptio, sed homo iam spiritualis totus effectus: Deum in spiritu  laudare non desinat. Qui nobis prestare dignetur, ut in hoc seculo factores legis effecti, in huius uite agone probati, et  fideles inuenti, spiritualibus ditati fructibus, his mereamur adiungi concinentibus. Ipsi gloria et imperium cum eterno Patre et Spiritu sancto, et in cuncta secula seculorum. Amen.



SECUNDA EXPOSITIO SUPER PSALMUM CXIX.


 ueniamus ad psalmum qui post centesimum decimum octauum psalmum lectus est. Centesimus decimus octauus psalmus  litteratus est, hoc est, alphabetites est: ab ALEPH enim incipit usque ad extremam litteram Hebream, que Hebraice dicitur THAU. Et singuli uersus, a singulis  litteris incipiunt. uiginti due sunt littere Hebraice, et octoni uersus a singulis litteris incipiunt. uerbi causa, ab a littera, que dicitur ALEPH, octo uersus incipiunt. Rursum cum illi finiti fuerint, a secunda littera que dicitur BETH, alii octo uersus incipiunt. Et in tertio illis finitis, ab altera que uocatur GIMEL, alii octo uersus incipiunt. Ergo centesimus decimus octauus psalmus alphabetites est. Si uolumus legere epistolam, non possumus legere, nisi prius sciamus litteras. Sic igitur et nos non possumus Scripturas cognoscere, nisi primum alphabetum nouerimus. Centesimus ergo decimus octauus psalmus alphabetites moralis est, et instruit uitam nostram. Et quia nunc non est temporis de uniuerso psalmo dicere, dicamus nunc de primo graduum psalmo, qui sic incipit:

Ad Dominum cum tribularer clamaui, et exaudiuit me. Propterea autem uocantur graduum psalmi, ut  frequenter diximus, quoniam gradibus quibusdam ad maiora conscendimus. Nunc non est temporis de omnibus psalmis graduum disputare, et dicere, quomodo per singulos psalmos gradus fiant, ut ad summa ueniamus. Interim dicamus nunc de primo gradu, relinquentes mysterium quare decimus quintus gradus dicatur; eamdem enim rem frequenter dicere, tedium est audientibus. Unde et Apostolus quindecim dies se testatur fecisse apud Petrum in Ierosolyma, ut conferret utrumque Testamentum, et septenarium, et octonarium . Multa sunt que dicantur. Ad Dominum cum tribularer clamaui, et  axaudiuit me. Quicumque adhuc in imo gradu est, respicit altissimum graduum decimum quintum. Quicumque in quinto decimo fuerit, iam iuxta templum est, et istud templum, cuius nunc ruinas uidemus, offendit Dominum suum. Et quid dixit Dominus?  Surgite, abeamus hinc . Et quid dicit in alio loco? Relinquetur uobis domus uestra deserta . Dominus egressus est, et templum corruit. Hoc igitur templum in circuitu quindecim gradus habet. Signa aliqua uidemus: numerate, et uidebitis ita esse ut dicimus. Leuite igitur, et sacerdotes, unusquisque secundum ordinem stabat in gradibus. uerbi causa: Qui pontifex erat, stabat in primo gradu, hoc est, in quinto decimo gradu sursum. In secundo uero gradu stabant sacerdotes, et in ipsis sacerdotibus erat diuersitas. In tertio rursum minores stabant. In quarto rursum stabant Leuite. Et inter Leuitas erat multa diuersitas: quicumque erat extremus, ille in nouissimo gradu erat. Considerate quoniam terrenum hoc templum, celestis  templi figura est: Stella enim a stella differt in claritate: ita et resurrectio mortuorum . Felix qui in quinto decimo gradu in celesti Ierusalem, et in templo esse meruerit. Tamen quia illud grande est, et illud puto esse apostolorum, martyrumque sanctorum: nos oremus, ut saltem in ultimo gradu templi Domini esse mereamur. In diuersis quidem stant gradibus, sed unum psalmum in laudes Domini canunt. Diuersa loca sunt: sed una laus Domini. Hoc quod diximus de celesti Ierusalem, nunc interim in isto seculo constituti, puto diebus omnibus exerceri. Alius nostrum in primo gradu est, non  desperet secundum; qui in secundo gradu est, non desperet tertium. Felices martyres, quorum multi de nouissimo gradu, in primum gradum ascendere meruerunt. Qui uiuit in isto seculo, non potest statim de primo ad summum conscendere. Non debemus igitur contenti esse primo gradu, semper debemus ad maiora conari. Nec qui in nouissimo est, desperet primum; nec qui in primo est, debet esse securus: potest enim cadere in ultimum. Ego puto illud esse quod significat etiam Iacob scala, quando fugit Iacob Esau fratrem suum. Et uenit, inquit, in Bethel, et dormiuit ibi, et posuit lapidem ad caput suum . uidete nostrum, fugiebat hominem crudelissimum, fugiebat fratrem, et auxilium inuenit in lapide. Lapis ille Christus est: lapis  hic his qui persecutionem patiuntur, auxilium est. Ceterum Iudeis incredulis, lapis offensionis, et petra scandali . Et uidit, inquit, ibi Iacob scalam erectam de terra usque ad celum, et in celo, inquit, Dominum. Et uidit, inquit, angelos ascendentes et descendentes. uidete quid dicat: uidit angelos conscendentes: uidit Paulum conscendentem. uidit angelos descendentes: Iudas proditor corruebat. uidit angelos ascendentes: sanctos homines de terra ad celum pergentes. uidit angelos descendentes: diabolum et demones cum exercitu suo de celo precipitatos. Grandis est difficultas de terris ad celestia conscendere. Facilius ruimus quam conscendimus, facile ruimus: in ascendendo grandis labor est, grandis sudor est. Si fuero in primo  gradu, quantum mihi restat usque ad celum! Si fuero in secundo, si in tertio, si in quarto, si in decimo, quid mihi prodest nisi ad summum peruenero? Fac mihi istam scalam quindecim habere gradus: ueni usque ad quartum decimum; nisi quintum decimum tenuero, quid mihi prodest quod ad quartum decimum ueni? Et si ad quintum decimum uenero et corruero, maior ascensus, maior ruina est. Simulque considera sacramentum: quia grandis labor est, et grandis sudor, de terris ad celum conscendere. uultis scire qui sunt isti gradus? Qui est primus gradus? Ego puto primum gradum esse ieiunium: adhuc enim iuxta terram est: recedimus de terra, conscendimus: tamen adhuc de terrenis, et corporalibus cogitamus. Dicat aliquis: quid mihi prodest  ieiunium? ego quero, ut anima mea pura sit apud Dominum: quanti non ieiunant, et sancti sunt! Ego non hoc dico. Si Paulus apostolus castigabat corpus suum, et seruituti subiiciebat: ne aliis predicans, ipse reprobus inueniretur ; si dicit: uideo autem aliam legem resistentem legi mentis mee, et ducentem me in captiuitatem; et postea dicit: Infelix ego homo, quis me liberabit de corpore mortis huius! si ille insidias corporis timet, nos securi sumus? Si ille dicit: Quando infirmor, tunc fortior sum: infirmitas corporis, sanitas anime est. Hoc totum quare dico: Quia abstinentia primus gradus est, et non statim putemus quod si ieiunauerimus, conscendamus ad regna celorum. Ieiunia nos non ducunt  ad regna celorum: sed sine ieiuniis, non conscendimus ad regna celorum. Sola non prosunt, cum aliis prosunt. Hoc totum quare dixi? Quia quasi fundamentum est ascendentibus ad maiora. Secundus uero gradus est: seculo renuntiare, nichil de seculo querere, terrena contemnere. Aliquis dicat: Et hoc facere secundus est? Ego dico secundum. Nihil est terrena dimittere: uitia anime dimittere, grande est. Si enim ieiunauero, hoc est, si fuero in primo gradu; si dimisero possessiones meas, hoc est, si fuero in secundo gradu, quid mihi prodest, si rixosus sum, si iracundus sum, si detractor sum, si inuidus sum? Nihil grande est terrena dimittere: maiora sunt uitia, que dimittenda sunt. Sed dicat aliquis, difficile est: grande est: durum est. Et ideo grande est,  quia difficile est: athleta non coronatur, nisi legitime certauerit. Nulli faciat desperationem, arduus ascensus est, difficilis est: desperatio nascitur. Noli desperare, o homo, in quinto decimo gradu Dominus supra est: intuetur te: dat auxilium. Si in primo gradu es, et uidetur tibi grande esse spatium inter primum, et quintum decimum: noli respicere gradum, sed celum aspice. Et uide quid dicat. Non dixit: uidi Dominum stantem in quinto decimo gradu: nos enim ad stantem, et erectum Dominum peruenire non poteramus; sed uide quid dicat: uidi Dominum innitentem super scalam . uide quid dicat de eo qui stabat: Incuruauit se, et humiliauit se, ut nos possemus ascendere. Dominus incuruus est propter te, humiliauit se: securus  ascende. Iste igitur, qui nunc in primo gradu est, non est in tribulatione: iam enim recessit de tribulatione, iam in primo gradu posuit pedem. Non enim dicit: Nunc tribulor, nunc clamo; sed quia in primo gradu est, refert quid passus est. Et quid dicit? Ad Dominum cum tribularer, clamaui, et exaudiuit me. Antequam in primo gradu pedem ponerem, tribulabar, quia non poteram terrena dimittere. Ad Dominum cum tribularer clamaui, et exaudiuit me. uidetur iste uersiculus nichil habere intrinsecus. uersiculus paruus est: sed tres sensus habet in se pariter conglutinatos. Quid enim dicit? Cum tribularer, ecce unum, clamaui; et post clamorem quid? et audiuit me. In uno uersu prior tribulatio, clamatio, exauditio. Non dixit: Quando securus eram, quando letus  eram, clamaui, sed quando tribulabar, clamaui. Petitis, inquit, et non exaudimini: quia negligenter petitis . Ad Dominum cum tribularer, clamaui, et exaudiuit me. Quid me exaudiuit? Fecit me stare in primo gradu? uerum ad comparationem quinti decimi gradus, quid est esse in primo gradu? Dimisi terrena, necdum ad alta conscendi: ergo non debeo esse securus, in ceteris gradibus debeo auxilium Dei postulare.

Domine, libera animam meam a labiis iniquis, et a lingua dolosa. Dicit, hoc, de omnibus heresibus. Dicit de Iudeis, dicit de Arianis, dicit de Manicheis, dicit de ceteris heresibus. Quando dicit Arianus: Pater maior, Filius minor, quid dicemus nos? Domine, libera  animam meam a labiis iniquis, et a lingua dolosa. Quando dicit Manicheus, et similis Manicheorum: Dominus non resurrexit in corporis ueritate, et ut scias non fuisse uerum corpus, clausis ingressus est ostiis , nos quid dicemus? Domine, libera animam meam a labiis iniquis, et a lingua dolosa. Maiora uulnera sunt lingue, quam gladii. Gladius interficit corpus, animam non interficit. Lingua mala res est, malum magnum: modicum quidem membrum, sed magna exulcerat. Quanta mala habeat lingua, legite Epistolam sancti Iacobi . Lingua nichil medium habet; aut grande malum est, aut grande bonum. Grande bonum, si Christum Deum confitetur; grande malum, si Christum Deum negat. Ergo ne putet aliquis et dicat interim, opere non peccaui:  si peccaui, lingua peccaui. Quod est maius peccatum, quam blasphemia in Deum? et tamen lingua peccat. Diabolus cur de celo cecidit? quia furtum fecit? quia homicidium fecit? quia adulterium commisit? Et hec quidem mala sunt, sed diabolus non propter hoc cecidit, sed propter linguam suam cecidit. Quod enim dixit: In celum ascendam, super sidera celi ponam thronum meum, et ero similis Altissimo . Non ergo putent monachi se debere esse securos, et dicant interim: Grandia crimina non facimus in monasterio, non adulteror, non furtum facio, non homicidium facio, non parricidium facio, et cetera que grandia uitia sunt. Grande scelus est, quando detraho fratri meo, lingua mea fratrem interficio. Qui enim odit fratrem  suum, homicida est . uidete quid dicat Salomon: In manu lingue, mors et uita . uidete quid dicat: In manu lingue. uides quantum malum sit lingua: et manum habet. Quid enim dicit? In manu lingue. Grande uitium est detrahere fratribus, tacere non posse, circuire cellas, aliis detrahere. Ego peccator sum: Iste peccator est, quid ad te? Teipsum considera ne cadas. Quid in alterius ruina exsultas? Numquid si ego cecidero, tu stabis? Licet ruina mea sit, ruina fratris, timor tuus esse debet, non exsultatio. Ille cecidit; letaris, an tristis es? Responde mihi: Frater cecidit; aut letus es, aut tristis. Si letus es, utquid in alterius ruina letus es? Si autem tristis es, quid circuis? quid aliis narras? tristitiam tuam Deus uideat, et ipse frater sentiat,  non fratrum aures audiant. Domine, libera animam meam a labiis iniquis, et a lingua dolosa.

Quid detur tibi, aut quid apponatur tibi, ad linguam dolosam? Spiritus sanctus respondet prophete dicenti: Domine, libera animam meam a labiis iniquis, et a lingua dolosa: quid detur tibi, aut quid apponatur tibi, ad linguam dolosam? Respondet ei, et dicit, tu qui dicis: Domine, libera animam meam a labiis iniquis, et a lingua dolosa, quid tibi uis dari? Et postquam datum tibi fuerit, quid tibi rursum apponi uis ad linguam dolosam? uidete quid dicat: Non dixit, contra linguam dolosam, sed, ad linguam dolosam. Si dixisset, contra linguam dolosam, uideretur de aduersario dicere. uidete quid sit sacramentum  Prophete, immo sancti in primo gradu constituti. Dico simplicius, propter simpliciores. Quid dicit? Domine, libera animam meam a labiis iniquis, et a lingua dolosa. uerbi causa, a labiis aduersarii mei, qui mihi detrahit. Sed Dominus aliud respondet. Et quid dixit? Non dixit, quid detur tibi, aut quid apponatur tibi, contra linguam dolosam? hoc est, non dixit, quid desideras tibi fieri contra aduersarium tuum? Sed quid dicit? Quid detur tibi, aut quid apponatur tibi, ad linguam dolosam? Non dixit, contra linguam: sed, ad linguam. uidete quid dicat ad linguam dolosam: ad tuam linguam, non aduersarii. Si enim aduersarius tibi detrahit, nichil tibi nocet: tu te interficis, si alii detrahas. uerbi gratia: Si detrahat mihi frater, mihi quid nocuit? Si dicat me homicidam, si dicat me  adulterum, si sceleratum, si mendacem, mihi quid nocuit? E duobus enim unum est: aut uerum dicit, aut mentitur. Si uerum dicit, non mihi illud nocet quod ille dixit: sed quia uere ego feci. Si autem mentitur, mendacium ipsius non mihi nocet: sed interficit animam loquentem. Infelices sumus, miseri sumus. Quando aliquem habemus inimicum: dum putamus quod contra ipsum facimus, contra nos facimus. Detrahimus illi, huc illucque circuimus, omnibus dicimus de eo: putamus quod illi noceamus? Illi non nocemus, sed nostras interficimus animas, quod mentimur. Os enim quod mentitur, occidit animam . Quid detur tibi, aut quid apponatur tibi, ad linguam dolosam? Quasi bonus medicus, qui dicit: ad hanc infirmitatem, ad hoc uulnus, quid tibi uis  imponi: quod tibi uis emplastrum imponi? Quomodo si dicat aliquis ad uulneratum aliquem: Quid detur tibi, aut quid apponatur tibi, ad uulnus quo doles? Interrogat Dominus, non quod ignoret, sed quod iste qui rogabat, sciat quomodo rogare debeat.

Sagitte potentis acute, cum carbonibus desolatoriis. Sagitte potentis acute. Nunc respondet ad Dominum, quid petat. Quia dixerat Dominus: Quid detur tibi, aut quid apponatur tibi? Nunc iste dicit, quid petat: Domine, hoc peto: sagittas potentis acutas, cum carbonibus desolatoriis. uidete quid dicat. uenenum lingue mee, et detractionem meam, nulla res potest foras proiicere: nisi sagitte tue, que solitudinem faciunt lingue mee. Lingua mea tumet, uenenum habet intrinsecus: nisi sagittis tuis compuncta fuerit,  et percussa, uenenum non egreditur. Debemus exemplum dare: si quando in corpore uulnus est, et in ipso uulnere iam putride carnes sunt, et cancer est, et fuerit pus intrinsecus; nisi apertum fuerit, non egreditur pus. Et si egressum fuerit pus, nisi cauteriatum fuerit, rursum renascitur pus. uide igitur quid dicat: Quia tumet lingua mea, et pus habet, et uenenum habet, primum sagittis uulnera, ut pus possit exire: deinde carbones tuos, et ignem pone, ut quidquid malum fuerit, excoquat, et desertum faciat. uide igitur, quid dicat: Sagitte potentis acute, cum carbonibus desolatoriis. Utinam detur nobis iste carbo desolatorius. Utinam et nos dicamus: Nonne cor nostrum erat ardens in uia, cum  aperiret nobis Scripturas . Dicit et Isaias ad Babylonem: Habes carbones ignis, sedebis super eos: hi erunt tibi in adiutorium . Et Apostoli antequam acciperent Spiritum sanctum, habebant in lingua sua adhuc aliquos tumores humanos; propterea Spiritus sanctus descendit in specie ignis in linguas eorum , ut quidquid puris habebant, Spiritus sanctus decoqueret. Dicamus et aliud exemplum: Isaias cum uidisset Dominum sedentem super thronum excelsum et eleuatum, quid dicit? ue mihi misero, quia compunctus sum, quia labia immunda habeo, et in medio populi immunda labia habentis, ego sedeo . uide, quid dicit? ue mihi misero, quia immunda labia habeo. Et postea quid dicit? Quoniam labia habebat immunda, propterea  mittitur unus de Seraphim, et tollit carbonem ignis de altari, et tangit labia ipsius et linguam, et purgat eam. Et quid dicit? Ecce hoc tetigi labia tua, et mundaui linguam tuam. Et statim quid dicit? Quem mittam ad populum istum, et quis ibit? O mysteria Scripturarum! quamdiu habebat linguam dolosam, et labia immunda, non ei dicitur, quem mittam, et quis ibi? mundantur labia ipsius, et statim mittitur ad loquendum. Ergo qui labia immunda habet, non potest prophetare, non potest mitti in obsequium Dei. Cum carbonibus desolatoriis. Utinam prestetur nobis et ista solitudo, ut quodcumque malum est, tollat de lingua nostra: ut ubi spine sunt, ubi uepres sunt, ubi urtice sunt, mittatur ignis Domini, et uniuersa exurat, et fiat solitudo Christi.

 Heu mihi, quia incolatus meus prolongatus est! Hoc sanctus dicit, qui corpus non desiderat, qui terram non querit, qui celum cupit. Heu mihi, quia incolatus meus prolongatus est. Quando egrotamus: quando febricitamus: quando suspicamur nos mori: quando iactamus brachia: quando timemus: quando commeatum petimus, istum uersiculum non possumus dicere. Iste sanus erat, non egrotabat, et quid dicebat? Heu mihi! quia incolatus meus prolongatus est. Quamdiu enim sumus in tabernaculo corporis huius, peregrinamur a Domino . Heu mihi quia incolatus meus prolongatus est. Incolatus meus: Non dixit, habitatio mea, sed incolatus meus: in seculo enim presenti non habemus habitationem, sed peregrinationem. Unde et Apostolus dicit:  Quasi aduene et peregrini. Aduena ego sum, et peregrinus . Heu mihi, quia incolatus meus prolongatus est. Quo dicit, hoc est: Infelix ego quamdiu sum in isto corpore. Quis nostrum hoc potest dicere? Si octogenarii fuerimus, timemus mori; et si centenarii sumus, et egrotamus, tamen commeatum et spatium postulamus. Hoc totum quare facimus? Quia peccatorum nos conscientia remordet. Scimus enim, quia si recedamus de corpore, non imus ad Christum, sed ad gehennam. Apostolus quid dicit? Cupio dissolui, et esse cum Christo . Da mihi securitatem: quia post mortem futurus sum cum Christo: etiam nunc mori cupio. Ergo iste quia sanctus est, propterea dicit: Heu  mihi, quia incolatus meus prolongatus est. Habitaui cum habitantibus Cedar. Cedar in lingua nostra interpretatur, tenebre. uide ergo quid dicat: In quo loco sumus: in quali mundo sumus? Habitaui cum habitantibus Cedar. Diu fui in tenebris: diu uixi in tenebris: diu fui in corpore mortis huius. Multum incola fuit anima mea. uide sanctus quid dicat: Et si decem annos uixi, multum incola fuit anima mea. Que enim beatitudo est, ad comparationem celestium, esse in terrenis? Multa sunt que dicantur: sed iam ad finem festinat oratio.

Cum his qui oderunt pacem, eram pacificus: cum loquebar illis, impugnabant me gratis. Infelices nos, linguam nostram continere non possumus non detrahere: si nos aliquis offenderit, quasi uultum ostendimus  pacatum, ceterum cor habet uenenum. Monachi dicimur, et licet non simus quales esse debemus, tamen dicimur. Hora tertia oramus: hora sexta oramus: nona, lucernarium facimus: media nocte consurgimus: deinde gallicinio oramus. uidete quibus horis semper ad obsequium Dei suscitamur. uidete quid dicat, hora tertia, sexta, nona, lucernarium, medio noctis, gallicinio, mane primo. Hoc totum facimus, et non consideramus, quia si inimicitias habet anima nostra contra fratrem, sine causa oramus. In Euangelio enim quid dicitur? Si offers munus tuum ad altare, et recordatus fueris ibi, quod aliquid frater tuus habet aduersus te . uidete quid dicat: Non dixit, si habes aliquid contra fratrem tuum; sed, si aliquid frater tuus habet contra  te. Rem quasi iniustam uidetur nobis imponere; si enim dixisset, si habes aliquid contra fratrem tuum, in nostra erat potestate quod habebamus. Nunc uero quid dicit? Si recordatus fueris, quod aliquid habet frater tuus aduersus te. Respondeo ei: Domine, non est hoc in mea potestate, si frater meus habet aliquid contra me, ego nichil habeo contra eum. Si ille habet contra me, ad me quid pertinet? Et quare non uis suscipere munus meum, et dicis, si offers munus tuum ad altare, et ibi recordatus fueris quod frater tuus aliquid habet contra te: dimitte munus tuum, et uade prius reconciliari fratri tuo, et sic offeras munus tuum? Ecce ego nichil habeo; si ille habet, ad me quid pertinet? Respondet tibi Dominus: Et quid dicit? Male serue, intelligo animum tuum:  Nihil habes contra fratrem tuum? nichil habes? amas illum? Quare ergo saluari eum non uis? Si amas illum, uade, roga eum ne ille contra te habeat, ut saluari possit. Sed ostendis quia non diligis cum; quia saluari eum non uis; uade, roga eum, mitte te ei ad pedes eius, diebus et noctibus deprecare, dicito: munus meum dimisi ad altare, propter te uictimas offerre non possum. Ille compungitur, et quid dicit? Si iste qui me rogat, non offert munus suum, ego qui rogatus sum, et non ignosco, quid facturus sum? Propterea dicit et Apostolus, ut inimicis nostris manducare demus, et bibere . Et quid dicit? Hec enim, inquit, faciens, carbones ignis congregas super caput eius. Dicat aliquis, hoc  inimici faciunt; ideo bene faciunt aduersario, ut carbones ignis congregent super caput eius. Sed aliud dicitur: si tibi ille male fecerit, et tu ei bene feceris, carbones ignis congregas super caput eius, hoc est, mundas uitia eius, et excoquis malitiam eius, ut ad penitentiam conuertatur. uidete ergo quid dicat sanctus propheta. Cum his qui oderunt pacem, eram pacificus. Non dixit, qui uolebant pacem: sed, qui oderunt pacem. Illi oderant pacem, et ego amabam eos qui oderant pacem. Ideo dicit et Apostolus: Quantum ex uobis est, cum omnibus hominibus pacem habentes . Rogemus fratrem. Si inimicus noster est, rogemus et bis, et ter, et septies. Tamen et si peccauerit frater meus, quotiens dimittam illi, septies? Dico tibi, non septies,  sed septuagies septies, hoc est quadringenties nonagies . Si uoluerimus computare de mane usque ad uesperam, tanta peccata facere non possumus, quadringenta nonaginta. Tamen quid dicit Dominus? Si septuagies septies peccauerit in die, et conuersus rogauerit te, dimitte ei. Sed dicis, non ex toto corde conuertitur, mentitur. Nos dimittamus Deo iudicium; rogat me, deprecatur, non dicit hoc uere, Deus nouit; Ego uocem audio, Christus cor intelligit: ego suscipio quod audio, suscipiat Christus quod nouit. Deinde uide mercedem tuam: mentitur ille, tu uerum suscipis; illius interfectio est, tua salus est. Hoc totum quare locutus sum? Quoniam in monasteriis, et maxime in cenobiis, solent esse ista uitia. Non erubescimus, non  dolemus: dimisimus matres, dimisimus patres, dimisimus fratres, dimisimus sorores, dimisimus uxores, dimisimus filios, dimisimus patrias nostras, dimisimus domos, dimisimus cellulas nostras, dimisimus cellas, in quibus nati sumus, et nutriti, et dimisimus seruulos, cum quibus nutriti sumus: uenimus in monasterium, et propterea hec dimisimus omnia, ut propter rem friuolam rixam cum fratribus faciamus in monasterio? Dimisimus possessionem, dimisimus patriam, dimisimus seculum, et propter calamum rixam facimus in monasterio? Si uerbum  amarum audiero, ferre non possum: estuat in corde meo: scribitur in medullis meis diebus decem aut quindecim, non potest tolli de corde meo, loquor  fratri meo, qui mihi iniuriam fecerat, et pacem labiis promitto, et corde uenenum teneo. Frequenter et oculi et uultus, mentis indicium sunt. Quando cor nostrum uulneratum est contra aliquem, non possumus eum aspicere rectis oculis: uultus ipse et oculi, quasi speculum anime nostre sunt. Quid dicit Scriptura? Et non poterant loqui ei quidquam pacificum , non poterat lingua mentiri, quod cor intus non continebat. Hoc igitur dico, uobis ipsis et mihi, neque enim ad hoc predico, ut quasi me securum faciam: occasio istius uersiculi compulit nos ita dicere. Grande malum est lingua. Domine, libera animam meam a labiis iniquis et a lingua dolosa. Non ab alterius lingua, sed a mea lingua libera. Nihil mihi nocet lingua alterius: mea lingua  mihi inimica est. Domine, libera animam meam: Me libera a lingua mea, lingua mea gladius est: interficit animam meam. Puto quod inimico meo noceam, et nescio quod meipsum occido. Pugnant aduersarii, quando loquor illis, et ego pacifica loquor. Illi habeant inimicalem animum, nos uero habeamus pacificalem animum, siquidem scriptum est et in Paralipomenon: Et egressi sunt, inquit, filii Isrel ad pugnandum mente pacifica. Aliquis uadit ad pugnam, et mentem pacificam habet: sed Christianorum arma, pax est: pax Christi, que exsuperat omnem sensum . Beati pacifici: non solum qui pacem faciunt inter rixantes, sed qui in seipsis pacem faciunt. Beati pacifici. Si alii rixam faciunt, et ego medius intercedam, et faciam inter eos pacem, et  ipse non habeam pacem in mente mea: quid mihi prodest quod illi pacem fecerunt? Beati pacifici, quoniam filii Dei uocabuntur . Beati pacifici qui loquuntur his qui oderant pacem, pacifica. Beati pacifici. Christus pax est. Si enim Salomon interpretatur, Christus: Salomon autem interpretatur, pacificus: ergo Christus Deus noster, pax est. uadens ad celum, nobis uexillum dimisit, dicens: Pacem meam do uobis, pacem meam relinquo uobis . Seruemus quod Christus donauit: habeamus pacem: Seruemus pacem, et illa nos seruat in  Christo Iesu: cui sit gloria in secula seculorum. Amen.





LIBER DE EXPOSITIONE PSALMORUM. *



PROeMIUM.

 Psalterium ita est quasi magna domus, que unam quidem habet exteriorem [a 1Kb] clauem in porta: in diuersis  uero intrinsecus cubiculis proprias claues habet. Licet amplior una clauis sit grandis porte Spiritus sanctus; tamen unumquodque cubiculum proprias habet clauiculas suas. Si quis igitur clauem  confusam de domo proiiciat, si uoluerit aperire cubiculum, non potest, nisi clauem inuenerit. Sic singuli psalmi quasi singule cellule sunt, habentes proprias claues suas. Grandis itaque porta istius domus primus psalmus est, qui ita incipit:



PSALMUS PRIMUS.

Beatus uir qui non abiit in consilio impiorum. Quidam putant istius psalmi clauem super Christi Domini nostri personam esse referendam: ut beatus iste uir secundum hominem Christus sit. Bona quidem uoluntas, sed imperitia est. Si enim beatus uir Christus est, et Christus legem dedit, quomodo nunc de Christo dicitur: sed in lege Domini uoluntas eius? Deinde quomodo ligno alteri comparatur, et dicitur:  Et erit tamquam lignum quod plantatum est secus decursus aquarum? Si enim ligno comparatur, omne autem quod comparatur, minus est ab eo cui comparatur, ergo maius lignum quam Dominus, qui ligno comparatur. uidetis igitur quia super Domini persona non potest interpretari psalmus. Sed generaliter de quolibet iusto uiro dicitur: licet multi putent [a 50Kb] de Ioseph dictum esse, illo ab Arimathia, qui non abierit in consilio Iudeorum, et in uia peccatorum non stetit, et in cathedra Phariseorum non sedit: tamen nos quod alii specialiter in illo interpretantur, generaliter in uiro iusto interpretamur. Beatus uir qui non abiit in consilio impiorum. Legimus in Genesi maledictum fuisse Adam quando dicitur, maledicta terra in operibus tuis . Maledictio  ergo primi hominis nunc benedictione soluitur. Quasi in uetere Lege una beatitudo ponitur: ceterum in Euangelio octo simul beatitudines nuncupantur . Beatus uir qui non abiit in consilio impiorum. Beatus uir, non homo; sed uir: uir qui in perfectum uirum peruenerit Christum, qui non abiit in consilio impiorum. Tria hominum generalia peccata descripsit: aut enim cogitamus, aut facimus, aut docemus. Primum cogitamus; deinde cum cogitauerimus, cogitationem in opera uertimus: cum fecerimus aliquid iam operis, fit etiam, ut alios doceamus quod ipsi feceramus. Beatus uir qui non abiit in consilio impiorum, qui non cogitauit malum: et in uia peccatorum non stetit, et in cathedra pestilentie non sedit. Hoc est, qui nec alios docuit, et in uia peccatorum  non stetit. Difficile est ut aliquis non peccet. Denique dicit et Ioannes et Euangelista: Quia qui negat se peccatum fecisse, mentitur, et mendax est . Si ergo omnes peccamus, nemo autem beatus nisi qui non peccat: igitur quia omnes peccamus, nemo beatus est. Sed uidete quid dicat, et in uia peccatorum non stetit; non dixit, beatus uir qui non peccauit,  sed beatus uir qui in peccato non perseuerauerit, et in uia peccatorum non stetit. Ego heri peccaui, non sum beatus. Si non stetero in peccato, si retraxero me, iam beatus sum. Et in cathedra pestilentie non sedit. Quomodo ibi dixit, stetit, sic et hic, sedit: sicut ibi qui non perseuerauit in peccato, beatus est: sic hic qui in doctrina mala non perseuerauit et sedit, beatus est. Quid igitur? uidetis ipsi, quomodo beatitudo tripliciter condonatur: si non cogitemus mala, si in peccato non perseuerauerimus, si non doceamus ea que mala sunt. Hoc est quod dicit propheta: Super tribus et quatuor peccatis non [Al. si] conuertam eam, dicit Dominus . Hoc octies dicit, Amos autem hoc loquitur. Id est cogitasti, ignoui: fecisti, ignoui: numquid mala etiam docere  debeas? Hoc est quod dicitur: super tribus et quatuor peccatis non irascatur tibi, dicit Dominus. Et in lege eius meditabitur die ac nocte. Dixit tria que facere non debuit, non abire in consilio impiorum, et in uia peccatorum non stare, et in cathedra pestilentie non sedere: Dixit tria que facere non debemus: dicit duo que facere debeamus; non enim sufficit nobis mala fugere, nisi consequamur bona.

Sed in lege Domini uoluntas eius. Non dixit timor, sed, uoluntas eius; multi enim timore faciunt, sed timor facientis mercedem non habet. Sed in lege Domini uoluntas eius, ut uelit facere quod Dominus imperauit. Et in lege eius meditabitur die ac nocte: Non potest sermo explicare quantum mens concipit. Sed in lege Domini uoluntas eius. Dicit aliquis: Ecce ego  uolo legem Dei facere, beatus ergo sum quia uolo; sed uide quid sequatur: non sufficit uelle legem Dei, sed, in lege eius meditabitur die ac nocte. Meditabitur die ac nocte. Dicat aliquis: hoc humana natura non suffert, nam et ambulandum est, et bibendum est, et comedendum est, et dormiendum est, et ea que ad uitam necessaria sunt, comparanda. Quomodo in lege Dei meditabitur die ac nocte? maxime cum dicat Apostolus, Sine intermissione orantes . Numquid eo tempore quo dormio, orare possum? Meditatio ergo legis non in legendo est, sed in faciendo. Denique dicitur in alio loco: Siue manducatis, siue bibitis, siue quid facitis, omnia in nomine Domini facietis . Si porrigo eleemosynam, legem Dei meditor: si egrotantem uisito, pedes mei  legem Dei meditantur: si ea facio que precepta sunt, quod alii ore meditantur, ego corpore meditor. Iudei igitur ore meditantur, nostra meditatio opus est. Dixit igitur tria que facere non debemus, dixit duo que facere debeamus: qui hoc fecerit, premii quid merebitur?

Et erit tamquam lignum quod plantatum est secus  decursus aquarum, quod fructum suum dabit in tempore suo. Et folium eius non defluet. Mihi simpliciter interpretantur qui dicunt, quomodo lignum si plantatum fuerit iuxta aquas, necesse est ut uireat, et non siccatur, quia habent radices ipsius humorem unde uiuant, sic quicumque legem Dei meditatur, ipsa legis meditatio uirorem et facit, et uitam. Hoc illi simpliciter interpretantur; nos autem spiritualibus spiritualia comparantes, legentes in paradiso plantatum esse lignum uite, et lignum scientie boni et mali, et lignum uite hoc plantatum esse in paradiso, et de ipso paradiso egredi fontem qui diuidatur in quatuor principia . Legimus et in Salomone , de sapientia enim ibi loquitur: Christus Dei uirtus, et Dei sapientia : ergo ubi Salomon loquitur: Lignum uite est omnibus comprehendentibus eam , ibi de Sapientia dicitur. Si autem sapientia lignum uite est, sapientia autem ipsa Christus est. uides ergo quoniam qui beatus uir et sanctus est, huic ligno, hoc est sapientie comparatur. uidetis ergo quoniam beatus uir et iustus iste qui non abiit in consilio impiorum, qui non fecit illa, et fecit ista, et erit tamquam lignum quod plantatum est secus decursus aquarum. Hoc est Christo similis erit, siquidem consedere nos fecit in celestibus, et conregnare . uidetis ergo quia cum Christo regnabimus in celo. uidetis quoniam lignum hoc plantatum est in paradiso, et nos omnes cum illo complantati sumus.

Et erit tamquam lignum quod plantatum est secus  decursus aquarum. De illo enim fonte procedunt omnia flumina, quod fructum suum dabit in tempore suo. Lignum hoc non omni tempore dat fructum, sed, in tempore suo. Lignum hoc non dat in presenti seculo, sed in futuro, hoc est, in die iudicii. Lignum hoc nunc flores habet, lignum hoc nunc germinat, et promittit fruges futuras. Lignum hoc habet duo, habet et fructus, habet et folia. Fructum habet, sensum in Scripturis: folia, uerba simplicia; fructus in sensu est, folia uero in uerbis sunt. Quicumque igitur Scripturas sanctas legit, si secundum Iudeos legit, tantum folia intelligit; si uero spiritualiter intelligit, fructus capit.

Et folium eius non defluet. Tamen et folia istius arboris utilia sunt. Denique si quis et secundum historiam  intelligit, utilitatem habet anime sue. Legimus in Apocalypsi Ioannis , legimus ergo ibi: Et ecce, inquit, uidi thronum positum, et agnum unum, et arborem, inquit, secundum flumen, et ex utraque parte ripe ipsam arborem . Hoc est, ex ista parte erat et ex illa parte erat. Et habebat, inquit, fructus ipsa arbor, et in anno, mensibus singulis duodecies  fructus afferebat, et habebat, inquit, folia, et folia eius ad sanitatem gentium erant. uidi, inquit, thronum positum unum: licet enim credamus in Patrem, et Filium, et Spiritum sanctum, et Trinitas sit, tamen regnum unum est. uidi, inquit, thronum positum unum, et uidi, inquit, in conspectu throni stantem unum agnum. De assumptione dicitur corporis Saluatoris: Ecce agnus Dei, ecce qui tollit peccata mundi. Et egrediebatur, inquit, fons de subtus medio throni. uidetis igitur quoniam de medio throni fons egreditur gratiarum. Tamen non egreditur fons ille de throno, nisi agnus contra steterit. Nisi enim crediderimus incorporationem Christi, non accipimus istas gratias. Et arbor, inquit, una excelsa posita erat. Non dixit arbores, sed arbor una. Si arbor una  est, quomodo ex ista parte ripe est, et ex illa parte ripe est? Si enim dixisset, uidi arbores, fieri poterat ut alie essent ex alia parte, et alie ex alia. Nunc uero una arbor ex utraque parte esse dicitur; unus fluuius egreditur de throno Dei, hoc est, gratia Spiritus sancti. Et ista gratia Spiritus sancti in Scripturis sanctis est, hoc est, in isto fluuio Scripturarum. Tamen iste fluuius duas ripas habet, et uetus et nouum Testamentum. Et in utraque parte arbor plantata, Christus est. Hec igitur arbor in anno, hoc est, singulis mensibus, duodecies fructus afferebat. Non possumus enim fructus de ista arbore accipere, nisi per apostolos. Si quis ergo per apostolos ad arborem uenerit, necesse est ut fructus accipiat, fructus metat de Scripturis sanctis, hoc est, sensum diuinum  in littera commorantem. Si quis ergo uenerit ad istam arborem per apostolos, fructus eius capit; si quis uero non potuerit, adhuc infirmior est, necdum est discipulus, sed de turba est, sed deforis est, sed gentilis est. Qui fructus capere non potest, uerba capiat, hoc est, folia ad sanitatem gentium: scriptum est enim: Et folia eius ad sanitatem gentium. Si quis adhuc de gentibus est, si quis discipulus non est, et adhuc de turba est, iste folia ipsius accipiat, hoc est, uerba simplicia accipiat pro medicamento. Denique scriptum est, folia eius ad sanitatem gentium, hoc est, ad medicinam. Hoc totum quare diximus, et excessimus ad Apocalypsim? Quoniam scriptum est, quod fructum suum dabit in tempore suo, et folium eius non defluet, et omnia quecumque  faciet, semper prosperabuntur. Diximus de beatitudine iusti uiri, diximus de premio eius. Quoniam qui tria non fecerit, et duo fecerit, ligno paradisi, hoc est, Christi sapientie comparatur. Diximus ergo de sancto uiro, nunc de contrario uiro uideamus. Quid de peccatore et impio dicitur?

Non sic impii. Illa uniuersa genera premiorum que de iusto diximus, impius non accipiet. Non sic impii. Non dixit, non sic peccatores; si enim de peccatoribus dixisset, omnes alieni eramus. Non sic impii. Inter impium et peccatorem hoc interest: qui impius est, negat Deum: qui peccator est, confitetur et peccat. Non sic impii. In quibusdam legitur, non sic hoc secundo. Non sic impii, non sic. Sed sciamus  quia in Hebraico semel positum est. Diximus de sancto uiro, et comparatione eius. Et erit tamquam lignum, quod plantatum est secus decursus aquarum. Nunc econtrario de impio dicitur. Sicut iustus uir comparatur ligno: sic impius comparatur pulueri, quem proiicit uentus a facie terre. Puluis licet de terra sit, tamen desinit esse terra. Sed tamquam puluis quem proiicit uentus a facie terre. uidete quid dicitur, tam infelix erit impius, ut nec terrenus quidem sit puluis. uidetur quidem non habere substantiam, sed habet suam substantiam. Nihil habet solidum; sed quod habet, ad penam habet. Huc illucque dispergitur. Numquam in uno loco est. Quocumque uentus traxerit, illuc impetus eius dirigitur. Sic et impius qui semel negauerit Deum, quocumque illum  aura diaboli traxerit, illuc errore perducitur. Quoniam diximus quid sit iustus, et cui comparetur: quid sit impius, et cui comparetur: et de presenti seculo diximus: nunc debemus de futuro et eterno cognoscere.

Ideo non resurgunt impii in iudicio, neque peccatores in consilio iustorum. Legimus in Euangelio secundum Ioannem, quicumque in me credit, non iudicabitur; quicumque in me non credit, iam iudicatus est . Quis ergo iudicandus est, si ille qui credit, non iudicabitur, et ille qui non credit, iam iudicatus est? qui in die iudicii iudicabuntur? Requiramus ergo medium inter credentem, et non credentem qui iudicandus sit. Qui credit non iudicabitur. Qui credit non peccat, qui uere credit non peccat, qui ueram fidem habet non peccat. Demum quando  peccamus, mens nostra in fide fluctuat; eo tempore quando peccamus, quando irascimur, quando detrahimus, quando homicidia facimus, quando fornicamur, ubi fides est? Ergo quod dicit, qui in me credit, non iudicabitur, non enim necesse habet iudicari qui iam beatus est. Qui in me non credit, iam iudicatus est, iam enim predestinatus ad penam est. Qui ergo iudicatur? Qui credit quidem, sed peccatis uincitur; qui habet bona, habet et mala; qui eo tempore quo credit, benefacit, quo non credit, male facit. uideamus ergo nunc quid dicitur: ideo non resurgunt impii in iudicio. Non resurgunt ut iudicentur, quia iam iudicati sunt. Qui enim non credit in me, iam iudicatus est. Neque peccatores in consilio iustorum. Non dixit, peccatores non resurgunt, sed non  resurgunt in consilio iustorum. Non merentur cum his resurgere qui non sunt iudicandi. Si in me crederent, cum his resurgerent, qui non sunt iudicandi.

Quoniam nouit Dominus uiam iustorum, et iter impiorum peribit. Quoniam nouit Dominus uiam iustorum. Et quid grande est, si nouit Dominus uiam iustorum, si dicitur Dominus nosse eos, quos nosse dignatur? Denique de peccatoribus dicitur, Recedite a me, operarii iniquitatis, non nouit uos Dominus : dicit Apostolus: [a 25Kb] Si quis cognoscit, cognoscetur. Quoniam nouit Dominus uiam iustorum  . Qui peccator est, non nouit cum Deus: qui iustus est, notus est a Deo. Legimus in Genesi eo tempore quo preuaricatus est Adam, eo tempore quo magis audiuit serpentem, quam Deum, quando se abscondit a facie Dei, uenit Dominus post prandium in paradiso, et deambulat : uidete quid dicitur, requirit Deus Adam non meridie, sed ad uesperam: iam enim Adam solem perdiderat, quia meridiem non habebat: ad uesperam, hoc est, , et ambulabat, non enim stat Deus peccatori, sed ambulat. Sciebat illum esse in paradiso, et non ignorabat quod factum erat, sed quia peccauerat Adam, nescit eum Deus. Et dixit Deus: Adam, ubi es? Diximus de eo quomodo peccator ignoretur a Deo. Econtrario scire debemus  quomodo iustus sciatur a Deo. Dicit Deus ad Abraham: Exi de terra tua, et de cognatione tua . uenit in Palestinam, fuit in Habramio, fuit in Geraris multo tempore; cum natus ei fuisset filius Isaac, et repromissionem acceperat, quia in semine tuo benedicentur omnes gentes, tulit Isaac, et obtulit eum Deo, et uox de celo audita est, parce filio tuo, et statim scribitur eo tempore quo obtulerat filium suum, quid dicit Deus Abraham? Ecce cognoui quoniam tu times Dominum Deum tuum. Qui tanto tempore locutus fueras, nunc cognouisti Abraham? Sed quoniam grandis fides fuerat offerendo filium suum, propterea nunc primum cepit eum nosse Deus. Hoc totum quare dixi? quoniam scriptum est, quoniam nouit Dominus uiam iustorum. Dicamus et aliter:  uia, et uita, et ueritas Christus est: ambulemus ergo in Christum, et uiam nostram nouit Deus Pater. Et iter impiorum peribit. Non dixit, impii peribunt; sed si egerint penitentiam, et ipsi saluabuntur. Eo tempore quo apostolus Paulus persequebatur Christum, et Ecclesias, impius erat. Si ergo impii peribunt, non datur locus penitentie. Sed non dixit, impii peribunt, sed, iter impiorum peribit. Hoc est, peribit impietas; non impius, sed ipsa impietas; non homo peribit qui impius fuit, sed homine agente penitentiam, peribit impietas. Deus ergo hoc nobis prestet, ut tria non faciamus, et duo faciamus; ligno uite comparemur, non simus impii, qui comparantur pulueri; non simus peccatores, quoniam peccatores non resurgunt in consilio iustorum, et uia mala  pereat: et benedicamus Deum, cui sit gloria in secula seculorum. Amen.



PSALMUS u.

Quintus psalmus hoc titulo prenotatur. In finem, pro ea que hereditatem consequitur, Psalmus Dauid. Multi putant titulos ad psalmos non pertinere. Et hoc qua ratione estiment, nesciunt. Si quidem non haberentur in Hebreis, et Grecis, et Latinis uoluminibus, recte putarent: nunc uero cum in Hebraicis habeantur libris, et maxime iste titulus qui in quinto psalmo est prenotatus, miror eos hoc uelle dicere,  quod aliquid in Scriptura sine causa sit. Si iota unum et unus apex non transiet de Lege, quanto magis tanta uerba uel syllabe! In finem pro ea que hereditatem consequitur, Psalmus Dauid. Hereditas non in principio repromittitur, sed in fine mundi. Iudei in principio se obtinere putauerunt, nos in finem consequimur. Unde dicit et apostolus Ioannes: Filioli, nouissima hora est . In nouissima ergo hora finis est. In finem hereditas, in finem pro ea que hereditatem consequitur. Que est ista que hereditatem consequitur? Mihi uidetur quod Ecclesia sit, ipsa est enim que hereditatem consequitur. Psalmus Dauid cantat in principio, quod Ecclesia accipiat in fine. Quintus ergo psalmus ex persona Ecclesie est. Alii multa interpretantur, multi dicunt  secundum historiam de Isrelis populo, quod uellet reuerti de Babylone in Iudeam. Hoc illi interpretantur, non sunt interpretati in finem pro ea que hereditatem consequitur. Nos ergo spiritualibus spiritualia comparantes, orationibus uestris ex persona Ecclesie istum psalmum disserere nitimur.



PSALMUS uII.

Singulis rebus imponuntur nomina, ut ex nominibus et res cognoscantur. Sic et psalmi titulis prenotati sunt, ut ex titulis intelligantur et psalmi. Quintus psalmus etiam hoc titulo prenotatus est: In finem pro ea que hereditatem consequitur. Sextus psalmus hoc titulo prenotatur, In finem in hymnis pro octaua, psalmus Dauid. In quinto dicitur, pro ea que hereditatem consequitur, in sexto dicitur, pro  octaua. In septimo uero quia et ipse sub alleluia cantandus est, quia in illa alia Dominica die lectus est psalmus sextus, et nos pre egrotatione interpretari non potuimus, nunc autem lectus est septimus psalmus. Habet autem titulum huius modi, Psalmus Dauid quem cantauit Domino pro uerbis Chusi filii Iemini. uidete mysteria. Ergo ista sine causa scripta sunt? In quinto dicitur, pro ea que hereditatem consequitur, in sexto dicitur, pro octaua, in septimo dicitur, pro uerbis Chusi filii Iemini. uidetis ergo quanta sint contexta mysteria, pro ea que hereditatem consequitur. Quia in quinto psalmo disputauimus, interpretantes ex persona Ecclesie fuisse psalmum cantatum, que hereditatem Christi consecuta est. Sextus uero psalmus proprie ad resurrectionem Christi pertinet,  que dies octaua est. Nos enim et diem primum habemus, et diem octauum. Nos enim in die octaua accepimus regna celorum. Octaua dies post sabbatum, prima in principio. Longum est, si nunc uoluerimus dicere de octonario numero. Quoniam octo beatitudines sunt in Mattheo: quoniam in centesimo decimo octauo psalmo singule littere octonos uersus habeant: quomodo quindecim psalmi sunt graduum, quomodo septem et octo sunt, quomodo Ecclesiastes dicat, date partem septem, et date partem octo : quomodo orientalis porta in Ezechiel habeat septem gradus et octo; longum est dicere, quomodo octauus est de filiis Isaii Dauid, qui accepit regnum. Hoc est quod nunc dicitur  pro octaua, in octaua enim nos accepimus regnum celorum, unde dicit: Domine, ne in furore tuo arguas me, neque in ira tua corripias me. Sed quoniam de duobus psalmis pariter interpretari non possumus, sufficit nobis de sexti psalmi titulo disputasse. Nunc ueniamus ad septimi psalmi exordium quod ita incipit: Psalmus Dauid quem cantauit Domino pro uerbis Chusi filii Iemini. Multos scio et certe eruditissimos uiros, hunc titulum ita interpretatos fuisse: Eo, inquit, tempore quo surrexit Absalon contra Dauid patrem suum . Eo igitur tempore quo surrexit Absalon contra Dauid, unus de amicis Dauid nomine Chusi uoluit ire cum Dauid, sed Dauid remisit eum ad Absalon, ut  Achitophel consilia dissiparet. Eo tempore quo Achitophel dedit consilium, ut Absalon statim persequeretur Dauid imparatum, et interficeret eum: Chusi ergo dedit consilium, et dissipauit consilium Achitophel, et misit ipse nuntium Chusi ad Dauid dicens, hec et hec preparat Absalon. Et cepit fugere Dauid, et preparare; eo tempore quo Chusi mandauit uerba ad Dauid, Dauid cantauit psalmum istum Domino, quoniam Achitophel consilia sunt dissipata. Hoc illi dicunt, et reuera rationabiliter enarrauerunt: sed diligenter legamus Scripturas, ibi enim ita scriptum est, quoniam iste Chusi filius sit Arachite. Inde ille Chusi per aliam litteram scribitur in Regnorum libro: ibi Chus per SAMECII scribitur, hic autem Chus per SIN litteram scribitur. Deinde ille Chus filius Arachi:  unde multi Grecorum nescientes legunt, Chusi amicus Dauid. uidetis ergo quoniam et in lectione errant Greci. Manifestissimum ergo est secundum regulam Scripturarum, quoniam ille Chusi filius est Arachi, iste uero Chusi dicitur Iemini. Quia diximus illum Chusi fuisse filium Arachi, quis est iste Iemini? Et debemus spiritualibus spiritualia comparantes inuenire nominis istius regulam. Ubi inuenimus in Scripturis, Iemini? Dubium non est quin tribus una sit de duodecim, nomine Beniamin. Interpretatur autem Beniamin, filius dextre. Eo enim tempore quando mortua est Rachel in Ephrata . Eo igitur tempore quando moriebatur Rachel, peperit, inquit, infantem, et uocauerunt nomen ipsius mulieres, siue  ipsa que moriebatur, Benoni, id est, filius doloris mei. Econtrario uero Iacob pater dolorem matris uertit in gloriam, et non eum uocat Benoni, hoc est, filius doloris mei, sed Beniamin, hoc est, filius dextre, hoc est, uirtutis mee. Beniamin igitur ex duobus compositum nomen est, ex filio et dextra. Ben enim dicitur filius, Iamin, dicitur dextera. Sciamus igitur semper tribum Beniamin appellari Iemini. Legimus in Regnorum libro, eo tempore quo de Saul scribitur, Et ecce, inquit, uir de tribu Beniamin nomine Saul, filius, inquit, Chis, filius Abihel, filius Ietta, filius Iether, filius Iera, filius Iemini. Et statim ibi dicitur uir Iemineus, hoc est, de tribu Ieminea, hoc est, de tribu Beniamin. Demus et aliud testimonium ne dubitare  possimus. Semei ille qui in monte Oliueti eo tempore quando Dauid fugiebat filium suum Abessalon, dicit hoc Scriptura: Et ecce, inquit, Semei de cognatione Saul de tribu Beniamin. Et lapides, inquit, iaciebat in Dauid, et dicebat: Egredere, egredere, uir sanguinarius. Eo tempore quando dicit unus de ducibus eius nomine Abisai: uadam, inquit, et interficiam eum, quid dicit ei Dauid? Quid mihi et uobis, filii Saruie? Et ecce, inquit, qui de lumbis meis egressus est, pugnat contra me, et miramini si filius Iemini, hoc est, ex tribu Beniamin, de tribu Saul, qui fuit inimicus? Hoc totum quare dixi? ut ostenderem Iemini tribum esse Beniamin. Diximus quid sit Beniamin, diximus nomen patris, uideamus quid sit Chusi filius Iemini. Chus lingua Hebrea interpretatur  Aethiops, hoc est, niger et tenebrosus. Qualem habet animam, quale et corpus, de quo dicit Ieremias: Si mutabit Aethiops pellem suam, et pardus uarietatem suam . Ergo hic Chusi nigrum et Aethiopem, inimicum suum Saulem significat. Et dicit hoc, quomodo Aethiops mutare non potest pellem: ita et iste mores suos mutare non potest. Is uenit in manus meas, potuit eum occidere, cuius potuit sanguinem fundere: uolui eum superare beneficio, sed malitia eius uinci non potest. Quomodo enim Aethiops pelles mutare non potest, ita et illius malitia mutari non potest. Denique quid dicit: Domine Deus meus, si feci istud, hoc est, si feci illi aliquid mali. Si est iniquitas in manibus meis, si reddidi retribuentibus mihi mala. uide quid dicat: Ego pro malis  bona reddidi, ille pro bonis mala. Manifestum est igitur quoniam contra Saul psalmus est.



PSALMUS IX.

iehsu filius Naue pugnabat in eremo, et Moyse orante, superabat: alius pugnabat, alius in oratione uincebat. Ita et ego secundum illud quod scriptum est, aperi os tuum et implebo illud: ego quidem loqui uideor, sed alii sunt quibus orantibus, loquor. Nonus psalmus quod a uobis cantatus est Domino, grandis in uersibus, grandis est in mysteriis. Quoniam non possumus de omnibus disputare, sufficit interim de titulo dicere. Quoniam non possumus domum ingredi, grande est enim regis palatium, neque possumus omnia regis scire mysteria, interim quasi in titulo domus, in ipso uestibulo, cuius domus sit demonstremus.  In finem pro occultis filii psalmus Dauid. In finem, quod dicitur, non pertinet ad Iudeos, sed ad nos qui in finem credidimus. Ille prior filius, nos nouissimi. Nos ergo qui in finem sumus, psalmum istum debemus audire, quia ad eos qui in finem sunt pertinet. Pro occultis filii. Que sunt hec occulta filii? mysterium quod omnibus retro seculis fuerat occultum, nobis in finem apertum est. Pro occultis filii, in Hebraico aliter habet: in Hebraico enim habet ALMOTH, quod interpretatur, pro morte: al enim dicitur pro, moth dicitur mors. Ergo pro morte dicitur, pro morte ergo filii in Hebreo scriptum est. uidete igitur Septuaginta Interpretes qui Ptolomeo gentili regi interpretabantur, et durum erat dicere mortem filii,  sciebant enim quod de Filio Dei diceretur. uidebant scriptum esse et tamen timebant Dei Filium dicere esse moriturum. Hoc interim de titulo disputatum sit, et uniuersus psalmus de morte Saluatoris dicitur.

Dicitur de Iudeis: In laqueo isto quem tetenderunt, comprehensus est pes eorum: deinde de uocatione Gentium, omnes Gentes que obliuiscuntur Deum. Et nouissimum contra diabolum: non est Deus in conspectu eius, sedet in insidiis cum diuitibus. Infelices diuites cum quibus diabolus sedet. Denique uidete quid dicitur de diabolo, sedet in insidiis cum diuitibus. Quicumque enim diues est, nisi pauperem spoliauerit, diues esse non potest, propterea dixit, sedet in insidiis cum diuitibus. Quandocumque diuites persequuntur  Christianos, dicamus: sedet diabolus in insidiis cum diuitibus.

Insidiatur ut rapiat pauperem, rapere pauperem dum attrahit eum. In laqueo suo humiliabit eum. Hoc impius, hoc diabolus. Pauperem non solum diuitiis, sed et spiritu, beati enim pauperes spiritu. In laqueo suo humiliabit: quem? Subauditur pauperem. uidete quid dicitur? Humiliabit, non interficiet: cum autem humiliauerit pauperem, humiliatio pauperis ruina est diaboli. Quid enim sequitur? Inclinabit se, et cadet dum dominatus fuerit pauperum. Nonne uobis uidetur diabolus in persecutione quando occideret Christianos, quando interficeret Martyres, in eo occidi quod interficeret? Inclinabit se et cadet dum dominabitur pauperum? Martyr occisus  in celum uadit, ille occidens humiliatur et cadet. Hoc interim de psalmo breuiter disputatum est pro occultis filii, et hoc dictum est in ueteri Testamento: in ueteri enim Testamento, de filio occulte dicitur, nunc in Euangelio legamus manifeste, de manifestis filii.



PSALMUS LXXuIII.

Quoniam pauperes facti sumus: quoniam tu pauper pro nobis factus es, propterea et nos pauperes facti sumus. Oratio pauperis cum anxiatus fuerit, et effuderit orationem coram Domino. Quoniam tu pauper factus es, cum esses diues, et nos pauperes facti sumus: Adiuua nos, Deus salutaris noster. In Hebraico habet: Adiuua nos, iehsu noster: ubicumque enim Saluator est, in Hebraico, iehsu habet. Denique  Gabriel quando uenit ad Mariam, Et uocabis, inquit, eum Iesum, iste enim saluum faciet populum suum. Adiuua nos, iehsu noster. uidete quid dicat, adiuua. Qui dicit adiuua, et ipse liberari conatur, neque enim dormientes nos adiuuat, sed laborantes. Propter gloriam nominis tui, Domine, libera nos: quoniam uocatum est nomen tuum nouum super nos, quod benedicitur in gentibus: Et propitius esto peccatis nostris propter nomen tuum. Tu Saluator, ut Christus, et nos Christiani, miserere nobis propter nomen tuum.

Intreat in conspectu tuo gemitus compeditorum. Hoc solent dicere qui sequuntur Origenis dogmata, gemitus compeditorum, hoc est angelorum, qui compediti  sunt, inquiunt, in corporibus: quomodo enim si mittantur compedes in pedibus, degrauant corpus, et currere non sinunt: sic et corpora nostra includunt animas, hoc est, angelos degrauant in terra. Et hoc quibus uerbis approbant? Infelix ego homo, quis me liberabit de corpore mortis huius ? Et illud quod dicitur, Cupio dissolui et esse cum Christo. Reuerti, et esse cum Christo . uidete, inquit, quid dicit Apostolus. Quicumque dicit, Cupio reuerti: utique illuc dicit ubi ante fuerat. Intreat in conspectu tuo gemitus compeditorum. Ego uero simpliciter, rusticana simplicitate et Ecclesiastica, ita tibi respondebo. Ita enim apostoli responderunt, sic sunt locuti, non uerbis rhetoricis et diabolicis: Melius est enim reuerti et esse cum  Christo. Quia sic habet in Greco, non habet, dissolui, sed reuerti. Reuerti et esse cum Christo. Ubi Adam fuit pater meus, ibi et ego esse desidero: unde ille eiectus est, ego reuerti cupio. In Adam omnes nos de paradiso eiecti sumus, intreat in conspectu tuo gemitus compeditorum.

Quare enim hoc non simpliciter intelligam dictum esse de martyribus, qui inclusi sunt in carceribus? Quanti enim et in metallis missi sunt? Ego uero dico quia illorum compeditorum uere audiat uocem Deus.

Secundum magnitudinem brachii tui, posside filios mortificatorum. Nos omnes  filii martyrum sumus. Apostolus quando in carcere erat, compeditus erat: apostoli omnes quando in carceribus erant, compediti erant: omnes martyres qui  interfecti sunt, in carceribus erant compediti. Propterea nunc dicitur: Posside filios mortificatorum. Redde uicinis nostris septuplum in sinu eorum. Mihi uidetur quod non contra illos rogat, sed pro illis, hoc est, da illis sabbatum tuum: sabbatum autem interpretatur requies. Quod dicit hoc est: fac eos requiescere in malitia sua, aut certe aliter, hic eis redde, et non eis reddas in futuro.

Nos autem populus tuus et oues pascue tue. Ubi oues dicit, innocentiam significat. Oues non habent nisi pastorem. Confitebimur tibi in seculum. Confitebimur, uel penitentiam agimus, uel certe quod melius est, glorificamus. In generationem et generationem, in primo populo et secundo populo. Licet secundum historiam aliter dicatur in Ezechiel:  tamen secundum intelligentiam spiritualem hoc dicimus, quoniam iste due gentes, hoc est, due uirge iunguntur in Ezechiel, et fit unum regnum. In generationem et generationem annuntiabimus laudem tuam. Apostolorum uox est. Petrus in populo circumcisionis; Paulus et Barnabas in gentibus.



PSALMUS CXXuII.

Beati omnes qui timent Dominum. Qui timent Dominum quod habent premium, quam coronam? uideamus quam habeant laudem, quod premium. Beatus es, et bene tibi erit. Iam dixi de beatitudine, quero beatitudinem que sit. Qui timet Dominum quam habet beatitudinem? Uxor tua sicut uitis abundans, in lateribus domus tue. Filii tui sicut nouelle  oliuarum, in circuitu mense tue. Ego puto quod propitio Christo omnes timeamus Deum. Ergo hanc beatitudinem non habemus? Scriptum est enim, qui timet Dominum, hanc habet beatitudinem; uxor tua sicut uitis abundans in lateribus domus tue; filii tui sicut nouelle oliuarum, in circuitu mense tue. Ergo et qui unum habet filium et duos, non est beatus? Quid enim dicit, filii tui sicut nouelle oliuarum, in circuitu mense tue. Nisi tantos habuerimus filios, ut cingant mensam nostram, beatitudinem timentis Dominum non habebimus? Isaac hanc beatitudinem non habuit, habuit enim duos filios, unum pessimum Esau, qui multo melius fuerat si natus non fuisset. Habuit autem unum filium Iacob: ergo non habuit beatitudinem? Quia unus circumire mensam non  potuit. uirgines ergo non timent Deum. Quid enim dicitur, quod qui timet Dominum intelligat beatitudinem? Uxor tua sicut uitis abundans in lateribus domus tue; filii tui sicut nouelle oliuarum, in circuitu mense tue. Hanc beatitudinem Ioannes non habuit. Ioannes utique, tam Euangelista, quam Baptista: uterque enim uirgo fuit. Hanc beatitudinem Paulus non habuit qui dicit: uolo autem omnes sic esse sicut me . uidetis ergo quoniam uxor et filii spiritualiter intelligendi sunt, alioquin nisi spiritualiter intellexerimus, angeli hanc beatitudinem non habent, quia filios nos habent. Reuertamur ergo ad ordinem lectionis.

Beati omnes qui timent Dominum. Quomodo non potest dicere, Pars mea Dominus, nisi qui aliam  partem in seculo non habet; sic non timet Deum qui timet aliud aliquid extra Dominum. Denique ipse Saluator dicit: Nolite timere eos qui possunt corpus occidere; sed eum timete qui potest corpus et animam occidere in gehennam . uidetis ergo quod aliud aliquid extra Deum timet, qui Deum non timet. Qui timet Dominum, que signa habet? qui ambulat in uiis eius. Multe sunt uie et multe uie ducunt ad unam uiam. Denique dicitur et in Ieremia: Et state in uiis Domini, et interrogate semitas eius eternas, et inuenietis uiam, et ambulabitis in ea . uidete quid dicat, et state in uiis, et interrogate uias Domini eternas, et inuenietis unam uiam, et ambulate in ea. uidete quomodo per plures uias uenimus ad unam uiam. Hoc  dicitur et in Euangelio aliis uerbis sub alia significatione parabole de illo negotiatore qui habuit plures margaritas, qui uendidit eas, et emit unam pretiosissimam margaritam. Quod dicit hoc est, Habetote plurimas margaritas, et state in uiis. Hoc est state in uiis, et interrogate semitas Domini eternas. Pulchre eternas, ne putaremus aduentu Christi, Legem et prophetas esse finitos. Sed uide quid dicat. State in uiis, in Lege et prophetis, et state in uiis. Nolite sic credere in uia una, ut dimittatis uias plurimas; sed state in uiis, interrogate semitas Domini eternas. Interrogate semitas Domini, quid dixerit Ieremias, Isaias, Ezechiel, quid ceteri prophete. Interrogate semitas: melius dicitur in Greco  semita enim dicitur ab eo quod calce gradientium trita est. Et quod dicitur hoc est, interrogate semitas, hoc est , quia scilicet triuit pes Domini. Si quidem et Dominus ambulauit in eis. Cum autem interrogaueris semitas Domini eternas, et per illas semitas inuenietis unam uiam que dicit: Ego sum uia, ueritas et uita, ambulate in ea. uidete mysteria Scripturarum, uidete in uerbis simplicibus Scripturarum plurima sacramenta, in uiis, in semitis, in Lege et prophetis. Non dixit, Ambulate, sed state. State, ne dimittatis Legem, nec prophetas. Tamen cum inueneritis illas uias, per istas uias, in ista una uia ambulate.

Labores manuum tuarum manducabis. Multi non intelligentes interpretati sunt aliter istum locum:  Labores fructuum tuorum manducabis. Denique Latina exemplaria ita habent, labores fructuum tuorum manducabis. Sed nos legimus in Hebreo ita scriptum, labores manuum tuarum manducabis. Quis enim labores fructuum manducat? Utique econtrario debet intelligi, quia aliquis fructum laborum suorum manducat, non labores fructuum. Quia igitur in Hebreo ita scriptum est, labores manuum tuarum manducabis. Ego [a 66Kb] puto quoniam et Grece Septuaginta Interpretes in isto loco bene interpretati sunt; manus enim lingua Hebrea IAD dicitur; in isto autem loco, non habent IAD, sed CHAAPH; Chaaph autem interpretatur , non , sed pars aliqua manus; siquidem dicitur Grece . Hoc modo de interpretatione diximus. Labores manuum tuarum manducabis.  Unusquisque quod seminauerit hoc et metet. Ecce homo, et opera eius. Ergo et nos labores manuum nostrarum manducabimus. In manibus, opera intelliguntur. Labores manuum tuarum manducabis. Dicat aliquis, ergo post resurrectionem manducaturi sumus. Hoc enim dicitur de beato uiro: Labores manuum tuarum manducabis. Ego hoc dico simpliciter. Quoniam homo ex duabus substantiis compactus est, hoc est, de anima et corpore: anima immortalis est, corpus autem mortale. Quod mortale est, ut et mortales cibos habeat. Quod autem immortale est, hoc est, anima que immortalis est, et immortales cibos habet. uultis scire quoniam et anima habet cibos suos? Dicit Dominus atque Saluator cum esuriret. Quid dicit? Meus cibus est, ut faciam uoluntatem eius  qui misit me . uultis scire quos cibos habet anima? Dicit nobis et propheta: Gustate et uidete quoniam suauis est Dominus . Quomodo enim corpus, nisi acceperit cibos suos, moritur: sic et anima nisi acceperit cibos spirituales, moritur. Hoc totum quare dico, quia solent aliqui  dicere, Non habeo necessario Scripturam sacram, sufficit mihi tantum timere Deum. Et hoc propterea diximus, quomodo cibi sunt corporis, sic cibi sunt et anime nostre Scripture sancte.

Uxor tua sicut uitis abundans in lateribus domus tue. Dicit Salomon quia uoluerit sapientiam ducere scilicet sponsam . Dicit et in alio loco de Sapientia: Ama illam, et amplexabitur te. Circumda illam et seruabit te . Ducamus ergo et nos hanc uxorem, et habeamus illam in amplexibus nostris. Numquam eam dimittamus de sinu nostro. Numquam fugiat de manibus nostris. Si semper fuerit in amplexu nostro ista uxor, faciemus ex ea filios; non filias, sed filios. Denique et hic dicitur, filii tui sicut nouelle oliuarum, in circuitu mense tue.  Numquid non poterat dicere, filie tue? aut non poterat dicere , ut possint intelligi et uiri, et femine? Sed uide quid dicat, filii tui. Qui sapientiam uxorem habet non facit de ea filias, sed filios. Nihil molle, nichil delicatum, nichil tenerum, nichil effeminatum habet in mente sua. Putas quod sancti alia causa scribuntur non habuisse filias, sed filios? Legamus Genesim, ibi enim generationum ordo seruatur. Sanctus Abraham habuit uxorem Sarram; habuit Agar concubinam; habuit postea Cethuram. De duabus uxoribus filios creat. Filias non facit. ueniamus ad Isaac. Et Isaac duos filios facit, filias non habet. Sanctus enim erat et nichil habebat in se molle, et tenerum, et effeminatum, sed totum uirile et rigidum. Beatus Iacob duodecim patriarchas  habet filios. Et unam filiam habet nomine Dinam, quod interpretatur, causa iurgiorum, rixam. Denique unam habuit filiam et duodecim filios. Et propter unam filiam tanta in Sichem bella nascuntur. Iacob numquam dixerat, Timeo, fecistis me odibilem. Loquitur ad Leui et Simeon, Leui et Simeon in concilio eorum non ueniat anima mea . Quare? Quia uiri, causam uoluerunt agere mulieris. Hoc totum quare dixi, quoniam sancti filias non habent, sed filios tantum habent. Rem uobis dico nouam, nouam nescientibus. Ceterum qui Scripturas legunt, et diligenter legunt, non nouam; sed ea que sciunt. Iacob duodecim habuit filios patriarchas, Ruben, Simeon, Iuda, Leui, Issachar, Aser et ceteros usque ad duodecimum. Legite in Generatione,  et numquam inuenietis de tantis duodecim patriarchis ullum fecisse filiam, sed totos filios. Dico uobis unum ne forsitan obliuiscamini. Aser filiam habuit Saram. Iacob habuit duodecim filios et unam filiam. Sic inter duodecim patriarchas, unus patriarcha unam tantum filiam habuit. Hoc totum quare dixi?  ut filios et filias in Scripturis spiritualiter intelligere debeamus. Uxor tua sicut uitis abundans in lateribus domus tue. Sicut uitis abundans plurimos botros habet, sic et uxor nostra, hoc est, sapientia uxor nostra, que sponsa est. Denique scribitur in alio loco: ueni, soror, mea sponsa . Ne in eo quod dixerat, sponsa, turpe aliquid intelligeres, iungitur soror; ut omnis turpis amor excludatur. ueni, soror mea, sanctus enim amor sit, et propterea te sororem uoco et sponsam meam. Propterea te sponsam uoco, ut habeam uxorem, et de te filios faciam plures, filios plures quasi de uite botros. Quomodo uitis habeat diuersos botros. Et una quidem radix est. Sed longe lateque huc atque illuc flagella diffundit, et ipsa flagella habent fructus suos, et in ipsis fructibus  sunt botri, et alius botrus maior est, alius minor, alia maiora grana sunt, alia minora; sic et de sapientia, que est uxor nostra: si tamen numquam eam dimiserimus, plures nascuntur botri, hoc est, uirtutes plurime; sancte cogitationes, opera preclara. Filii tui sicut nouelle oliuarum in circuitu mense tue. Legimus in alio loco: Et uinum letificat cor hominis . Legimus et in Canticis Canticorum: uenite, fratres, bibite et inebriamini. Et uinum quod letificat cor hominis. Hoc uinum non letificat cor hominis; sed obruit, et insanum facit. Denique scribitur, ut qui potentes sunt, uinum non bibant . Scribit et Apostolus, quoniam non debemus uinum bibere et carnem manducare . Rursum dicitur nobis: Et uinum  letificat cor hominis. Sed uinum dicitur spirituale, quod si quis biberit statim inebriatur. uos omnes, ut dimitteretis possessiones uestras, et parentes uestros, et filios et affines, bibistis uinum, et inebriati pro Christo insanire cepistis. Non uobis uidetur esse ebrietas? non uobis uidetur spiritualis insania, delicias contemnere, sordes appetere, fugere ciuitates, deserta sectari, nescire affectus, ignorare carnis propinquitatem, et solum nosse Christum? Denique apostoli hoc uino inebriati erant, et propterea dicitur eis: Musto sunt pleni . Non enim fuerant inebriati de Lege ueteri, sed de Euangelio. Ne ergo puto, quod ita inebriatus sit hoc uino. Filii tui sicut nouelle oliuarum. Nulli alii comparantur filii nostri nisi nouelle oliuarum. Non dixit oliue ueteri,  sed nouelle oliue. Quomodo et ibi de ebrietate apostolorum, non dicitur de uino ueteri, sed de musto: sic et hic dicitur nouella oliuarum, que tota uiret in Euangelii iuuentute. Nouella oliuarum plena luce. Oleum hanc naturam habet, ut cibos condiat, ut lumini fomenta prebeat, ut lasso longo itinere corpus unctum restituat quasi labori pristino et sanitati. Denique quicumque lassus fuerit et ungitur, quasi recipit pristinum uigorem. Putas sine causa nunc dicitur uinum et oleum? Non potuit mel dici, non alia aromata, non alia arbor, sed tantum uitis et oliua. uinum et oleum. In uino austeritas, in oleo misericordia. Denique illi qui de Ierusalem Iericho descendebat, qui uulneratus fuerat, Samaritis, hoc  est, custos, nichil ei infundit nisi uinum et oleum. uinum austeritatem preceptorum, uinum typicum; ut quodcumque mali humoris est excoquat et excomedet. Quoniam autem humana fragilitas non potest ueritatem ferre. Si enim iniquitates attendas, Domine, Domine, quis sustinebit ? Si enim tantum iustus fuerit Dominus, nos uiuere non possumus. Propterea iustitie ipsius, hoc est, uino misericordie oleum adiunctum est.

Ecce sic benedicetur homo qui timet Dominum. Iam multa locuti sumus, festinemus ad finem. Benedicat te Dominus ex Sion. De ista Sion et quomodo dicit alius propheta: Sion quasi ager arabitur . Dicit et Dominus: Ierusalem, Ierusalem, que occidis prophetas et lapidas eos qui ad te missi sunt  . Denique cum appropinquasset Dominus ad Ierusalem et uidisset, fleuit. Quando autem defleuit eam? Ideo utique fleuit ruituram, quasi perituram. Denique quid dicit? Surgite, eamus hinc. Et in alio loco quod dicit: Relinquetur uobis domus uestra deserta. Ergo hoc quod dicit, benedicat te Dominus ex Sion, non dicit istam Sion quam uidemus esse desertam. Ipse porte, et ipse ager, et ipse ruine iram Domini significant. Etiamsi nos ignoramus, oculi ipsi clamant iram Domini. Benedicat te Dominus ex Sion. Sion interpretatur specula. Ierusalem interpretatur uisio pacis. Si anima nostra speculam habuerit. Si in sublime fuerit. Si non de terrenis cogitauerit, sed de sublimibus. Si anima nostra habuerit uisionem pacis, hoc est, si Christus,  qui uera pax est, habitauerit in ea: ipse nos benedicit. Si habitauerit in nobis Christus, et nos erimus Sion. Et nos erimus Ierusalem. Et uideas filios filiorum. Ego uobis loquor. Si ex meo sermone uos instruxero, uidi filios meos: si uos alios instruxeritis, uidi filios filiorum meorum. Oremus igitur Dominum, ut habeamus filios, habeamus nepotes, et semper habeamus multam progeniem. Festinemus tales filios facere. Sancta ista est coniunctio. Rem uobis dico nouam: sine uxoris complexu plures nascuntur tales filii. Pax super Isrel. Isrel interpretatur, mens uidens Deum. uide ergo quod dicitur pax super Isrel. Super eos qui habent mentem uidentem Deum. Mens mea si habuerit uisionem Dei, si semper Christum uidero, alios non uidebo. Quicumque  Christum habet in se, habet in se pacem. Pacem meam do uobis, pacem meam relinquo uobis . Et quid dicitur in alio loco: Preteritorum obliuiscens ad priora me extendo . uidete ergo Scriptura quid dicit. Supra dorsum meum fabricabantur peccatores. Sic semper cucurri, et tantum cucurri, ut aduersarius meus numquam precedat, sed semper post tergum inueniatur. Numquam uenit contra oculos meos: neque enim potuit sustinere lumen oculorum meorum; sed semper eam partem persequebatur que ceca est, que oculos non habet. Supra dorsum meum fabricabantur peccatores. Quandocumque aliquis fratribus detrahit, iste post dorsum fabricatur. Supra dorsum meum fabricabantur peccatores, sed ego non uidebam  insidias eorum; illi fabricabantur post dorsum meum, et ego oculis paradisum conspiciebam. Illi mihi moliebantur insidias, et ego coronam uidere cupiebam. Prolongauerunt iniquitatem suam. Quid dixit, prolongauerunt iniquitatem suam: Ego si peccauero, et post peccatum meum egero penitentiam, breuis est iniquitas mea et non longa. Si autem peccauero, quocumque die peccauero, funiculus peccatorum meorum longior fiet. Unde dicitur et in alio loco: Funes peccatorum circumdederunt me . uide quid dicat, Funes peccatorum circumdederunt me. Et in alio loco scribitur: Funiculis peccatorum suorum unusquisque constringetur . uide quid dicat, funiculis peccatorum suorum unusquisque constringetur. Funiculus peccatorum,  nisi plura peccata habuerim, texi non potest. Si peccatum fecero, non tam funiculus est, quam quasi unum filum est. Si autem unum filum est, cito rumpitur, et tenere, et ligare non potest. Si autem plura peccata fuerint et prolongauerint iniquitates, de pluribus peccatis quasi de pluribus filis funiculus fit, et ligat, et non cito rumpitur. Hoc totum quare dixi? Quia legimus in isto uersiculo, prolongauerunt iniquitatem suam.

Dominus iustus concidet ceruices peccatorum. uidete quid dicat, non dixit, concidat peccatores. Si autem hoc dixisset, nemo saluari poterat, omnes peccatores sumus. Sed quid dicit? Dominus iustus concidet ceruices peccatorum. Qui et peccatores sunt, et superbi sunt: quoniam superbis Deus resistit, humilibus  autem dat gratiam: ideo concidet ceruices peccatorum.



PSALMUS CXXXI.

Memento, Domine, Dauid et omnis mansuetudinis eius. Multi putant ex eo quod scriptum est in Euangelio, Miserere nostri, fili Dauid , istum Dauid, qui interpretatur fortis manu, referri ad Dominum Saluatorem. Sed in isto psalmo si uoluerimus referri, ut illi putant, multum nocet intelligentie nostre. Si enim hoc quod dicitur, Memento, Domine, Dauid et omnis mansuetudinis eius, refertur ad Christum, quomodo  dicit quasi de alio: Donec inueniam locum Domino, tabernaculum Deo Iacob? Ecce audiuimus eam in Ephrata, inuenimus eam in campis silue. Et quomodo dicitur: Propter Dauid, seruum tuum, non auertas faciem Christi tui? Si enim, ut putant, Christus est Dauid, quomodo dicit, propter Dauid, seruum tuum, non auertas faciem Christi tui? Non stat ordo. Si enim Dauid Christus dicitur, sic incipimus intelligere, propter Christum seruum tuum ne auertas faciem Christi tui. Hoc propter eos loquor, qui Dauid in istum locum Christum interpretantur: Non quod negemus Christum interpretari Dauid pro locorum qualitate; sed in isto loco non recipit sensus. Et quare errent dico uobis, quia scriptum est: Memento, Domine, Dauid et omnis mansuetudinis eius. Et Dominus  dicit in Euangelio: Discite a me quia mitis sum et humilis corde. Pro quidem sensu; sed errantes Dauid hic Christum interpretantur, et mansuetudinem eius referunt ad Christum. Nos ergo interpretemur istum psalmum in Dauid, ut qui nascetur ex Dauid uere Christus intelligatur. Denique uidete ordinem, quoniam enim grandis est psalmus, et iam multa diximus, debemus breuiter sensus perstringere, non latius disputare: ut prudens auditor ex his que diximus, etiam ea que non loquimur, ipse a se intelligat.

Sicut iurauit Domino, uotum uouit Deo Iacob. In Hebraico non habet , hoc est, sicut, nec sic sensus est; sed habet , hoc est, qui, et est sensus: Memento, Domine, Dauid et omnis mansuetudinis eius,  qui iurauit Domino, uotum uouit Deo Iacob. Et hoc puto non tam uitio Septuaginta Interpretum factum, quam scriptorum errore.

Si introiero in tabernaculum domus mee. Dauid hoc dicit, nullam aliam requiem quero nisi Christi, qui de meo semine nasciturus est, hoc est, quem promisisti, quia de meis lumbis nasciturus est.

Si dedero oculis meis et palpebris meis dormitationem. Et requiem temporibus meis, donec inueniam locum Domino, tabernaculum Deo Iacob. Hoc multi putant dici de Ecclesia; sed mihi uidetur non tam de Ecclesia dici, quam de sancta Maria. Denique dicitur.

Ecce audiuimus eam in Ephrata, inuenimus eam in campis silue. Legamus Scripturas sanctas, et diebus  et noctibus singulas syllabas et litteras uentilemus. Dicat aliquis de Ephrata, hic Bethlehem dixit. Legimus enim in Genesi: uenit in Bethlehem, hoc est, Ephrata. Hoc dicitur de Iacob quando uxor eius Rachel mortua est. Hoc est, Ephrata. Sed uideamus Ephrata quare nomen acceperit. Scriptum est enim in Paralipomenon, quoniam Maria, soror Moysi et Aaron, habuerit maritum [a 1Kb] Or: non Ur, sed Or . Et postea ordo describitur, et dicitur: Maria, soror Moysi et Aaron, hec est Ephrata. Hoc in Paralipomenon libris scribitur. Querite  et inuenietis. Denique et hec Ephrata nomen accepit. uidetur forsitan alicui uerum non esse, quia nouum est: sed eum remitto ad auctoritatem libri.

Ecce audiuimus eam in Ephrata. In Hebreo non habet eam, sed habet eum, hoc est, illum qui nasciturus est de semine. Audiuimus eam in Ephrata: quod de Maria sensus. Sed et simpliciter intelligere possumus, quoniam Ephrata, Bethlehem dicitur. Et Christus in Bethlehem natus sit. Felix igitur locus qui tanto ante tempore prophetarum uoce cantatus est. Omnia quidem loca sancta, uenerabilia sunt, et ubi natus est, et ubi crucifixus est, et ubi resurrexit, et ubi ad celos uictor ascendit; sed iste locus proprie uenerabilior est. uide quanta misericordia Dei hic natus paruulus infans. In presepe ponitur;  non enim erat illis locus in diuersorio. O monache, Dominus nascitur in terra, et cellam propriam non habet: non erat illis locus in diuersorio. Uniuersum genus humanum habet locum: Christus non inuenit locum inter homines. Non inuenit in Platone, non in Aristotele, sed in presepe. Inter iumenta et bruta animalia et simplices quosque et innocentes. Unde dicit et Dominus in Euangelio. uulpes foueas habent, et uolucres celi nidos. Filius autem hominis non habet ubi caput reclinet.



PSALMUS CXLI.

Intellectus Dauid, cum esset in spelunca. Oratio prescribitur. Iste titulus secundum historiam quidem est, quando fugiebat Dauid a Saul in deserto Engaddi,  in spelunca absconsus. Et ingressus est ignorans Saul, quasi sua causa, sed quoniam habet in sua prescriptione, Intellectus Dauid, debemus spiritualiter intelligere psalmum. Accipitur quidem et in Dominum uerum Dauid iste psalmus, et intelligitur Saul in diabolo: spelunca autem in hoc mundo. Et quod diabolus non mittat in hoc mundo aliquid boni, sed stercus, et si quid putridum. Spelunca autem intelligitur iste mundus, quia perfectum lumen non habet quantum ad comparationem futuri, sed quasi lumen aliquod illuxit Dominus ueniens in hunc mundum. Propterea dicit Apostolus: Qui est lumen glorie eius . Ergo sicut Dauid intrauit in speluncam abscondens se a Saul: ita et Dominus ingressus est in hoc mundo, et persecutionem passus est.

 Effundo in conspectu eius orationem meam. Significantius dixit, effundo totum cor meum in conspectu Domini: Quemadmodum aliquis confiteatur medico uulnus suum. Et omnes quas habet passiones dicit illi, ut ita adhibeat ei curam. Tribulationem meam ante ipsum pronuntio, hoc est, tribulatio quam Apostolus numerat, que numerata cum ceteris spem facit, spes autem non confundit.

In deficiendo in me spiritum meum. Si non ex nobis deficiat spiritus malus qui suffocabat Saul, non potest nosse semitas nostras Dominus. Que autem sunt  semite iustorum? Iustitia, opera bona, uia recta, castitas, continentia et cetera his similia.

In uia hac qua ambulabam absconderunt laqueum mihi. Prope sunt uitia uirtutibus. In quacumque uia uoluerit aliquis ambulare, in ea ponunt laqueos. Aut in ieiunio, aut in eleemosyna, aut in ceteris uirtutibus.

Considerabam ad dexteram, et uidebam, et non erat qui cognosceret me. Si in Deum fecerimus psalmum, ipse Dominus loquitur. Omnes discipuli mei dereliquerunt me, et fugerunt. Unus remanserat Petrus qui se promisit dicens: Si oportet me pro te mori, non te derelinquam: et ipse negauit. Propterea dixit, Considerabam eum ad dexteram, et non dixit, ad sinistram, quoniam egit penitentiam Petrus.

 Periit fuga a me. Quando comprehensus est a Iudeis. Et non est qui requirat animam meam. Omnes  enim clamabant: Crucifige, crucifige .

Intende ad deprecationem meam, quia humiliatus sum nimis. Si non aliquis humiliatus fuerit, non exauditur a Domino. Quid enim prodest aliquem uerbis orare et ceruicem erectam habere? Si autem in Dominum intelligimus: Discite a me, quia mitis sum et humilis corde.

Libera me a persequentibus me, quia confortati sunt super me. Qui contra nos pugnant fortiores nobis sunt, hoc est, principes huius mundi.

Educ de custodia animam meam, ad confitendum nomini tuo. Id est, de isto corpore. Ad confitendum, id est, clarificandum. Sicut dicit; Confiteor tibi, Pater.

Me exspectant iusti, donec retribuas mihi. Dominus  dicit: Me exspectant apostoli, donec resurgam a mortuis.





I. MARTIANAEI ADMONITIO AD CONSEQUENTEM PRAEFATIONEM IN PSALMORUM LIBRUM.

In tribus mss. exemplaribus Canonis Hebraice ueritatis, quem tom. I huius editionis noue Operum S. Hieronymi nuper publici iuris feci, constanter descriptam inueni consequentem Prefationem in librum Psalmorum ex Hebreo in Latinum sermonem translatum ab eodem Hieronymo, qui alia multum diuersa prefatione uersionem suam communiuerat. uir autem clarus Ludouicus Ferrandus hunc prologum edidit in fine uoluminis Paraphrases sue in Psalterium Dauidis; sed falsus est eruditus scriptor, cum existimauit eum fuisse scriptum a falso illo Hieronymo consarcinatore Commentarium in Psalmos: unde Ioannes Baptista Cotelerius in notis ad tomum III Monum. Eccles. Grece, palam professus est iam dictam prefationem neutrius esse Hieronymi. Que, inquit, nec Hieronymi, nec Hieronymiani illius consarcinatoris esse uidetur. Cuius porro fuerit, etsi non omnino mihi constet, uix tamen dubito quin hic prologus Eusebio Cesariensi sit ascribendus: pars enim non minima de eiusdem hypothesibus in Psalterio deriuata, id nobis renuntiare uidetur. Sed quisquis prefationem Latinitate donauit, uix primis fuit imbutus litteris, ut in Latinum non Latine eam uerteret. Cetera uidesis in annotatiunculis meis.





[a 1Kb] PRAEFATIO DE LIBRO PSALMORUM. 

 In Hebreo libro Psalmorum citra numeri adiectionem descripti sunt omnes, et diuerse quidem: quidam coniuncti, quidam autem diuisi. Quapropter primus et secundus coniuncti sunt iuxta Hebreum, et iterum septuagesimus septimus coniunctus est apud nos: in Hebreo autem partiti sunt in duos. In quinque uero libros diuidunt Hebrei Psalmorum librum [Al. libros], quorum quidem primum a Beatus uir, usque ad finem quadragesimi. Secundum autem: Quemadmodum desiderat ceruus ad fontem [Al. fontes] aquarum, usque ad septuagesimi primi finem. Tertius uero est: Quam bonus Isrel Deus, usque ad octogesimi octaui. Quartus autem, Domine, refugium  factus est nobis, usque ad centesimi quinti. Quintus uero: Confitemini Domino, usque ad nouissimum.

Obseruandum autem, quia non secundum historie, seu temporum, psalmorum compositus sit ordo. Comminatus est uero minus multum temporibus [Forte minis multis temporibus], sicut liber Regnorum declarat. Multa enim idolorum cultura obtinens Iudeorum gentem, obliuionem infecerat paternarum Scripturarum, ut nec pareret liber Mosaice legis, neque memoria patrum pietatis salua haberetur apud eos. Sic ergo et prophetas interfecerunt redarguentes illorum impietates, et horum causa primum Assyriorum  traditi sunt captiuitati. Nihil igitur mirabile sub huiusmodi constitutione, et que illata sunt libro Psalmorum, deciderunt, obliuioni longis tradita temporibus.

Post hec autem, [a 1Kb] siue Ezram, siue quemdam uirum prophetarum, circa congregationem eorum, festinasse cum ceteris et librum Psalmorum coadunasse, non liquido inuenientes omnes, sed per uaria tempora. Taxauere autem imprimis qui priores inuenti sunt, propter quod nec ipsi ut Dauid in ordine [b 1Kb] iacere omnes. Deinde autem et filiorum Core, et Asaph, et Salomonis, et Moysi, et Ethan, et Heman, et Idithum, et iterum ipsius Dauid inueniens mixtim in libro taxatos, non secundum quibus dicti sunt temporibus, sed quibus inuenti. Hinc etiam prouenit, ut qui temporibus erant nouissimi primi inuenti, reciperentur  primi: et qui temporibus erant primi, postea inuenti, secundo ordinarentur loco. Idipsum autem inuenies factum et in prophetis.

[c 3Kb] Libri Psalmorum hec est diuisio ipsorum, sicut certa scribentum diligentissima exempla priorum, et ipsum Hebraicum continent. Persone quorum sunt psalmi sine inscriptione XuII; supra scripti CXXXIII; supra scriptorum diuisio, ipsi Dauid LXXII; filiis [d 1Kb] Core XI; Asaph XII; Ethan I; Eman I; et Moysi I; Salomonis II; sine nomine XuII; Alleluiatici XuII; pro torcularibus III; Graduum Xu; sunt autem sine nomine, quanti superscriptiones quidem habent, non tamen significant cuius sint, XuII, simul CL. Non sic suscipiat quis quia omnes sint Dauid psalmi, sed et aliorum prophetarum ad psallendum prophetantium,  propter quod hec omnis Scriptura que apud Hebreos Psalterii nomine, [e 1Kb] non ipsius Dauid supra scribitur, sed indiuidue liber Psalmorum nominatur.

[f 1Kb] Sicut dicebat quidam quia hexametro scriptum est canticum Deuteronomii, apud Hebreos: trimetro uero et tetrametro scripti sunt psalmi uersu. Ergo qui apud Hebreos, alii sunt qui apud nos.

Ipsi Dauid, tertius, quartus, quintus, sextus, septimus, octauus, nonus, decimus, undecimus, duodecimus, decimus tertius, decimus quartus, decimus quintus, decimus sextus, [g 1Kb] decimus octauus, decimus nonus, uigesimus, uigesimus primus, uigesimus secundus, uigesimus tertius, uigesimus quartus, uigesimus quintus, uigesimus sextus, uigesimus septimus, uigesimus octauus, uigesimus nonus; trigesimus,  trigesimus primus, trigesimus secundus, trigesimus tertius, trigesimus quartus, trigesimus  quintus, trigesimus sextus, trigesimus septimus, trigesimus octauus, trigesimus nonus; quadragesimus; quinquagesimus, quinquagesimus primus, quinquagesimus secundus, quinquagesimus tertius, quinquagesimus quartus, quinquagesimus quintus, quinquagesimus sextus, quinquagesimus septimus, quinquagesimus octauus, quinquagesimus nonus; sexagesimus, sexagesimus primus, sexagesimus secundus, sexagesimus tertius, sexagesimus quartus, [h 1Kb] sexagesimus septimus, sexagesimus octauus, sexagesimus nonus; centesimus, centesimus secundus, centesimus septimus, centesimus octauus, centesimus nonus; centesimus uigesimus primus, centesimus uigesimus tertius; centesimus trigesimus, centesimus trigesimus secundus, centesimus [i 1Kb] trigesimus  tertius, centesimus trigesimus quartus, centesimus trigesimus quintus, centesimus trigesimus sextus, centesimus trigesimus septimus, centesimus trigesimus octauus; centesimus trigesimus nonus: centesimus quadragesimus, centesimus quadragesimus primus, centesimus quadragesimus secundus, centesimus quadragesimus tertius, centesimus quadragesimus quartus, simul LXXII. Non supra scripti sunt, primus, secundus, trigesimus secundus, quadragesimus secundus, septuagesimus, nonagesimus primus, nonagesimus secundus, nonagesimus tertius, nonagesimus quartus, nonagesimus quintus, nonagesimus sextus, nonagesimus septimus, nonagesimus octauus; centesimus tertius, centesimus decimus quintus, centesimus trigesimus sextus, centesimus quadragesimus  septimus; simul XuII. Filiis Core, quadragesimus primus, quadragesimus tertius, quadragesimus quartus, quadragesimus quintus, quadragesimus sextus, quadragesimus septimus, quadragesimus octauus; octogesimus tertius, octogesimus quartus, octogesimus sextus, octogesimus octauus, simul XI. Sine nomine qui tantum superscriptiones habent, non tamen significant cuius sint, sexagesimus quintus, sexagesimus sextus, nonagesimus primus, nonagesimus octauus, nonagesimus nonus; centesimus primus, centesimus decimus nonus, centesimus uigesimus, centesimus uigesimus secundus, centesimus uigesimus tertius, centesimus uigesimus quartus, centesimus uigesimus quintus, centesimus uigesimus septimus, centesimus uigesimus octauus, centesimus  uigesimus nonus; centesimus trigesimus, [i 1Kb] centesimus trigesimus tertius, simul XuII. Alleluiatici,  centesimus quartus, centesimus quintus, centesimus sextus, centesimus decimus, centesimus undecimus, centesimus duodecimus, centesimus decimus tertius, centesimus decimus quartus, centesimus decimus quintus, centesimus decimus sextus, centesimus decimus septimus, centesimus decimus octauus; centesimus trigesimus quartus, centesimus trigesimus quintus; centesimus quadragesimus quintus, centesimus quadragesimus sextus, centesimus quadragesimus octauus, centesimus [a 1Kb] quadragesimus nonus, centesimus quinquagesimus, simul XuII. Ethan LXXXuIII; Salmonis LXXI, CXXuI. Asaph, quadragesimus nonus, [b 1Kb] septuagesimus nonus, septuagesimus secundus, septuagesimus tertius, septuagesimus quartus, septuagesimus quintus, septuagesimus sextus, septuagesimus  septimus, septuagesimus octauus, septuagesimus nonus; octogesimus, octogesimus primus, octogesimus secundus, simul XII. Moysi, octogesimus nonus. Fiunt omnes psalmi CL. Pro torcularibus III, et Graduum Xu, pro nominibus positi sunt. Extra CL non sunt.

[c 1Kb] In quibus psalmis in superscriptionibus eorum [d 1Kb] obulus iacet: hec penes solos Septuaginta inferuntur. Neque uero apud ceteros Interpretes inueniuntur. [e 1Kb] Quanta adiacentia in Hebraico et apud ceteros, non sunt inuenta penes Septuaginta et Theodotionem, adiecimus cum asteriscis: quanta uero apud memoratos LXX aut Theodotionem inuenimus. Neque autem in Hebreo, neque apud ceteros, obolo supposuimus. De supra scriptis uero, quia secundum  quamdam dispensationem LXX interpretati sunt, De morte filii, pro occultis filii. Sicut ergo eduxit prius terra quadrupedia et que ex ea generata sunt, et sicut quodam pascimus lacte primum, sic ante Saluatoris aduentum dispensata est interpretatio Scripturarum propter Ptolomeum: etenim interpretate sunt sub [f 1Kb] apostolis, quoniam erat impossibile propter infidelitatem de Christo eas prophetari.

Nonum. Confitebor tibi in toto corde meo, pro eo quod, gratias ago. Narrabo omnia mirabilia tua. Moyses non omnia erat possibilis narrare, sed ex parte ea mirabilia que in Aegypto. Christus autem et que super celestia. In auertendo inimicum meum retrorsum.  Diabolus erat inimicus, qui humanum genus obtinebat. Increpasti gentes, periit impius. Diabolus. Quomodo annuntiem laudes tuas, in portis filie Sion. Ciuitate Dei uiuentis, celesti Ierusalem, filia Sion. Octogesimus nonus. Domine, refugium factus es nobis in generationem et generationem. Refugium secundum generationem fuit Enoch, inde Abraham, et reliqua. Terra, habens apud se absconditos montes, nouissime [g 1Kb] sicut ea demonstrauit aqua tum secundum tempora terram denudauit, et demonstrati sunt montes. Et dixisti, Conuertimini, filii hominum. De gentium uocatione. Quia mille anni. Que fecit Moysi: Mane sicut herba transeat. Que secundum [h 1Kb] Dauid, et Salomonem, uespere decidat. De consummationibus desolationum Ierusalem, hec Moyses  prophetauit Spiritu [i 1Kb] Dei Isrel.

Principium psalmorum Dauid secundum historiam que in libro Regnorum continetur: CXLIII, aduersus Goliath cum stetit; LuIII, cum misit Saul et custodiuit domum eius, ut interficeret eum; LuI, cum fugit a facie Saul in spelunca; XXXIII, cum uenit ad Abimelech sacerdotem, et commutauit uultum suum coram Abimelech rege et dimisit eum, et abiit; CXLI, cum fugit de Geth, et uenit in spelunca Modollam; LI, cum uenit Dech Idumeus et annuntiauit Saul, et dixit ei: uenit Dauid in domum Achimelech; LXXII, cum esset in deserto Iudee; LIII, eum uenerunt Zephei, et dixerunt Sauli: Nonne ecce Dauid absconditus est penes nos; Lu, quando tenuerunt eum allophyli in Geth; XXuI, post mortem Saul priusquam  ungeretur in regem; XCu, cum domus edificata est post captiuitatem, et arca Domini reducta est; XXuIII, in consummatione Tabernaculi, in quo arca posita est; XXIX, in dedicatione domus Dauid; LIX, cum Ioab percussisset Mesopotamiam Syrie, et Syriam Soba, et uallem Salinarum, duodecim millia; L, cum uenit ad eum Nathan propheta, et intrauit ad Bethsabe; III, cum fugit a facie Absalon filii sui; uII, pro uerbis Cusi filii Gemini; CXLII, cum eum persequeretur Abessalon filius suus; XuII, in die qua liberauit eum Dominus de manu omnium inimicorum suorum, et de manu Saul.




uolume back matter






INDEX uERBORUM, SENTENTIARUM ET RERUM MEMORABILIORUM, Que in hoc septimo tomo S. Hieronymi continentur [1Kb] .



A
    Abba, Hebreo et Syro sermone dicitur, 451. Nescit Hieronymus qua licentia hoc nomen donetur in monasteriis, ibid.
    Abdias quid significet? 688.
    Abgarus, rex Osrene, 57.
    Abnegatio sui, quid. 713.
    Abraham quid significet? 472. Fides eius commendatur, 425.
    Abscissionis infamia, 492.
    Abstinentie bonum, 700.
    Acacius fuit episcopus Cesariensis post Eusebium Pamphili, 191. Eius opera et expositio cuiusdam loci B. Pauli, ibid.
    Academici, 737.
    Accipere et recipere quid differant? 450.
    Adam primus uates, 660. Ubi sepultus, 233. Totum quod de Adam et Eua dicitur, in Christo et in Ecclesia interpretari posse difficile est, 660.
    Adamantii diligentia, 735. Exemplaria eiusdem et Pierii, 199. Quid non habetur in Adamantii exemplaribus, 418. uide Origenes.
    Aedificationis uerbum sumitur in paruis operibus, 627.
    Aegrotantes mortem uite preferentes, 658.
    Aemulatio bona et mala, 463, 464. uix illa caremus, 507.
    Aesculapius uirbium suscitauit ex mortuis, 619.
    Aeternitas seculorum et temporum, 691. Unum tempus Dei, est eternitas, ibid. Ad comparationem eternitatis, omne tempus breue est, 758.
    In affectu, qualis ordo? 65.
    Africanus temporum scriptor, 11.
    Afri linguam Phenicum nonnulla ex parte mutarunt, 429.
    Agar interpretatio, 472. Pene omnium eadem est explanatio de Agar et Sara, ibid. Alia de iisdem datur, ibid.
    Agenoris urbs, 427.
    Agentis et patientis notiones, 570.
    Agnitio, quid? 563.
    Albine matris S. Marcelle mors nuntiatur Hieronymo, 367.
    Alexandri heretici opus, 369.
    Allegoria, quid? 471. Pleni sunt allegoriis oratorum et petarum libri, ibid. Dicitur intelligentia spiritualis, ibid.
    Amare et amari magicis artibus sepe quibusdam euenit, 506.
    Amator sui ipse se seducit, 522. In Dei iniuria benigni sumus; in nostra exercemus odia, 141. Amor purus caritatis, 750.
    Amaritudo et furor species ire, 635. Contraria est dulcedini, 636.
    Amen, quid significet? 35, 380, 535.
    Amicorum fides exemplo probata, 142.
    Anchira Galatie metropolis quot schismatibus dilacerata? 427.
    Angeli et apostoli natura sua mutabiles, 383. Angelorum presidium et tutela, 21, 140. Angeli custodes, 446. Presunt quatuor elementis, 447. uaria angelorum ministeria erga Christum, 241. uirtutes celorum, angeli, 197, 198. Deus loquens in angelis et per angelos, 442. Angeli quo sensu habent patres in celis, 601. Angelus refuga, 619. Angeli apostate, 576.
    Anima inuisibilis est et incorporalis, 62. Cum corpore punietur, ibid. Principale anime in corde, non in cerebro, 114. Anima in quodam meditullio posita inter carnem et spiritum, 505. Media consistit inter iurgium carnis et spiritus, 502. Magna dignitas animarum, 139. Habet sensus et membra sua, sicut corpus, 420, 678. Ad quid accepimus animam et intellectum, 620. Anime corporibus solute ubi habitent iuxta quosdam, 676. Anima Christiana quomodo carnem diligit et nutrit, 658. Maius lucrum non est, quam si humanam animam quis lucretur, 705.
    Anna uerbum Hebraicum quid significet, 760.
    Anni sex millia nondum impleti tempore Hieronymi 69.  Supputatio annorum ab Abraham usque ad Moysen a multis quesita, 440.
    Antonius, 738.
    Apelles, 1, 737, 743. Apelles et eius uirgo Philumen, 218.
    Aphrodisiades insule, 427.
    Apocalypsis uerbum proprie Scripturarum est, 387.
    Apocryphorum librorum nenie hereticis relinquende, 5. Non statim testimonia recitata ad Apocryphorum ineptias referenda, 660.
    Apollinaris Laodiceni commentarioli in Epist. ad Ephes., 541. Non approbatur, 195.
    Apollo Pauli discipulus, quis fuit? 739.
    Apostolus proprie Hebreorum uocabulum est, 374. Apostoli, columne Ecclesie dicti, maxime Petrus, etc., 404. Sic possunt nominari credentes, et ipsa Ecclesia, ibid. Maiestas et latitudo sapientie in Apostolis cur potestas tradita infirmos curandi, etc., 58. Mittuntur nudi ad predicandum, ibid. Patriarche in apostolorum fundamento constiterunt, sicut et nos super prophetas fundati sumus, 446. Apostoli qui dicuntur? 374. Quatuor sunt genera apostolorum, ibid. Cur, exceptis duodecim, multi uocantur apostoli? 396. Apostoli et euangeliste sensum ueteris Testamenti tantum proferunt, 228. Nulla erat emulatio inter apostolos, 749. uestis apostolica, 161.
    Aquile et uultures trans maria sentiunt cadauera, 197.
    Aquitania, Greca se iactat origine, 427.
    Arabia quid significet? 429, 472.
    Aratus, 647, 648. Hemistochium Arati, 471, 706. Scripsit de celo et de stellis, ibid. Phenomena Arati a quibus translata, ibid.
    Liberum Arbitrium hominis, 487, 500, 558. Libertas liberi arbitrii, a quo? 577.
    Archiater medicus dictus, 282.
    Archippus, quis? 748.
    Areopagus, curia est Atheniensium, 706.
    Argumentum intricatum, 449.
    Aristoteles princeps dialecticorum, 735. Neglectus fuit post predicationem Euangelii, 487.
    Arius, 610, 737. Christum predicat creaturam, 108, 238. Dictus est serpens, 724. Scintilla, 489. Gaudent Arius et Eunomius, quare? 199. Iidem interrogantur, 170.
    Ariani frustra gloriantur de testimonio Scripture, 595. Argumentatur Hieronymus contra Arianos, 609.
    Arrhabo definitur, 560, 561. Ex arrhabone estimatur qualis emptio futura est, ibid.
    Artotyrite, 429.
    Arundinem quassatam confringere, et linum fumigans exstinguere, quid? 78.
    Ascodrobi, 429.
    Asina Balaam in quo felix, 288.
    De Asine pulli solutione, 359.
    Athanasius papa quid approbat. 738.
    Atheneum, 483.
    Atheniensium are inscriptio, 706. De ea Paulus aliqua mutauit, ibid.
    Athlete fortitudo quando laudatur, 522.
    Auditor uitiosus notatur, 114.
    Augustus ubi Antonium et Cleopatram superauit, 738. uide Cesar.
    Auaritia immunditiam sonans, 640, 643.
    Auarus idololatra dictus, ibid.
    Auiditas feminea, 155.
    Auienus, 706.

B
    Baal idolum iuxta Ierusalem, 62.
    Bactroperite philosophi, 58.
    Baptisma datur in nomine SS. Trinitatis, 19, 243, 610. Trina immersio in baptismo propter mysterium Trinitatis, 610. Pactum in baptismo, 28. In secunda generatione signaculum Creatoris accipimus, 560. Baptismi sacramenti efficacia, etiam in paruulis, 287. Cur baptizantur paruuli, bia.
    Bariona, quid significet? 123.
     Barrabba quid sonat, 229.
    Baruch, interpretatio, 546.
    Basilides, 1. Eius error, 685.
    Basilides et ceteri heretici non habent Euangelium Dei, 385.
    Bataneotes Porphyrius cur dictus, 371.
    Beatitudo celestis, quanta? 561. Nulla conditio excluditur ab illa, 721. Beatitudo perfecta, que sermone docueris, opere complere, 26. In quo loco beatitudines docuit Christus? 23. Octaua beatitudo martyrio terminatur, 24. Exemplo uine demonstrantur in doctrina singuli beatitudinum prouectus, 461.
    Beelzebub, idolum Acaron, 61. Eius interpretatio, ibid.
    Pro Belial, multi Belian legunt, 629.
    Bellum bonum missum a Christo, 64.
    Benedictiones terrene et spirituales, 546, 547.
    Benignitatis definitio et a bonitate eius differentia, 511.
    Ad Bestias pugnasse Rome Ignatium, 262.
    Bethania, domus obedientie, 164, 211.
    Bethlehem duplex, 14.
    Bethphage quid? 159. Eius situs, ibid.
    Bethsaida, urbs Galilee, 72.
    Bibliotheca Cesariensis, 734.
    Blesilla quid ab Hieronymo flagitauerit, 245.
    Blasphemie natura et ortus, 637. Ab omnibus uitanda est, 730. Blasphemare discipulos Christi non oportet, ibid. Blasphemia nullo tempore remittenda, 81.
    Bonitatis definitio et in quo differt a benignitate, 512.
    Bonum quis operatur? 631. Nullum sine uirtutibus, 552. Nihil bonum dici potest, nisi sit uoluntarium, 751. De fonte Christo omne bonum sit, 754. Similem Deo esse, absolute bonum est, 757. Non tam initia in bonis laudanda, quam finis, 461. Bona et mala in quibus posita, 524. Bonum propter quid faciendum, 255.
    Borborite, 429.

C
    Cadauer unde dicatur? 347.
    Cesar, 530, 748. Reges Romani, Cesares appellati a Caio Cesare, 177. Augustus Cesar, 688. Imago Cesaris a Pilato posita in templo, 194. uide Augustus.
    Cesarea Philippi unde sic dicta, et a quo condita, 121. Nunc uocatur Paneas, et est in prouincia Phenicis, ibid. Turris Stratonis cur et a quo appellata Cesarea, 121.
    Caiphas pretio pontificatum obtinuit, 223.
    Calix in Scripturis, quid? 155.
    Callimachus Cyrenensis peta, 707.
    Quid ei tribuitur? ibid. Scripsit de laudibus Iouis, ibid.
    Calpe, mons, 427.
    Caluarie locus, 232. Quidam suspicantur Adam in eo sepultum fuisse, ibid.
    Canes quomodo feruntur in rabiem, 116.
    Canticum spirituale quis canit? 651.
    Cantus Ecclesiastici quinam? 652. Quid uitandum in cantu, et optandum, ibid.
    Capharnaum quid significet, 23.
    Caro aspernatur famem, id est auersatur, 502. Difficilis est in carne uictoria, 519. Fructus carnis et spiritus, 510. Quantum de ardore mentis confidimus, tantum de carnis fragilitate timeamus, 220. Quis non confidit in carne, 479. Carnis et spiritus desideria, 501, 502. Aliud est in carne esse, et in carne uiuere, 415. Quanti parati exsilia, martyria et inopiam sustinere, et nichilominus carnis passione superantur, 684. Caro infirma quo auxilio confirmanda, 277.
    Carnales quando dicimur, uel spirituales, 501, 504.
    Carthaginis conditores, qui? 427.
    Castitas et incorruptio, 720. Castitas perfecta, que, 716. Per se blanda est, 147. Contra castitatem magis in etate florenti pugnat inimicus, 719. uide Pudicitia, et Continentia.
    Cataphryge, 429.
    Cathedra pro doctrina sumitur, 182.
    Centaurorum fabula, 651.
    Centurionis fides, humilitas et prudentia, 44.
    Cephas et Petrus idem sonant, 409. Quidam admittunt duplicem Cephan, 408. Alium non nouit Hieronymus, nisi Petrum, ibid.
    Cerinthi dogma, 3.
    Chananee fides, patientia et humilitas, 116.
    Charitas principatum tenet inter uirtutes, 510. Eius officia, 607. Bonum caritatis, 497, 510. Charitas angelis conuenit, 497. Sola sine labore est, 498. Impugnatur in nobis a diabolo, ibid. Eius possessio rara, ibid. Sine caritate publicum esset latrocinium inter homines, 501. Non eadem est in proximum et in uxorem caritas, 661. Sanitas caritatis, 715. Feruens et gelida, ibid. uide Amor, et
     Chorozain, ciuitas Galilee, 72.
    Christus Deus et homo, 375, 639, 724, 725. Semper fuit cum Patre, 551. Natura Filius est, nos adoptione, ibid. Diuinitatis maiestas lucens in facie Christi, 164. Christus, unum cum Patre, quomodo alius ab eo intelligitur, 441. Quedam notantur de Christo, et de Patre, 562, 563. Unum corpus habuit quoties apparuit in ueteri Testamento, 608. Lex et prophete de illo prophetauerunt, 70. In solo Christo Spiritus S. remansit, 741. ueritas est, 646. Et omnes uirtutes, 481. Christus, uita eterna, 692. Natus est ex uirgine, 441, 504. Appellatur Mediator, quomodo? 441. Christus lapis angularis, 585. Idem armatura Dei 669. Christi mysteria sciri non possunt nisi ex auditu, 419. Quare non de simplici uirgine, sed de desponsata concipitur? 12. Christi paupertas, 136, 164. Quidam duos filios confingunt. Filium Dei, et filium hominis, 614. Naturam habet corporum nostrorum, sed non originem, 659. Sanguis Christi et caro dupliciter intelligitur, 553. Quomodo maior est angelis, et minor, 461. Christus, nouus homo, in eo omnia noua, 626. Eum induere, quid, ibid. Quare baptismum suscepit? 19. In tentationibus Christi quid intendit diabolus? 20. Erat annorum XXX, quando Ioannes decollatus est, 100. Signa diuinitatis et humanitatis Christi, 241. Maximum signum Christi ex sententia Hieronymi, 164. Opera eius quomodo differunt ab operibus Beelzebub, 81. Distantia inter potestatem Christi et apostolorum, 50. Quare locutus est in parabolis, 87, 91, 93. Ubi Christus exponit sermones suos, nichil mutetur, 87. uidens cogitationes Scribarum, ostendit se Deum, 49. Christus transfiguratus idem remansit, 129, 130. Lex et prophete passionem Christi et resurrectionem nuntiarunt, 130. Christus quotuplici modo traditus? 415. Idem cur traditur, 377. Consensus uoluntatis eiusdem, cum uoluntate Patris, ibid. Tristitia in eo, quo sensu intelligenda, 218, 219. Hanc passionem fuisse uolunt heretici, ibid. Christus crucem sustinuit pro salute omnium, 470. Omnes redemit sanguine suo, 432, 725. In cruce et passione Christi omnia recapitulata, 557. Christus cur in nouo positus monumento, 240. Quo sensu fuit in corde terre, tribus diebus, etc., 83. Descendit ad inferos, quare? 613. Quomodo super celos ascendit, 614. Angelis et his qui in inferno erant, sanguis Christi profuit, ibid. Sine illo nemo appropinquat Deo, 580. In Christo omnes gentes benedicte, 424. Omnes uiuificantur, 446. In Christo omnia tenemus, 557. Omnes unum sumus in illo, 445, 724. Subiicimur ei, 567. Non dixit dare se animam suam redemptionem pro omnibus, sed pro multis, 157. Nunc sublimis, nunc humilis predicatur, 547. Iuxta diuersitatem affectuum diuerse consideratur, 623. Christus semper prosperis miscet tristia, 135. Discere Christum quid? 623, 624. Aliud est eum secundum hominem imitari, aliud secundum Deum, 639. Iesum Christum quis induit? 444. Quo sensu omnes diligunt illum, 553. Quid est in Christi corpore errare, et labi, 753. Iniuria Christi, nostra gloria est, 438. Omnia erant uacua ante aduentum eius, 614. Traditio Iudeorum de eo, 203. Aduentus Christi salus totius mundi, 160. Secundus Christi aduentus erit in gloria, 197. Signum eius, 194. In quibus uiuit Christus? 415. Quomodo formatur in corde credentium, 467. Noua heresis de Christo, 375. Quidam suspicantur illum irrationabilem sumpsisse animam, 219. Natiuitatem eiusdem calumniantur, 627. Putant corpus non habuisse uerum, quare? 108. Refelluntur qui eum creatum uolunt, 73. Hereses que carnem Christi putatiuam uindicant, 375. Una dimidiatam eius asserit dispensationem, 614. Quidam calumniantur Dominum physice disputationis ignarum, 114. Mater et fratres Christi, qui? 86. Fratres Christi nonnulli suspicantur filios Ioseph de alia uxore, 86. Christus et homines quo sensu dicti semen Abrahe, 445. Fraudulenta promissio Christo a Iudeis facta, 234. Multi Christos esse se dixerunt, 196. Christum induisse corpus celeste quidam asserunt, 294. Christus quomodo repletus sapientia Dei? 304. Christus quomodo confortatus spiritu? ibid. Christus quatenus seruus Dei, 320. Christus rex iustitie in quibus regnet? 323. Christus quomodo diligendus, 222. Christi fletus super Ierusalem exponitur, 332. Christus quomodo dicatur esse in ruinam et resurrectionem multorum, 295. Christum non indigere angelorum auxilio, 340.
    Quid Christianum decet, 641. Christianorum multitudo et paucitas Iudeorum, 474. Christianorum propria uirtus. in aduersis gratias referre Deo, 653. Latrant contra Christianos gentilium canes, 166. Iudeorum persecutio in Christianos, 476.
    Chrysippi helleborum, 391.
    Ciceronis duo uolumina de Gloria, 515. Quid transtulit Latine, 706. uide Tullius.
    Cilicia quid significet? 397.
    Circumcisio cur Abrahe tradita et eius posteritati, 423.  Nullus spatio XL annorum in eremo illam recepit, quare? ibid. Que circumcisio prodest, 482, 483.
    Ciues semper ciuibus inuident, 101.
    Ciuitas pro ciuibus sumpta, 333.
    Clamor, quid in Scripturis? 451, 452, 637. Confusus clamor, magni timoris indicium est, 107.
    Clementia et familiaritas commendatur, 637.
    Clementis Epistola ad Corinthios, 571, 606.
    Cleopatra, 738.
    Codicum uaria lectio, 479. Latini codices, quid habent? 556, 572. Quedam in illis addita, 199, 509, 599. Retinent falsa, 487. uera lectio restituitur, ibid. In plerisque Euag. nonnulla deerant, 119. Latini codices mendum habentes, 517. Qui in eis male habetur? 488.
    Codrus, 553.
    Celibatus laudatus, 607.
    Celum affirmatur rotundum, et in modum sphere uoluitur, 603. Quidam quotidie in celo ruinas fieri mentiuntur, 34. Pro ere sumitur, 571. Nomen celi quomodo intelligendum, 675. Quomodo celi transibunt, 198, 199. Regnum celorum predicatio Euangelii est, 92. Triplici modo sumitur, 80.
    Cogitationes ex propria nascuntur uoluntate, 115. Non immittuntur a diabolo, sed accenduntur, ibid. Precursor aduentus diaboli in nos, cogitatio mala, 630.
    Cognitiones bone uel male in nobis unde? 280.
    Collyba, quid? 162.
    Collybiste, 132.
    Colossis urbs Asie, 762.
    Comedere munda uel immunda, in nobis est, 711.
    Commentatoris officium, 485.
    Communicare proprie Scripturarum est, 112.
    Concordie bonum et malum discordie, 79.
    Conditionis uerbum assumitur in magnis rebus, 627.
    De Conditore duplici error hereticorum, 377.
    Confessio peccatorum commendatur, 125. Confessio significans gratiarum actionem, 73.
    Coniugati, post conceptum debent uacare orationi, non connubio, 657. Cause sterilitatis et fecunditatis in coniugatis, 466.
    Conscientie tormenta pati, 623.
    Cum Consilio omnia facienda, 646.
    Consobrini in Scriptura, uocantur fratres, 86.
    Consuetudo, quasi secunda natura, 403.
    Contemptus duplex, 728.
    Continentie notio, 513. Non est perfecta in hac uita, ibid. In quo differt a modestia, ibid. Necessaria est, ibid. et 719.
    Cor animalis in medio est, 539. Cor cum omni diligentia est custodiendum, 716.
    Corinthii Attica facundia expoliti, 706. uicini erant Atheniensium, 707. Corinthii in quibus damnati ab Apostolo, 427. Inter Corinthios et Ephesios magna distantia, 655.
    Corporis necessitatibus seruire, non est peccatum, 743. uera resurrectio corporum, 45. uide Resurrectio.
    In Correctione mansuetudo et lenitas adhibenda est, 518, 519. Multorum consensus ualet ad correctionem, 375. Quis non indiget correctione, 376. Omne quod corrigitur, imperfectum est, 693. Ubi uirga necessaria est corripienti? 519.
    Corrupti et incorrupti iuxta sermonem uulgarem, 684, 419, 420.
    Cras in Scripturis, quid? 38.
    Crates philosophus, 150.
    Creatio quid sonat inter Grecos et Latinos, 626. Hec numquam nominatur nisi in magnis operibus, ibid. Creatio et possessio in quo differunt? 578.
    Omnes Creature sentiunt Creatorem, 47. Habent a Deo ut sint, et cur dicantur bone, 600.
    Credentes quo medio ad fidem ueniant, 279. Quis Credentes turbat, 382.
    Crescere bifariam dicitur in Scripturis, 275.
    Cretensium proprietates, 416. Cretenses sepulcrum Iouis se ostendere gloriabantur, 708.
    Crimen mortale, 38. uide Peccatum.
    Crispi Sententia, 662.
    Crucifigere et recrucifigere, 514.
    Crux Christi uniuersa possidet, 604. Terrena simul et celestia purgauit, 568. Profuit angelis et hominibus, 582, 594. Crux semper ferenda, 65. Causa crucis Christi, inuidia est, 229. Quomodo Iudeis scandalum fuit, 492. Demones statim senserunt uirtutem crucis, 234. In cruce quis potest gloriari? 531.
    Culparum uenia tribuenda, 143.
    Curtius, 553.
    Cynici cuiusdam sententia turpis, 640.
    S. Cyprianus martyr, 538. Scripsit de zelo et liuore, 508.

 D
    Demones obseruant lunaria tempora, 22. Aer plenus demonibus iuxta opinionem Doctorum omnium, 674. Eorum potestas a Deo, ibid. Diuersa habent ministeria, ibid. Tormenta demonum, presentia Saluatoris, 49. Docet Apostolus qui sint demones, quid ualeant, etc., 541. Quidam putant demones scire Filium Dei, et diabolum ignorare, 49. Per uitia coluntur, 505. uide Diabolus.
    Dalmate feroces, 416.
    Damasus urbis Rome episcopus, 160.
    Damnatorum capita truncabantur extra urbem, 233.
    Dauid, mansuetudo quanta? 512.
    Debiles, unius infirmitatis nomen est, 117.
    Decalogi unumquodque mandatum, primum est appellandum, 694. In membranis describebant Pharisei Decalogum, 183.
    Decii Mures, 553.
    Delicie matronales quid faciebant, 147.
    Deliramenta quorumdam, 196.
    Demosthenes, 485.
    Denarius habet figuram regis, 153. Denarius pro decem nummis imputatus, habens imaginem Cesaris, 176.
    Detrahentes et otiosos Hieronymus arguit, 537.
    Dei Essentia, 600. Deus solus natura sua immutabilis, 383. Preter illum nichil potest esse a se, 600. Prouidentia eius erga homines, 63. Prescientia, 548. Nihil Deum latet, 64. Natura sua bonus, communione sui efficit sanctos, 546. uult omnes saluari, 558. Ubique est, et totus ubique est, 580. Deus in singulis est per partes, 569. Uniuersorum est conditor, 547. Creauit omnia ex nichilo, 548. Deum dixisse, fecisse est, 124. Opera Dei uera, que, 517. Quo sensu operatur omnia secundum consilium uoluntatis sue, 558. In eo moderata et ordinata sunt omnia, 636. Notitia Dei natura inest omnibus, 391, 704. Ex creaturis potest agnosci, 459. Substantia Dei, dum talis et talis asseritur, causa est erroris, 537. Quomodo solus uerax est et omnis homo mendax, 690. Sedere Dei, quid significet? 565. Deus, quos scire dicatur? 455. Non nouit eos, qui pereunt, 41. De quo maxime irascitur, 644. In Deo quid ira et furor? 636. Iurat ut nos securiores faciat, 690. uerba sua confirmat quadam iurandi consuetudine, 535. Ignoramus iudicia Dei, 73. Dextera Dei et sinistra quid, 565. Per manum Mediatoris, eius potentia et uirtus intelligi debet, 442. Deus quomodo imitandus, 639. Multi querunt illum, et non inueniunt, 733. Quoties bene quid agimus, Deum confitemur, 712. Qui credit Deo, credit et in sanctos eius, 752. Deum abnegare, quid? 712. uoluntas Dei in omni opere consulenda, 650. Ab impiis longe est, et uicinus sanctis, 580. Qui absque Deo est, nullum Deum habet, ibid. Proximum esse Deo et recedere ab eo, quid, 565. Homines et angeli habitaculum Dei, 584.
    De Dei uerbo addito Hieronymi suspicio, 437. Heretici detrahentes Deo creatori, 454. Admittunt duos Deos, 31.
    Dii ueterum, dii mortui, 123. Quidam recensentur, ibid.
    Diuinitas una Patris et Filii, 614.
    Diabolus mundi et seculi uocabulo donatus, 572. Insinuat hominibus peccata, ibid. Diuerse eius significationes, 629, 670, 721. Mons appellatur, 166. Diabolus cur dictus inimicus homo, 96. Perditio factus est propria uoluntate, non natura, 573. Opinio ueterum de diabolo, 28. Occulta cordis non rimatur, 115. uersutie et adinuentiones diaboli, 670, 671, 672. Persuadere potest, non precipitare, 21, 22. Male interpretatur Scripturas, ibid. Quando maxime damur in potestatem diaboli? 630. Hec in nostra uoluntate est, ibid. Refelluntur qui putant diabolum non incitare ad peccatum, 672. Diaboli amoribus seruientes et aliis uitiis, 671. Quo sensu in celestibus commorantur, 612. Captiui eramus diaboli, 673. Diabolus quomodo tenet, et unde? 340. Diaboli, serpentium, uiperarum, leonis, draconis, uulpis, hirci, porcorum, formam quatenus assumimus, 267. uide Demones.
    Dialectici quibus student, 735.
    Diane due notantur, una uenatrix, altera multimammia, 541. Hanc ultimam colebant Ephesii, ibid.
    Dictum uiri apprime grauis, 723. Aliud cuiusdam oratoris, 516. Latini historici dicta, 416.
    Didimus Alexandrinus, 5, 539. Eiusdem Commentarius, 367, 525.
    Diem retributionis predicare, quid? 352. Omnes dies Christianis equales, 457. Quomodo sunt pessimi? 377. Dies mala, que? 676, 677. Sereni et pluuie dies unde prenoscuntur, 119.
    Digamia damnatur in episcopo, presbytero, et diacono, 302.
    Dilectio uera in fide diligit, 740. Dilectio inimicorum a multis impossibilis reputata, 31. Contrarium perhibetur,  ibid. In dilectione periculum et modus, 323. uide Amor, et Charitas.
    Dilectum inter et diligibilem, quid interest, 749.
    Diligentia sacerdotum et militum quid nobis prodest, 234.
    Diligere unumquemque quantum meretur, 323.
    Dionysius unde nomen Translati habuit? 381.
    Discere aliud est quam conferre, 398.
    Discipuli necessaria uite prebeant magistris, 524. Falsas pretendunt excusationes, ut ab hoc officio liberi sint, 525.
    Dissensionis definitio, 507.
    Diuitiarum lubrica possessio, 90.
    In Diuitum tumulis recondebantur diuitie, 239. uanitas diuitum, 621.
    Doctrina Dei quasi quedam norma sermonis est, 533. Quis ornat doctrinam Domini, et confundit illam, 723. Hec cum uite exemplo commendatur, 697, 720. Aliud est sanam doctrinam loqui, aliud ea que conueniunt sane doctrine, docere, 713. Fermentum false doctrine, 489.
    Doctus non iustus in stercore conculcandus, 633. Iuxta eius scientie profectum, maiora sunt supplicia, ibid. Minima culpa in doctore eum deducit de gradu maximo, 26.
    Dogma nouum latitans declaratur, 523.
    Domini magnitudo in quo, 259. Dominus a quibus inueniatur, 247.
    Domini non audiendi si uitiosa precipiant, 668.
    Dona spiritualia  fiunt uiliora, 58. Perfectorum et incipientium dona, 693.
    Dositheus Samaritarum heresiarcha, 367.
    Quod Dubium est, temerarium est quasi de certo pronuntiare, 758.

E
    Ebion, 375, 737. Semi-Christianus fuit et semi-Iudeus, 435. Eius uersio uerborum quorumdam Hebraicorum, ibid. Ebionis heresis retunditur, 375. Hunc et sectatores eius coarctat Hieronymus, 480. Locus facit aduersus Ebionem, 614. Eiusdem dogma contritum, 385.
    Ebionite Paulum repudiabant, 75. Ebionitarum de Christo error, 399.
    Ebrietas nascitur ex uariis causis, 507, 508. Ei semper iungitur luxuria. ibid. Eius effectus, 699. Libido ubi ebrietas et saturitas, 700.
    Ebrius numquam castus, 700. Dictum oratoris non ignobilis de ebrio, 509.
    Ecclesie angelis credite, 281. Ecclesia duplex que? 321. Ecclesia Christi de uili plebecula congregata, 485. Sterilis fuit ante Christi aduentum, 472. Eius fecunditas, 474. Quatuor et angulos, et annulos habet, 1. Ecclesia dupliciter sumitur, 376. Non disiungit Patres ueteris Testamenti a filiis noui, sed sociat, 446. Multiplex sapientia in Ecclesia, 595. Ecclesie catholice, 197. Abusus rerum templi et Ecclesie, 242.
    Ecclesiastici gradus tempore Hieronymi, 162. Notantur, 728. Quinam debent promoueri ad gradum ecclesiasticum, 694.
    Edessa urbs, 57.
    Editiones quinta, sexta et septima nonnullorum librorum Scripture, 735. Auctoritatem sine nominibus interpretum consecute sunt, ibid. uulgata editio, 95, 514. Editiones in quo congruentes opinioni Hieronymi, 642.
    Electorum magna est diuersitas, 689.
    Eleemosyna non deficiens, que? 31.
    Elegantia scholastica, 709.
    Elisabeth et Zacarie laudes, 252.
    Eli sacerdos, quare mortem incurrit, 668.
    Elias et Ioannes in quo pares, 70. Traditio Phariseorum de Elia. 132.
    et Grecum et Ethnicum significat, 445.
    Eloquentia secularis apostolorum simplicitati prefertur, 483.
    Emere et redimere, quid? 434.
    Enochi liber apocryphus, 708. De eo apostolus Iudas testimonium sumpsit, ibid.
    Enos spes laudatur, 426.
    De Epaphra fabula, 762.
    Ephesus Metropolis Asie, 541. Eius idololatria, et artes magice, ibid. Quid significat? 633.
    Ephesiorum amor in Paulum, 541. Grandis consolatio Ephesiorum, et Coloss., 682. Ephesiorum angelus bonus et malus, 281.
    Epicurei, 737.
    Epimenides, 647, 648. uersus heroicus eiusdem, 471. Approbatur ab Apostolo. 416, 706. Hunc Paulus uocat prophetam, quare? ibid. Scripsit librum Oraculorum titulo prenotatum, ibid.
    Episcopus quis eligendus? Quid requiritur in episcopo, 696 et seqq. Sit doctus, et uita sancta, 703. uerba illius  sint regula ueritatis, ibid. Qualis innocentia requiritur in eo et castitas, 696, 702. Iustitia episcopi quantum distet a iustitia laici, 703. Non sit superbus, sed bonus uillicus, 699. uiuat de altari, non diues fiat, 701. Domus illius sit communis, ibid. Populus non est seruus episcopi, sed conseruus, 699. Per singulas prouincias ordinati presbyteri et episcopi ab apostolis, 207. Unde, et cur in Ecclesia constituti, 694. Sola consuetudine Ecclesie maiores sunt presbyteris, non, etc., ibid. et 696. Illibatas uictimas quotidie offerunt, 702. Superent conuersatione sermone cunctum populum, 728. Episcopi et presbyteri, seruorum suorum serui, 653. Audiant episcopi qui habent potestatem constituendi presbyteros, 694. Gradum Ecclesiasticum non deferant sanguini, sed uite et meritis, ibid. Damnantur plurimi contra facientes, 695. Episcopi et presbyteri aliquid sibi de Phariseorum supercilio assumunt, 125. Eorum est de uarietate peccatorum ferre iudicium, ibid. Supercilium episcoporum, 458. Discant ab Apostolo humilitatem, ibid. Eorum superbia deprimitur, 598. Laici iudices Episcoporum. 702. Inuidia eorumdem in sanctos laicos, ibid. Episcopi recepti a quibusdam in suum gradum post blasphemiam Spiritus S., 81. Cur patres uitiis filiorum prohibentur ab episcopatu, 698. Episcopi et presbyteri filios suos secularibus litteris erudientes, hec legant, 666. uide Presul Presbyter, Sacerdos.
    Epistola Pauli ad Romanos, quibus et cur scripta? 478. Nihil habet quod sit contrarium Epistole ad Galatas, ibid. et 479.
    Epistola ad Galatas manu Pauli subscripta, ab alio exarata, 529. Eadem est materia Epistolarum ad Galatas et ad Romanos. 369. Quoddam discrimen notatur inter utramque, ibid. In his antique legis cessatio, et noue introductio continetur, 390. Epistola ad Ephesios inter omnes obscura, 622. Dicitur media, 539. Elias superat mysteriis, 588, 633. Utraque Epistola Pauli ad Timotheum, ad Hebreos, et ad Titum a nonnullis hereticis reiiciuntur, 685. Epistola ad Titum unde scripta? ibid. Nonnulli Epistolam ad Philemonem repudiant, 741, 742. Refelluntur, ibid. Epistola ad Hebreos non recepta ab omnibus, 583. Latini dubitant de ea, 213. Inter Ecclesiasticas recipitur, 714. Epistole Pauli quo sensu magne in litteris, 530. Quedam quo tempore scripte, 752, 747. Paulus Epistolas manu sua subnotauit, quare? 530. Epistole sub nomine Pauli misse, 529, 530.
    Erroris periculum uitandum, 516. Error Scriptorum emendatus ab Hieronymo, 95.
    Eruditus uir rem ridiculam locutus, 530.
    Esse iam nunc incipiamus, quod futuri sumus, 659.
    In Eucaristie sacramento ueritas et realitas corporis et sanguinis Christi statuitur, 216. Corpus Christi in Eucaristia uerum et substantiale, 702. Pollutos non iuuat, 711. Periclitatur, qui sine celesti pane ad optatam mansionem peruenire festinat, 118.
    Eunomius, 737. Dogma eiusdem, 610. Superbia sibi uindicat scientiam, 74. Appellatur coluber, 724.
    Eunuchorum triplex genus, 146, 147.
    Eusebius Cesariensis de Euangeliorum scripsit dissonantia. 11. Tria uolumina eiusdem, 195.
    Eusebius Cremonensis, 3.
    Eusebius Emesenus scripsit in Apostolum, 369.
    Euangelium scribere ausus Basilides, 247.
    Euangelii plures definitiones, 248.
    Euangelia plures scripserunt, 1. Hec diuersarum hereseon fuere principia, ibid. Quatuor tantum debent suscipi, 3. Non dissonant, 28. Euangelii et Legis discrimen, 30, 74. In illo Lex et Prophete recapitulantur, 130. Euangelium non est in uerbis Scripturarum, sed in sensu, 386. In sermonibus Euangeliorum semper littere iunctus est spiritus, 104. Gratia Euangelii quomodo facilior gratia Legis, 74. Ex fide Legis, ad fidem Euangelii ueniendum, 753. Omnia recapitulantur in Euangelio, 25. Eius predicatio quid operatur, 486, 487. Lex imminuta et destructa predicatione Euangelii, 454. Securis appellatur, 18. Rarus qui in confidentia annuntiet Euangelium, 682. Opinio Hieronymi de predicatione Euangelii, 194. Euangelica ueritas non recipit iuramentum, 30. Discrimen inter accipere Euangelium, et discere, 387. Euangelium Nazareorum et Ebionitarum ab Hieronymo translatum, 77. In eo noua lectio reperitur, ibid. uocatur a multis Matthei authenticum, ibid. Quid suspicantur, qui scripserunt contra Euangelia, 236. uerbum Euangelii expressum in Greco, quam in Latino, 727. In ueris exemplaribus Euangelii, quid legitur, 168. Euangelium Hebreorum quid habet, 172, 236, 641. In Euangelio quid cernatur, 247.
    Euangelia quatuor e multis electa, et tradita Ecclesiis, 247.
    Euangelium secundum Aegyptios, 248. Apostolos, Thomam, Matthiam, ibid. Euangelia multa a multis fuisse conscripta,  ibid. Euangelium quando ceptum est predicari, 313
    Euangeliste quatuor. 3. Cur tribuuntur illis species animalium? ibid. Dura Euangelistarum conditio. 65.
    Exactores nostri qui? 357.
    Exemplaria Latina et Greca errore confusa, 487.
    Exemplum plus proficit quam uerba, 720.
    Exercituum principes quid solent facere in oppugnatione urbium, 670.
    Expositio cuiusdam concionatoris non probata ab Hieronymo, 648. uaria auctorum notatur, 544. Absurdus sensus in expositione cuiusdam loci Scripture, 629. Precepta moralia indigent prudenti expositione, 681. uide interpretatio.
    Exscriptorum uitia, 571.
    Exterminare, quid? 35.

F
    Fatura, quid? 577.
    Falsum omne non subsistit, 382.
    Fatum excluditur, 146.
    Febris natura, 45.
    Felix, quis? 415.
    Fetus Aeneie Scrophe, 378.
    Fidelis notio, 545. Fideles esse possessionem Dei, 312.
    Fides in Christo, principium fiducie, 596. Sacramentum fidei nostre non reuelatur nisi per Scripturas et aduentum Christi, 592. Ecclesie fides inter falsorum dogmatum naufragia constituta, 375. Regnum Patris, fides credentium, 217. Non nostre uoluntatis est, sed Dei muneris, 577. Nullus inter eos fidus affectus, quorum diuersa fides est, 61. Fides sanctorum laudata, 714. Fides Euangelica minima in principio, etc., 92. Ex fide Christi omnes homines iustificantur, 413. Fidei et doctrine sanitas, 710. Fides et sanctificatio, ex quo? 545. Operatio fidei per caritatem, omnia mandata continet, 483. Fides cum opere commendatur, 759. Unusquisque pro qualitate fidei, aliis melior est uel deterior, 445. Pro uarietate mentium, Fides est diuersa, 692. Quis uiuit ex Fide, 433. Iustus non uiuit sine fide, ibid. Opera Legis et fides simul appetenda, 434. Absque operibus mortua est, 483. Fides apostolorum et credentium defenditur, 134. Pro diuersitate fidei, ordo nominum commutatus, 116. Fides censetur pro mentis deuotione, 445. Ad fidem quo medio ueniant credentes, 282.
    Quid Fiduciam nobis prestat ad Deum, 595.
    Filii Ioseph sponsi Marie qui, 265.
    Filii et filie in Scripturis, quid? 573, 644, 699. uiscera sunt parentum, 656. Obediant filii parentibus, 662, 663, 765. Eruditio filiorum, ibid. Filiis obsequium, parentibus iubetur moderatum imperium, 666. Filios amare, quid? 718. Filii ire quomodo sumus omnes, 573. Ubi in ueteri Lege, Filii pestilentie ponuntur, ibi in Hebreis uoluminibus. Belial legitur, 629.
    Finis non initia queruntur, 175.
    Firmianus librum de Ira Dei conscripsit, 628. Imperitia Scripturarum in Firmiano, 450. Epistolarum libri de eodem, ibid. Errauit circa Spiritum sanctum, ibid. uide Lactantius.
    Flacci sententia, 653.
    Flaminii, ducis Romani, factum, 102.
    Floribus nulla regum purpura potest comparari, 37.
    In Feminas sancta dilectio nonnumquam infirmatur, et fert ad mortem, 715. uide Mulier et Uxor.
    Fluuius igneus, quis? 359.
    Fornicationis malum, 505. Alia est in infideli, et alia in fideli, 506.
    Fortitudo, uirtus animi, 669. Hec apud philosophos inter quatuor uirtutes ponitur, ibid.
    Fortunatianus, 3.
    Furor quid? 636. Furoris effectus, ibid.
    Furtum, quid? 631. In furto non id quod ablatum est, sed mens furantis attenditur, 723.
    Furti suspicio sit aliena ab omni libero, ibid.
    Furtum spirituale, 631, 632.

G
    Galatarum ortus et regio, 425, 427. Lingua eorum, que? 429. Narratio Pauli quomodo utilis Galatis, 389. Commentarii in Epistolam ad Galatas a Latinis ante Hieronymum intentati, 369. Greci perpauci eos fuerant aggressi, ibid.
    Galli a candore corporis Galate dicti, 425. Galli ab Hilario dicti indociles, 427. Oratorum fertiles sunt, ibid.
    Gaudium et letitia in quo differunt iuxta Stoicos et quosdam alios, 510, 511.
    Gehenne nomen a Saluatore inuentum, 62.
    Gehennom locus iuxta Ierusalem dictus, ibid.
     Genealogia Christi quomodo diuerse ab Euangelistis narretur, 335.
    In Genealogia Saluatoris nulla mulier sancta recensetur, 9. In ea tres Reges pretermittuntur, 10.
    Geneseos liber, Lex uocatur, 469.
    Genezareth, 109.
    Gentes, dicuntur habere quedam idiomata, merito operum pristinorum, 417. Corda Gentilium nominantur Lapides, 423. Perfecta salus Gentium, Passionis et Resurrectionis tempori reseruabatur, 115. uirtutes Gentilium in condemnationem Christianorum, 528. Fides nationum occulte prefertur Isreli, 84. Plurimi Gentilium gloriabantur in ignominiis suis, 505.
    Genu in terram posito, orandi consuetudo, 427. Angeli et anime quo modo flectunt genu, 598. Quo tempore non flectimus genua, 541. Geniculationes in oratione precepte, 599. Genu flectere Saluatori, et peccato, quid? ibid.
    Germanicus Cesar, 706.
    Germanis oceani incolis nondum fuerat predicatum Euangelium tempore Origenis, 273.
    Gethsemani, quid significet, 218.
    Gladius quis animam Marie pertransierit, 301.
    Gloria uera, que? 747. Quid sonet in Scripturis, 516. Philosophorum innumerabiles libri de Gloria, 515. Definitiones uane glorie, ibid. Desiderium inanis glorie omnia perdit opera, ibid. et 516. Plerique libros scribunt causa glorie, ibid.
    Grecorum leuitas et erudita uanitas, 415. Grecorum sermo latior, 548. In Greco quid melius habetur, 518. Grece lingue amplitudo, 429.
    Gratia Christi commendatur, 764. Gratia Christi omnes reconciliamur, 724. Quis abiicit gratiam Dei? 415.
    Gratiarum actio duplici modo sumitur, 641. Generalis gratiarum actio, et specialis, 652. Semper debemus gratias referre Deo siue in prosperis, siue in aduersis, ibid.
    Gregorii Nazianzeni laudes, 661. Quid solebat dicere Hieronymo de quodam Scripture loco, ibid.
    Gymnesie insule, nunc Baleares dicte, 427.

H
    Hadriani equestris statua stans in templo, 194.
    Hereditas nostra in Christo, 764.
    Heresis quid? 737. Hereses unde nascuntur et nomen habent? 507. Ad carnis opera referuntur, ibid. De intelligentia carnali Scripture subsistunt, 495. Secundum falsam fidem falsa uniuersa possident, 615, 616. Non uult Hieronymus occasionem dare heresi, 711, 712. Auctor noue heresis, 737. Quid calumniatur noua heresis, 724, 725. Heresis et Schisma in quo differunt, 738. Heresis turpis, 640.
    Heresiarche dicti Antichristi, 193.
    Heretici peiores gentilibus, 84. Eorum hypocrisis, 40. Heretici se solent Lucratores hominum asserere, 705. Si quoddam fecerint signum, ex eo probant ueritatem sue fidei, 422. Heretici contra se inuicem dimicantes, uictoriam Ecclesie faciunt, 193. Fermentum hereticorum, 120. Sunt qui omnia putant animantia, 47. Dogma peruersum heret. et philosoph., 33. Heretici cur semel et bis tantum corripiendi sint, 738. Hereticus quis potest appellari? 508. Heretici asserentes Christum a prophetis non fuisse predicatum, 299. Heretici per currus Ephraim intellecti, 336. Heretici multa habent Euangelia, 247. Heretici recipientes Euangelium Luce, 298. Hereticorum panis quis? 336.
    Hasdrubalis uxoris factum, 656.
    Hebreorum uoluminum ueritas, 15, 578. uersio quorumdam uerborum Hebraicorum iuxta Aquilam, Symmachum, Theodotionem, LXX quintam et sextam editionem, 435, 725. Ubi scriptum est in ueteri Testamento, Filius hominis, in Hebreo ponitur, Filius Adam, 122. In Hebreo et ceteris editionibus, ubi Testamentum, scribitur, non Testamentum sonat, sed Pactum, 439. In Hebreis uoluminibus Samaritanorum quid inuenit Hieronymus, 431. Dubitat Hieronymus de ueritate codicum Hebreorum, ibid. et 437. Omnes Scripturarum editiones, et Hebreorum uolumina cur euentilat Hieronymus, 648, 649. Nomina Hebrea corrupte proferuntur a Latinis, quare? 734. Eorum Lingua et consuetudo in perdiscendis nominibus propriis, 735. De Hebreo ficte conuerso quid dicitur? ibid. Sententia Hebrei preceptoris Hieronymi de quibusdam uerbis Hebraicis, 435.
    Herinacii natura, 42.
    Herodes ab angelo percussus, 225. Herodes filius Antipatris, rex Iudeis constitutus ab Augusto, 175. Causa exponitur, ibid. Quid narrat uetus Historia de Herode, Herodiade, etc., 101, 102. Quidam Latini Herodem Christum  credebant, 175. Dictus est Christum crucifixisse, 133. Lugdunum relegatus, fratrem suum successorem regni habuit, 16.
    Hieronymus adolescentulus, quibus operam dabat, 408. Fuit studiosus ab adolescentia, 539. Alexandriam perrexit, Didymum de sacris Scripturis interrogaturus, ibid. Stridor lectionis Hebraice sordidauit in Hieronymo elegantiam Latinitatis, 483. Eius infatigabile studium lingue Hebraice, ibid. Quam fidem habuit de Christo? 724, 725. Amor ueritatis in illo, quantus? ibid. Modestia illius, 470. Causa admirationis in Hieronymo, 136. Infirmitates, 485. Monasterium, 585. Optio Hieronymi, que? 635. Sequitur Origenem, 369. Eius studium in Hexaplis Origenis, 734. Mos Hieronymi recurrendi ad originales Scripture libros, 429. Compellitur mutare ordinem lectionis, 555. Falso reprehenditur, 508. Scriptores profanos legere desierat Hieronymus, nec iis uult uti, 425. A quo tempore cessauit legere Tullium et alios auctores, 485. Exposuit Hieronymus Louiticum Paule et Eustochio uiua uoce, non scripto, 723. Statuerat exponere librum Exodi, 211. Non uult Hieronymus opuscula sua facile tradi maledicis et inuidis, 539. Quem numerum uersuum quotidie scribebat Hieronymus, 587. Scripsit Rome librum de uirginitate B. Marie, 395. Libellum de Optimo genere interpretandi, 218. Nondum scripserat Hieronymus in Zacariam, cum ederet Mattheum, 160. Hieronymi libri Hebraicarum Questionum in uetus Testamentum, 245. Eiusdem Questiones Hebraice in Genesim, 672.
    Hilarius Pictauiensis episcopus Pictauis genitus est, 427. Eius encomium, ibid.
    Hippolytus martyr, 3.
    Historia cum impossibilitatem habet, aut turpitudinem, ad altiora transmittimur, 160. Error propter ignorantiam historie, 16.
    Hominis formatio in utero per nouem menses, 466. Homo interior et exterior, 625. Interioris hominis membra, 563. Solutio questionis: quare Deus hominem non fecerit ex necessitate bonum et rectum, 756, 757. De toto genere hominum, singulari numero disputatur, 452. uetus homo, quis, 624, 625. Homines testimonium bonum habentes etiam apud aduersarios, 721. Hostia placabilis Deo, hominum salus est, 76. Per homines et iumenta, qui intelliguntur? 480. Humana fragilitas conspectum maioris glorie ferre non sustinet, 131. Quid conuenit omnibus humane uite etatibus, 713 et seqq. Hominibus singulis duos Angelos assistere, 280. Hominum iudicium fallax, 249.
    Honor in Scripturis, quid? 110.
    Hospitalitatis officium aliud esse debet in episcopo, aliud in laico, 701.
    Humilitas nascitur ex fragilitate conditionis nostre, 605. Residet in mente, 607. Paupertas spiritus, humilitas, 23. Ad culmen uirtutum humilitate uenitur, 157.
    Hymnus, quid, 651.
    Hypocrisis emendata hypocrisi, 404.
    Hypocrita, quis? 32.

I
    Idioma Apostolicum, 754.
    Idolum abominatio nuncupatur, 195. Et Idola habent continentes, 528. Idolis similes, qui faciunt et adorant ea, 283. Idololatrie quatenus in lapides conuersi, ibid.
    Idrus, mons, 427.
    Ignatius martyr, 12.
    Ignorantibus uenia potest concedi, 422.
    Imperatores Romani ex subiectis gentibus insignia nomina reportarunt, 746, 747.
    Impudentiam maleuolentia et liuor nutrit, 180.
    Incarnationis mysterium, 743.
    Indi, Perse et Babylonii quid faciebant, 183.
    Indignatio unde? 636.
    Indoloriam predicauit quidam philosophus, 621.
    Infantie etas quid timet? 447.
    Infernus in inferiori parte terre, 613. De eo questio, 676. Porte inferi, 124.
    Infirmitatibus fratrum compatiendum est, 520.
    Inimicitia utilis, 506.
    Instrumenta neci hominum concurrentia quomodo prosequimur odio, 377.
    Inuidie natura, 507. In duplicem scinditur passionem, ibid. Elegiacum metrum de inuidia, 508. De ea scripsit Cyprianus, ibid. Inuidia difficile conquiescit, 181.
    Inuidus notatur, 417. Proprie nocet infantibus, ibid. Inter inuidum et inuidiosum quid interest? 508. Notantur et detractores, 539.
    Interpretatio coacta, 63. Repudiata, 143. Fauorabilis, sed non uera, 233. Superstitiose interpretationes cauende, 205. Interpretatio quorumdam, 91. uide Expositio.
    Interpres Latinus, 515, 560, 596, 704. Ab Hieronymo  notatur, 398. Posuit quod non habetur in Greco, 494. Latinus interpres deceptus, 702. uaria eius lectio, 487. Nonnulli interpretantur audacter, quod non intelligunt, 466.
    Ira quid? 636. Ira duplici nomine donatur, 628. Duplici quoque modo definitur, ibid. Iram Dei omnia creata passura, 283.
    Iracundus, quis? 699. Iracundus et iratus in quo differunt, 507.
    Isaias sectus, 204. Nomen Isaie additum scriptorum uitio, 17.
    Ismel non fuit de repromissione, 470. Nimia difficultas de Isaac et Ismel proponitur, et soluitur, 469 et seqq. Scriptura Lusum uocat, Iurgium Ismelis cum Isaac, 475.
    Isrelem graui corde et dura ceruice Scripture arguunt, 416. Cultus impius populi Isrel, 62. Filios suos demoniis incendit et initiat, ibid. uide Hebrei et Iudei.
    Italia, olim dicta maior Grecia, 427.
    Iturea et Trachonitis regio, 121.

I
    Iacobus specialiter frater Domini appellatus est, 396. Laudatur, ibid. Prefuit Ecclesie que prima ex Iudeis credidit in Christum, ibid. Sanctitas eius, 397. De templo fuit precipitatus, ibid.
    Iacobus capite truncatus, 155.
    De Iacob luctatione, quid dicitur, 672.
    Iasonis et Papisci altercatio, 435. In ea quid legit Hieronymus, ibid.
    Ieiunia quare instituta? 457.
    Ieremie liber apocryphus, 394.
    In Iericho multi latrones, 157.
    Ierusalem, metropolis ciuitas Iudeorum, 400.
    Dicitur ciuitas sancta, 238. Tres factiones seditionis in Ierusalem, 196.
    iehsu imperator credentium, 234. Interdum Deum uerbum et hominem separatim significat, 623. Christus et iehsu quid differant, 125. Sunt uocabula assumpti hominis, 724. Iesu nominis excellentia, 285. iehsu quatenus sordidatus, 286. iehsu quomodo crescebat et confortabatur, 302. Iesum quis habeat, 304. iehsu ubi, et quomodo querendus, 287. uide Christus.
    Iob uirtutis constantia, 650.
    Ioanna quid significet, 124.
    Ioannes Baptista primus predicauit regnum celorum, 17. Pharisei consenserunt neci Ioannis Bapt., 133. Capite truncatus est in oppido Arabie, 103.
    Ioannis apostoli prerogatiue, 3. Ab Asie episcopis coactus est Euangelium scribere, ibid. Causa exponitur, ibid. Ante eius editionem ieiunium et preces indixit, ibid. Doctrina Ioannis Euangeliste, que? 529. Mysterium natiuitatis uerbi retulit Ioannes, et ex quo fonte, 543. Quomodo bibit calicem martyrii, 155. Idem missus in feruentis olei dolium, et in insulam Pathmos relegatus, ibid. Interpretatio unius loci Euangelii S. Ioan., 166. Ioannes minister aduentus Christi, 277. Ioannis doctrina, libertas, et quod fecerit multa que non sunt scripta, ibid. Ioannes prophetarum nouissimus, 335. In Ioanne quomodo uirtus et spiritus Helie, 257. Ioannes cur Christi tentationem non descripserit, 337. In Ioannem Origenis expositio, 246. Ioannes quomodo crescebat et confortabatur spiritu, 303. Ioannes maior Moyse, 277. Ioanni ubi et quando factum est uerbum Domini, 313.
    Iordanis ortus, et nomen unde? 122.
    Ioseph quatenus pater Christi dictus, 302.
    Ioseph quo pretio uenditus, 213. uirtus patriarche Ioseph perseuerans erat, et constans, 650.
    Iouis sepulcrum, 708.
    Iubilei aduentu soluebatur omnis dura conditio, 379.
    Iudea subiecta Romanis sub Cesare Augusto, 175. Stipendiaria facta, oritur seditio, ibid. Facta est tributaria post Augustum Cesarem, 135. uide Ierusalem.
    Iudei suis dotibus destituti, 88. Eorum obduratio non est nature, sed uoluntatis, ibid. Ante aduentum Christi non plenam, sed aliqua ex parte habuerunt iustitiam, 731. Solemnitates Iudeorum, 456. Exorciste apud Iudeos, 79. Clerici, 60. In quo se iactant, 754. Scientia Iudeorum in uanis, ibid. Precepta magis hominum quam Dei custodiunt, 531. Due hereses in Iudeis, 177. Infelicitas Iudeorum, quanta? 421. Quomodo inexcusabiles sunt, 220. Error Iudeorum, salus nostra est, 99. Supercilium Iudeorum, 735. Interpretes illorum persequuntur Ecclesiam, 389. Iudei de capite uertuntur in caudam, 153. Nouissima ipsorum, peiora prioribus, 85. Iudei et Gentes quadrifariam diuiduntur, 579. Quid obiicitur Christianis a Iudeis? 435. Hos refellit Hieronymus, ibid. et seqq. Imperatorum leges de Iudeis, 531. Mos eorumdem in reos iudici tradendos, 226. Pena maiorum criminum apud ipsos, 138. Pessima  consuetudo iurandi apud Iudeos, 30. Quid solent facere his qui blasphemant contra Deum, 225. Apostoli missi a patriarchis Iudeorum, 374. Iudaice fabule, 710. Quinam iis attendunt, ibid. uide Hebrei et Isrel.
    Iudas unde dicitur Iscariotes? 57. Dicitur male fuisse nature, 226. Putabat signa Christi magicis artibus facta, 221. Impudens Iude confidentia, ibid.
    Iude Galilei dogma, 729.
    Iusti natiuitas leta, 152. Iusti ambo in conspectu Dei, explicatur, 260. Iustum esse in conspectu Dei et hominum, ibid.
    Iudices seculi quid faciunt, ut nobiliores uideantur, 688. PraEsentia Iudicis formidanda, 198. Iudex iustus solus Deus, 250.
    Iudicium hominum non esse certum, 250. In iudicii die quosdam Christus negaturus est, uel confessurus, 312. In die Iudicii, non erit locus penitentie, nec negandi facultas, etc., 174. In illo aliorum uirtutes, aliorum uitia non subleuant, 204. Post diem iudicii bonorum operum et iustitie occasio non erit, 205. Quare non expedit apostolis nosse diem Iudicii, 200. Portare iudicium, quid? 490.
    Iulia urbs, 122.
    Iuliani Augusti obiectio, 11. Eiusdem calumnia confutata, 50.
    Iuno habet uniuiras, 528.
    Iustitia semper esurienda, 24.
    Iusti omnes per Ne, Iob et Danielem intellecti, 191. Iusti simplicis et doctilis quanta distantia, 633.
    Iuuencus presbyter, 14.

L
    Lactantius, 537. Eius uolumen ad Probum de Galatis, 425. uide Firmianus.
    Laodicenus, 369.
    Lapides uiui simus, 584.
    Lapitharum fabula, 651.
    In Largiendo quid fugiendum, 528.
    Latinitas quotidie regionibus mutatur et tempore, 429.
    Latinus sermo quid non exprimit, 551, 692.
    Latro, quis in templo? 162
    Laus Dei laudatoribus magis prodest quam ipsi Deo, 562.
    Lectio uaria codicum, 72, 95, 432, 522, 596, 626, 627, 632, 654, 659, 692, 702, 727, 745, 753. Lectio Aquile, Theodotionis et Symmachi, 641. Mens diuina lectione pascatur, 734.
    Quid Legendum caute? 511.
    Legio complebatur sex millibus hominum, 222.
    Lex naturalis loquitur in cordibus nostris, 419. Lex cur data sit? 440, 441. Elementa mundi lex Moysis, et uetus Testamentum, 44. Iustitiam restituit in talione, 499. Merces obseruationis Legis ueteris, 433. Maledicta legis, non Deo auctore, complentur, 434. Moyses et prophete non sub Lege uixerunt, sed quasi sub Lege, 503. Lex uetus saluare non potest absque fide Christi, 411. Paulus docet ubique depositam, 369, 371. Audit Legem, qui non superficiem, sed medullam eius introspicit, 469. Questio proponitur de Lege ueteri, et soluitur, 453, 454. Intelligentia spiritualis Legis prefertur litterali, 446, 447. Diues est intelligentia eius spiritualis, 455. Quedam in Lege precepta sunt, que explere nullus potest, et quedam fiunt ab iis qui ignorant illam, 413. Precepta Legis, uno dilectionis capitulo concluduntur, 497 et seqq. Lex post Euangelium non ualet, 421. Umbra in Lege ueteri, et ueritas in Euangelio, 481. Difficultas antique Legis Euangelii integritate mutatur, 446. Lex impleri nunc non potest, 444. Quis per caritatem adimplet Legem Christi, 521. Hanc non implet qui clementiam non habet, ibid. Aliud est per Legem mori, aliud Legi mori, 413. Non idem est sub Lege esse et esse quasi sub Lege, 503. Qui Legis littere moritur, Deo uiuit, 413. Pugne Legis non ob desiderium ueritatis, sed ob iactantiam glorie, 736. Serui et liberi in Lege, qui? 470. Lex allegorice sumpta non pro uoluntate legentis, sed pro scribentis auctoritate sic condita est, 474.
    Libri Canonici auctoritas unde petitur, 743.
    Librariorum error notatur, 14.
    Libye pars Grecis urbibus plena, 427.
    Lingue Latine paupertas, 548. Minutie magis obseruantur in Lingua Greca, quam in Latina, 503. Latini uim eamdem patiuntur in Lingua Greca, quam Greci in Hebrea, 760. uicinia Linguarum Syrie et Hebree, 409. Multa sunt que transferri non possunt in aliam Linguam, 581. Lingue diuise in, 72, 222.
    Litteratorum seculi arrogantia et uanitas, 487.
    Locorum infamia, quomodo accipienda, 377.
    Lolium, zizania dictum, 96.
    Loquendi modus uernaculus uitari non potest, 225.
    Lucas, medicus, natione Syrus Antiochensis, etc., 3.  Euangelium scripsit in Achaie et Bocotie partibus, ibid. Lucas compendiose narrauit que uidebantur digna Euangelio Christi, 394. Idem scriptor Actuum apostolorum, 409. Multa pretermisit in illis, ibid. et 16. Luce laus in omnibus Ecclesiis, 249. In Lucam Origenis Homilie, 247. Luce Euangelium etiam ab hereticis recipi, 299.
    Lucrator honestus, quis? 539.
    Lugdunum, ciuitas Galliarum, 16.
    Lumbos accingere, quid, 678.
    Lune nomine Ecclesiam intelligi, 253.
    Ad Lucis uere comparationem, omnia uisui tenebrosa sunt, 197.
    Lycem, quid? 485.

M
    Macedonum caritas et hospitalis, 429. Eorumdem uitia notantur, ibid.
    Macedonii error, 610.
    Macedonie pastor, quis? 278.
    Magistrorum sollicitudo pro discipulorum salute, qualis esse debet, 465. uix inuenitur que sit perfecta, ibid. Ledit discipulus magistrum, si negligat eius precepta, 459. Magistri debent communicare consilia cum discipulis, 117. uictu et uestitu sint contenti, 238. Quando sine causa laborant? 457. Raro magister et discipulus sibi consentiunt, 466. Quis laborem prestat magistro? 534. Magistri peruersi notantur, 188.
    Magnes lapis, 50.
    Maiorem de minori, non minorem fieri de maiore naturale est, 464. In quo maiores sumus omnibus, 653.
    Malchus, quid significet? 222.
    Maledictum Eue mulieris, in mulieribus subuertitur, 241. Nullum moueat, quod Christus factus sit maledictum, 437. Unusquisque sanctorum factus maledictum pro populo, 432. Quod maledictum contemnendum et optandum, 24. Ubicumque maledictio ponitur in Scripturis, numquam Dei nomen adiunctum est, 436. Maledictus quis? 435, 436.
    Malitia dupliciter sumpta, 637.
    Malum nonnumquam occasio fit bonorum, 758.
    Mammona quid? 36.
    Manicheus, 54, 211, 473, 737. Error eiusdem, 85, 107, 548. Dogma Manichei refutatur, 48. Prouocatur, 98, 105.
    Manichei, 429.
    Mansuetudo uera nulla passione turbatur, 607. Hec possidet terram et quomodo, ibid. Ficta mansuetudo dam nata, 731.
    Mansuetos ferre, nulla uirtus est, 731.
    De manu inimicorum nostrorum quomodo a Christo liberati? 274.
    S. Marcella unicum uiduitatis exemplar, 539. Eius laudes, 369, 585.
    Marcion, 54, 107, 121, 473, 737. Errores eiusdem, 85, 382, 434, 593, 645. Impugnatur, 493, 584, 660. Prouocatur, 98, 105. Marcionis impietas, 685. Falsa interpretatio, 523. Repudiat prophetas, 418. Marcion et hereses carnem Christi putatiuam simulant, 418. Cur non habet Euangelium Dei, 386. Marcion non negabat Epistolam Pauli ad Philemonem, et eam non ausus est corrumpere, 743. Ceteras eiusdem uel non suscepit, uel quedam ex his mutauit, ibid. Quid erasit de apostolo Paulo, 423. Marcion et Manicheus quid de Apostolo tollere noluerunt, 473. Nonnulla eorum assertio, 474. De Marcione quidam errores, 357. Marcionistarum de Christo error, 299.
    Marcus, quis? 3. Euangelium scripsit iuxta fidem magis gestorum, quam ordinem, ibid.
    De Mari exemplum sumptum, 611.
    Maria uirgo abusiue appellatur mulier, 504. Integritati illius non nocet, quod uxor et mulier uocetur, 449. Quidam peruerse suspicantur B. Mariam plures habuisse filios, 14. Marie humilitas in quam respexit Deus, que? 267. Maria uirgo prophetes, ibid. Marie uirginitatem diabolo latuisse, et cur? 258. Mariam nupsisse post partum non posse probari, 266.
    G. Marius uictorinus Rome rhetoricam docuit, 369. Edidit Commentarios in Apostolum, ibid.
    Martyr, uerus quis? 747. Sanguis in martyrio non sine dolore et tremore funditur, 498. Non eadem pena plectitur qui Christum negat in martyrio absque tormentis, etc., 381.
    Massilia a Phoceis condita, 425.
    Matrimonii lex quid concedit, et quid damnat, 656, 657. Non omne matrimonium coniugium appellari potest, 654. Secunda matrimonia a quibus reiecta, 597.
    Mattheus edidit Euangelium Hebreo sermone, Quare? 3. Recensentur tum Greci, tum Latini qui scripserunt in Mattheum, ibid. Mattheus et Lucas quomodo conciliantur, 129, 235. Idem et Ioannes non discrepant inter se, 232. Humilitas Matthei, 57. In Mattheum Hilarii et uictorini  commentaria, 246.
    Mauri, uani dicuntur, 416.
    In Mauritania Christus predicatus, 262.
    Medicorum mos in curatione uulnerum, 268. Medicus imperitus, quis? 539.
    Melchisedec panem et uinum obtulit, 181.
    Menander, 647, 648. Trimeter iambicus eiusdem, 471. Menandri Comedia, 707. Paulus ex ea sumpsit uersum iambicum, ibid.
    Membra alterutrum non sunt, nisi fideles tantum, 627.
    Mendacii reatus, 592.
    Mensium Iudeorum initium, 336.
    Mentis obscuritas et uanitas sensus bifariam diuisa in, etc., 621.
    Meretrix Atheniensis, 545.
    Metaphora ad uerbum translata obscuros sensus habet, 620.
    Metellus Cretici nomen familie sue reportauit, 747.
    Metempsycosis stulta opinio, 70.
    humilitas dicta, 270.
    Micheas percussus a Sedecia, 270.
    Michel princeps Iudeorum, 282.
    Militares stationes et uigilie, 107.
    Millenariorum error refutatur, 151.
    Mineruale munus, 666.
    Ministris Euangelii necessaria tribuantur, 738, 739.
    Ministrorum diuersitates in regnis, 567.
    Minora semper cedunt maioribus, 454.
    Misericordia in quo posita, 23. Misericordia Dei quousque extendatur, 270. Misericordia Dei omnia fruita in aduentu Christi, 274.
    Modestiam inter et continentiam quid interest? 513.
    Monogamia post ponitur bigamie, 697.
    Montanus, 737. Error, 589. Damnat secunda matrimonia, 669. Montanus, Prisca et Maximilla post Pentecosten faciunt Quadragesimam, quare? 51.
    Mores regnant, non etates, 147.
    Moria, mons, 62.
    Post Mortem certamina futura contra diabolum iuxta quosdam, 678. Illicitum est mortem sibi inferre, 224. Mors sanctorum, somnus appellatur, 203.
    Mortificatio portat stigmata Domini, 534.
    Moyses pre ceteris patriarchis dictus est Famulus Dei, 396. Scripsit spiritualia, 473. Moysis et confabulatorum Dei prerogatiue et premia, 454.
    Mulierum amor castus in uiros suos, 718. Seruitus earum in eos sit libera, dilectionis plena, ibid. Cuius criminis accusantur, si illis non subiiciantur, ibid. Mulierum subiectio, 654. In generationibus ordo mulierum non texitur, 12. Mulieres et paruuli indigni numero, 106. In mulierum corporibus solent sordere neui, etc., 657. Harum studium ne ab his fedentur, ibid. Multe uiris mortuis superuiuere noluerunt, 656. Consuetudo Iudaica in ministratione mulierum, 238. Mulieres comites Christi, que? ibid. Multe sunt que Dominum unxerunt, 211. uide Femina et Uxor.
    Muliebre iurgium, 507.
    Mundus quomodo duplex est, 532. Accipitur mundus pro his qui in mundo sunt, 448. Non cognouit Deum ex creaturis, 485. Non iterum subiiciamur mundo, 675.
    Mysticum esse quod dicitur, unde dignoscitur? 194.

N
    Natales dies a quibus obseruati, 102.
    Natura rerum sepius incognita, 555. Non natura hominum uaria, sed uoluntas, 622. Heretici agnoscentes duas naturas inter se contrarias, 40, 390, 519, 573. Refelluntur, 40, 390. Quo testimonio Scripture utuntur, qui diuersas naturas introducunt? 113. Nonnulli asserunt spiritualem naturam non posse peccare, nec bonum facere terrenam, quomodo retrusi? 411.
    Nazarenorum stultitia que? 99.
    Neronis gladius sanguinem Christianum dedicauit, 761.
    Nicopolis, unde nomen accepit, 738. In Actiaco littore sita est, 687. Possessionis erat Paule et Eustochii, ibid.
    Nomina que causas et origines Gentilium fabularum habent, 418. Quedam quid significent secundum Iudeos, 764. Rebus nouis noua fingenda sunt nomina, 516. Nouum nomen a Paulo solo usurpatum, 675. Quidam Dei iussione nomina mutarunt, 745.
    Notionis definitio, 563.
    Nouati sectatores reiicientes secunda matrimonia, 697.
    Nubere inter et uxorem ducere discrimen, 178.
    Nubes ex quibus fundantur pluuie, non amplius, quam duobus millibus passuum distant a terra, 676.
    Numerus Iu cur semper in laude positus, 119.
    Numerus Xu quid significet? 395.
     Nuptiarum premium, e duabus unam carnem fieri, 145. Finis operum nuptiarum, 506. Fiant uerecunde et cum honestate, ibid. Heretici damnantes nuptias, 656. Refelluntur, ibid.
    Nuptialis uestis que, 174.

O
    Obedientia quibus debetur, et quando, 770.
    Obedientia filiorum et seruorum, 668. Obsequium, dempta ueritate, adulatio est, 462.
    In Occidente cur ingenia reperiuntur perspicacia, 427.
    Occidentales populi in Orientis plagam transmigrarunt, 425.
    Oculus carnis et mentis, 300.
    Octauianus Augustus, 530.
    Oliueti arbores frugifere, 161.
    Omnis pro maiori parte sumitur, 568.
    Onesimus Colossensis fuit, 748. Onesimi historia, 555.
    Onus in bonam et in malam partem potest sumi, 490.
    Ophite, 429.
    Opus Dei aliud est, quam opus hominum, 847. Cura bonorum operum habenda, per que hereditas Dei preparatur, 733. Omnia in nomine Domini sunt facienda, 528. Unusquisque cuius opera agit, eius filius appellatur, 186. Bona opera sine fide mortua computantur, 483. Omnia opera uel carni uel spiritui deputantur, media reperire, difficile est, 501. Si fiant amore uane glorie, penam habent, non premium, 499. Feruor in bonis operibus et tepor, unde? 464. Maioris est detestationis qui agit opera infidelium, quam qui gentiles sunt, 141. Bona opera Paganorum sine fide, 391.
    Orationis efficacia, 761. Culpa nostra non accipimus, quod postulamus, 134. Sepe contra nos petimus in oratione, 605. Non prodest uoce inuocare, quem operibus negamus, 205. Multi licet genuflexi non orant, multi econtra erecti preces fundunt, 599. Clausula addita in Oratione Dominica, 220. Quem panem petimus in illa, 726. Oratio qualis esse debeat, 248.
    Oratio manu auctoris limanda est et perficienda, 485.
    Oratores breui sermone comprehendunt in fine quod prius fusius disputarunt, 556. Oratores, omissis sepe negotiis, in proprias contumelias uertuntur, 408.
    In Oriente cur ingenia stoliditatem barbaram redolent? 427. Habitatores Orientis in Occidente consessuri peruenerunt, ibid.
    Origenis tria uolumina in Epist. ad Ephes., 543. Hunc sequitur Hieronymus, ibid. Diuersa eiusdem Commentariorum genera, 369. Expositio, 494 et seqq. Decimus liber Stromatum, 494, 505. Quot scripsit uolumina in Mattheum, 3. Hexapla Origenis, 734. Origenis lectio, 513. Errores, 748, 551, 665. Origenis error de animabus post resurrectionem, 288.
    Osanna, nomen Hebraicum, 160. Eius interpretatio, ibid. Dicebatur Sanctis et Episcopis, 164.
    Osrena Regio Syrie, 57.

P
    Pacem quam miserit in terram Dominus, et quando tulerit, 280. In Pace quis moriatur, 292.
    Pedagogus, quid? 443. Cur paruulis assignatur, ibid.
    In Palestina solent diebus festis ungere capita, 35.
    Panes laici, 75.
    Parabole Syris et Palestinis familiares, 142. Parabole et enigmata non proficiunt ad auctoritatem dogmatum, 94.
    Parentibus subiiciendi filii Christi exemplo, 312.
    Particeps et comparticeps, quid? 644.
    Pascha, unde dictum? 210. Pascha Iudeorum quid? 254.
    Passalorincite, 429.
    Passiones tres anime, et earum sedes, 94. Usus passionum, ibid. Hunc prestat doctrina Euangelica, ibid. Fiunt occasio triumphorum, 528. Passionibus dediti, proprium habent Deum, 37. Passionis et propassionis differentia, 28, 29.
    Pastor bonus quis, et eius officium, 277. Ad pastores Eccles. exhortatio, 168. Qui pastor est, debet esse et magister, 615. uexatio ouium, pastorum culpa, et uitium magistrorum est, 55. Falsi pastores in Ecclesia, 616.
    Pater omnis, filii nomen est, 200, 217. Quo sensu homines uocantur, Patres et magistri, 185. Habent a Deo ut Patres uocentur, 601.
    Patientie sanitas, 716.
    Paulus stultus et inobediens, 734. Eius malitia et inuidia in Christianos, ibid. Erat acuti et acris ingenii, 517. Ad pedes Gamalielis edoctus fuit; 475. Paulus uir Hebree  peritie, et in Lege doctissimus, 429. In uernaculo sermone erat doctissimus, non in Greco, 520. Sciebat litteras seculares, sed non perfecte, 471. A quo apostolatum tenuit, 375. Paulus in Hebreo, mirabilem sonat, 747. Quare fuit sic nominatus, qui Saulus dicebatur, 745 et seqq. Idem uocabatur Saul, non Saulus, ibid. De traditionibus Hebreorum profert secreta, 566. In quo Paulus maior omnibus, 592. Humilitas illius, 398, 681, 733. Prudentia, 371, 384. Magnanimitas et feruor, 756. Anxietas et pietas parentis in Paulo, 466. Prophetauit, 490. Grauissimo capitis dolore afflictus est, 460. Error apostolicus de pietatis ueniens affectu, 127. Sermo uite, morumque regula, 714. Pondus uerborum Pauli obseruandum, 389. Non uidetur concordasse cum secreto mentis sue, 592. Ordo historie de Paulo sibi non uidetur concinere, 392. In modum histrionum habitum mutat, 468. Profundos sensus Greco sermone non explicat, 468. De Paulo apost. ficti quidam errores, 359. Paulus ex nimio amore Christi eum sepius et superflue nominabat, 559. Exercitus demonum pugnabat aduersus Paulum, 596. Furor et rabies diaboli in illum, 635. A Cesare missus est in carcerem, 748. Eius familiam conuertit ad fidem, ibid. Scripsit Epistolas ad omnes Galatie, 375. Sermonibus uilibus usus est scribens ad Galatas, 439. Paulus nec nomen suum, nec Apostoli uocabulum preposuit in Epist. ad Hebreos, quare? 374. Aliqui putant eum reprehendendum, 591. Defenditur et excusatur, 493. Imperitus sermone, 596. In grammatica lapsus est, 587. Hunc non pulsat Hieronymus, sed magis defendit, ibid. Usus est sermone triuii, 417. uerbum uulgatum ponit, 641. Usus est uersibus petarum, 647. Non ideo credidit ea que scripsere fuisse sancta, 648, 709. Paulum defendit Hieronymus, 708. Unamquamque prouinciam suis denotat proprietatibus, 427. Sensum testimonii magis posuit, quam uerba, 431, 437. Textus Apostoli deprauatus, 488. In Paulo quid additum? 487. Pauli plurima differentia, 692.---Pauperum res in suos usus conuertere nefas est, 136. Qui dat pauperi, Deo fenerat, 638. Sancti pauperes, quorum meminit Paulus, qui? 577. Inter nobiles et egenos, nulla distantia in rebus diuinis, 68.---Pax uera, que? 24, 511. Pax inter precipua Dei dona, 683. Qui Deum non recte querunt, pacem inuenire non possunt, 733.---Potest Peccare omnis creatura, 518. Toties diabolo flectimus genu, quotiescumque peccamus, 599. Peccantes arguere, mandatum est, 647 Quibus conuenit, ibid.
    Peccatum, mors anime, 571. Dicitur corruptio eiusdem, 684. Nullus est absque peccato, 568. Peccatum filiorum, et peccatum parentum, 667. Supplicia eorum eterna, 644. Sententia quorumdam de suppliciis peccatorum, ibid. Peccata carnis et mentis 572. Peccata hereticorum, peccata mentis, ibid. Parua peccata, 38. Necessitas dimittendi peccata, 141. Dimissio eorum donatio dicitur, 738. Excusatio peccatorum damnatur, 66. Lapsus in peccatum priora fidei opera non perdit, si reuertatur ad illam et ad antiquum studium, 421. Peccata et delicta in quo differant, 571.
    Pecunia et argentum, idem, 207.---Tempus Pentecostes, tempus letitie et uictorie, 541.---Ad Perfectionem consequendam, quid faciendum, 148, 149. In potestate nostra est, utrum uelimus esse perfecti, 148. uiri perfecti, qui, 515.
    quid? 249.---Periousios, quid? 725.---Peripatetici, 737.---Persecutio non timenda, 62. Quid faciendum in persecutione, 61. Persecutionis occasio fit Euangelii seminarium, ibid. Minus est Christum negare in multis tribulationibus, quam ad primam persecutionem corruere, 90. Multi patiuntur, et non sunt iusti, 24.
    Petrus ardentissime fidei erat, 107. Demonstratur effectibus, ibid. Quare relictus tentationi, ibid. Primus Antiochene Ecclesie episcopus Romam sedem transtulit, 409. Petrus ex Clemente habebat caluitiem in capite, 394 et seqq. Friuole defenditur a quibusdam in negatione Christi, 225. Dictus est iuxta quosdam Barioanna, non Bariona, 124. Hunc Paulus uere increpauit, 755. Indissolubili argumento a B. Paulo constrictus est, 411. Satanas et Petrus non eadem sententia condemnantur, 21. Dispensatoria fuit inter Paulum et Petrum contentio, 406 et seqq. Id probat Hieronymus ualidis argumentis, 407 et seqq. Petrus Antiochie primus episcopus, 262.---Pharisei uocabantur diuisi a populo, 177. Pharisei et Sadducei inter se contrarii pari mente consentiunt ad tentandum Iesum, 180. Scribe et Pharisei pecuniam templi uertunt in redemptionem mendacii, 242. uitia eorum ad nos transierunt, 183. Pessima Phariseorum traditio, 111. Superstitio, 183.---Philemon Colossensis fuit, 749.---Philippi, urbs Macedonie, 695.---De Philosophia opinio sapientium mundi, 513. uanitas philosophorum, 621. De nonnullis quid legitur, 545. Animales dicuntur, 501.---Phocei trilingues dicti, 425.---Photinus, 375. Eius dogma refutatum, 385. Photini heresis unde refellitur, 375. Locus facit aduersus illum, 614.---Phrygas timidos omnes pete lacerant, 416.---Pignus, quid?  560.---Pirene mons, 427.---Placendum est, si fieri potest, Deo pariter et hominibus, 384. Sin autem aliter, Deo magis quam hominibus placere debemus, ibid. et 385.---Plasmatio, quid? 577.---Plato uix cognitus, 487. Eius preceptum, 58. Platonis et philosophorum dogma uulgatum, 94.---Pena predicitur, ut quem pudor non uincit, corrigant supplicio, 215. Pene perpetue peccatorum, 63.---Penitentia ad salutem, 171. Christus quotidie suscitatur in penitentibus, 560. Penitentie reformatio contra Nouatianos, 467.---Peta comicus, 40.---Polemon, 485.---Pori corporis, 114.
    Porphyrius in quo sceleratus, 371. Apostolos accusat mendacii et ficti dogmatis, ibid. Blasphemauit multa, 195. Huic Eusebius Cesariensis respondit, ibid. Obiectio Porphyrii, 373. Calumnia retunditur, 50. Optat Hieronymus impugnare Porphyrium, 409. Blasphemat, ibid.---Precepta alia dantur ad spirituales, alia ad carneos, 459. Aliud est quod iuxta imperium precipitur, aliud quod iuxta indulgentiam, ibid.---Predestinationis notio, 556. In quo differt a proposito? ibid.---Predicationis dignitas suscipientis infamia non deturpetur, 59. Rigida uita, et austera predicatio, uitare debet aulas regum, etc., 69. Quare piscatores mittuntur ad predicandum? 22.---Presbyter idem qui episcopus, 694. Ex consuetudine Ecclesie subiicitur episcopo, 695. Presbyterum non posse esse digamum, 300. uide Episcopus, Sacerdos.---Pressure apud incredulos pene sunt, apud fideles gloria et uictoria, 598.---Primogenitus in Scripturis, quis? 13. Primogenitis maiora debentur, 475.---Principia, uirgo Christi, 7. Hec Hieronymum rogauit, ut in Canticum cantic. scriberet, ibid.---Promissio pro honore parentum, quomo accipienda, 664.
    Prophete, Lex dicti, 469. Quorum uerba in aduentum Saluatoris erudiebant, 446. Prophete intellexerunt que locuti sunt de Christo, sed non sicut Apostoli, 588 et seqq. Quidam uolunt illos non intellexisse quid dixerint, 592. Quibus testimoniis hanc suam sententiam roborant, ibid. In prophetis minoribus admiranda breuitas, et magnitudo sensuum, 743. Nesciunt Christi mysterium qui prophetas non legunt, 592. Prophete reconditi et apocrypha, 647. Nomen prophete impiis et uitiosis concessum, 706. Propheta non acceptus in patria sua, 347. Prophetarum nouissimus Ioannes, 310.---Propinquorum affectus amputatur, 139.---Propositum quid? 556.---Proselyti Iudeorum unde? 281.---Prouerbium uulgare, 167, 489, 538.---Prouincia unaqueque habet proprietates suas, 225. Suo queque uitio denotatur, 416, 709.---Proximus noster, omnis homo, 627. Omne mandatum recapitulatur in dilectione proximi, 483.---Prudentia definitur, 554. Prudentia et sapientia in quo differunt, ibid.---Psallere debemus magis animo quam uoce, 652.---Psalmum inter, et hymnum, et canticum quid interest, 652. Psalmi ad ethicum locum pertinent, ibid. Hi quibus Alleluia uel prepositum, uel subiectum est, quid continent? ibid. De quo primus putatur scriptus, 239. Titulus psalmi noni, 635. Tredecimi ex pluribus testimoniis contextus, 18. uigesimus primus ||de Christo intelligendus, non de, etc., 370. Quid superfluum habet in uersu primo, ibid. Titulus quadragesimi quarti psalmi, 750. Intelligitur de Christo, ibid. Psalmus septuagesimus septimus Asaph prophete titulo inscribitur, 95. In eo quid narratur, ibid. Omnia que habet, parabolice sentienda sunt, ibid. Psalmus sexagesimus octauus totus a Christo canitur, 218. Nonagesimus prophetia est de uiro sancto, 21. Centesimus decimus septimus de aduentu Domini scriptus est, 192. Quare notissimus est Iudeis? ibid. Psalmi tres titulum torcularium prenotati, 169.---In Psalterio quindecim sunt carmina, 395.---Pseudo-prophete inueniunt locum decipiendi tempore persecutionis, 196.---Pudicitie amator perfectas uirtutes sequatur, 204. Pudicitia iuuenum, 719.---Pythagoricus mos, 367.

Q
    Quadragesime sacramentum ostenditur, 19. Consuetudo Ecclesie de ieiunio quadragesime, 51.---Quadrans quid? 28.---Sine Querela ambulare in iustificationibus Domini, quid? 250.---Questio proponitur, et soluitur, 127, 404. Questionum Hebraicarum Hieronymi libri, 247.---Quintilianus, 485.

R
    Rabbi, Latine dicitur magister, 184.---Raca, quid significat? 27.---Rachel quomodo filios Iude quasi suos ploret? 15.---Ratio unicuique reddenda, 357.---Rebecca interpretatur patientia, 654.---Recapitulare, quid? 556.---Reconciliationis dura necessitas, 27.---Regnum Christi, 255. Grandis audacie est, et pure conscientie, regnum Dei postulare, etc., 33. Regnum Dei intra quos sit, 359. Regni Grecorum princeps quis, 355. A regno Dei secundas nuptias reiicere dicit, 302.---Remissionis predicatio super quos? 345.---Renouatio, perfecta in quo posita? 625.---Repetere  eadem, otiosi est, 118.---Ut a nemine Reprehendatur, nullus est tante facundie et prudentie, 720.---Repromissionis uox in singulari et plurali numero posita, quibus conuenit, 446.---Repudii libellus cur concessus, 146.---Respondentis, que prima uirtus? 176.---Resurrectionem carnis quidam negant, et refutantur, 64. Statuitur, 179, 180.---Aliud est nature equalitate nosse quod nouimus; aliud reuelantis dignatione, 74.---Regum ueterum ornamenta, 231. Plures uiri sancti a Deo reges facti, 21. Duo nomina regum uitio scriptorum confusa, 11.---Rhoda, oppidum a colonis Rhodiorum edificatum, 425.---Rhodanus amnis unde nomen habet, ibid.---Rixe, quid? 507.---Romani de Aenea Asiano generati, 427. Sunt sentina omnium superstitionum, 447. Romanorum fides et deuotio, 427. Facilitatis et superbie arguuntur ab Apostolo, ibid. Leges Romane XXu annos postulant ad etatem perfectam, 447. Lex Romana, ut qui crucifigitur, prius flagellis uerberetur, 230.---Rotunditatis figura que? 603.

S
    S litteram Latini et Greci unam habent, Hebrei tres, 734.---Sabellii dogma, 609, 614.---Sacerdotii sanctitas, que? 698. Multi in sacerdotium subrogati non Dei iudicio, sed fauore uulgi, 211. Puritas et castitas sacerdotum, 702. Auaritia. 162. uide Episcopus, Presbyter.---Sacerdotes et Scribe necem Domini cum Herode meditati sunt, 16. Aegyptii Sacerdotes, Ismelite, etc., non habebant preputium, 477.
    Sadducei, iusti interpretantur, 177. Putabant animam interire cum corporibus, ibid. Refelluntur, ibid. Opiniones eorumdem, ibid. Hi quinque tantum libros Moysis recipiebant, prophetarum uaticinia respuentes, ibid.
    Sadduceorum hereses, 365.
    Seculum pro his que in mundo sunt accipitur, 593. Quo sensu dicitur in malum, 377. Disputationes et libri editi de preteritis et futuris seculis, 380. Discrimen inter seculum et seculum seculi, ibid. uaria huiusmodi proponuntur soluenda, ibid. Desideria secularia, que? 724. Seculi futuri dies, menses, anni quales? 145.
    Saguntum Greci ex insula Zacyntho condiderunt, 427.
    Salamina Cypri, nunc Constantia dicta, 746.---Salomon in typo Christi precessit, 511. Locutus est de naturis bestiarum, uoluerum et herbarum, 590.---Salutis duplex uia, 72.---Salustii sententia, 499.---Salutatio Marie ab angelo noua, 362. Salutatio Hebreorum, Grecor. et Latinorum, 60.
    Saluatoris magnitudo quando, et in quibus declarata, 362.
    Saluetur opprobriis, qui non potuit saluari pudore, 141.
    Samaritanus quid interpretatur? 349.---Samson et Dalila figura Christi et Ecclesie, 557. Historia Samson dicitur fabula, 752.---Sanctus comparatione Dei non est bonus, 148. Dupliciter intelligitur, 703. Omnis sanctus, qui cum Deo est, maior est illo qui adhuc consistit in prelio, 70. Sancti appellantur Aquile, 197. Tentantur in hoc seculo, dum florent impii, 597. In quod peccatum frequenter cadunt? 493. Sanctis uiris conuenit flere atque lugere, 641. Inter Sanctorum merita discretio non facienda, 90. Quecumque toto generi humano Deus prestitit, hec unicuique Sanctorum semper largitus est, 454. Sancti ueteris Testamenti ex fide Christi iustificati, 412. Sanctum inter et immaculatum quid interest? 649.---Sapientiam et iustitiam omnes etiam impii se amare dicunt, 552. Sapientie definitio iuxta Stoicos, 554. Sapientia Dei quomodo repletus Christus, 302.---Sapientes bifarie nuncupati, 411.---Sare significatio, 473.---Satanas, quid significet? 126.---Satum, quid? 94.---Saul interpretatur expetitus, 747.---Scandalum, quid? 112, 113.---Schisma in quo differt ab heresi, 738.---Scientia inutilis, que? 736.---Scipio Africani nomen sumpsit, quare? 747.---Scriptores psalmor, hymnorum et cantic. Dei, prophete sunt appellandi, 95. Plures enumerantur, ibid.
    Scriptura, regnum celorum est, 80, 92. Scripture sacre regnum D i, 170. In illis notitia Saluatoris reposita, 97. Per Scripturas nota fecit Deus uniuersa mysteria, 554, 555. Plena est allegoriis, 471. In Scripturis que plana uidentur, plena sunt questionibus, 113. Omnia quoque plena sensibus, 591. Multo labore et digno cultu spiritus Scripture et eius fructus inueniuntur, 496. Quando utilis est Scriptura audientibus? 386. Que non habent auctoritatem Scripture, contemnuntur, 190. Fructus meditationis Scripturarum, 537. Omni studio legende sunt, 637. Otiosi non legentes arguuntur, 703. Scriptura diuina edificat et lecta; sed plus prodest, si uertatur in uocem, 467. Non auctor est peccati, licet omnia concludat sub peccato, 443. Grande periculum est in Ecclesia Scripturas interpretari, 386. Cauenda superstitiosa intelligentia earum, et quomodo, 63. Malunt nonnulli Iudeos sequi, quam apostolos in expositione Scripturarum, 463. Multorum malorum occasio est intelligentia carnalis Scripture, 496. Litteralis non iuuat, 495. Id probant exempla, ibid. Consummatur carne, qui  sequitur iuxta litteram, 420. In carne militant, sed non iuxta carnem, qui Scripturas non Iudaice tantum, sed spiritualiter ediscunt, ibid. Quidam nolunt spiritualiter illas intelligere, 515. Qui lam de Scripturis inter se contendunt, 518. Contentio fugienda in illarum interpretatione, 514. Apud hereticos plene sunt scandalis, 114. Diabolus et omnes hereses loquuntur de Scripturis, 386. In disputatione ab uno Scripture testimonio, ad aliud fugiendum, 61. Mos Scripturarum loquentium de futuro, quasi de preterito, 575. Mos est ut Hebraicum uerbum sepe ponant cum sua interpretatione, 451. Regula ad interpretationem Scripturarum, 207. Consuetudo Scripture, 11, 13, 14, 41, 55, 102. Pauper in fide et scientia Scripture, 405. Hanc conciliat Hieronymus, 212. Idem interpretationem quorumdam uerborum Scripture reprobat, 449. Apostoli et euangeliste in recitandis Scripturis, sensum, non uerba proferebant, 424, 490. Non uerba Scripture, sed sensus a S. Mattheo sumitur, 17. Scripture testimonia a quo, et in quem finem citata considerantur, 340. Scripturas quomodo legant Marcion, Basilides et ualentinus, ibid.---Scurrilitatis notitia et eius discrimen a stultiloquio, 641. Hec a uiris sanctis propellenda, ibid.---Scybala, id est, quisquile, 400.---Semina in plurali numero nusquam reperiuntur in sacris libris, 439.---Senibus quid conuenit, 713 et seqq.---Sensus perspicue aperitur ex collatione sententiarum, 560.---Sententia cuiusdam intumescens superbia, 728. Nobilis pete apud Romanos, 462. Sapientis uiri, 421.---Sephora suffocantem angelum prohibuit a marito, 482.---A Septuaginta lex diuina in sermonem Grecum translata, 734. Litteras Hebreas aliis litteris expresserunt, ibid. et seqq. LXX interpretes noua uerba finxerunt, 387.---Sepulcrorum ornamenta, 188.---Sermo bonus et malus, 632. Sermo Dei de Spiritu sancto fluit, 681. Eius efficacia, ibid. ||Contextus et consequentia sermonis, 84. Sermo Euangelii uoce prestantior, 247. Sermonis ministri apostoli, 240. Sermonem Dei qui uideant, et contra, 247.---Serpentis astutia, 60.---Seruitus duplex, 687.---Seruis Dei quid necessarium, 41. Serui Christiani duplici lege dominis copulantur, 758. In his subiectis Dominus subiicitur, 722. Quid conuenit seruis? ibid. et seqq. Metus et tremor conuenit illis, 661. Subditi sint dominis suis, modo que iubentur non sint contraria Deo, 722. Seruorum uitium est dominis contradicere et furari, 723.---Non Sexus ordo habetur, sed meriti, 751.---Sicut aduerbium expositum, 661.---Signum cui contradicitur, quomodo Christus? 299.---Silas et Iudas apostoli nominati sunt, 396.---Sile fluuius, 62.---Simeon successor Iacobi, 397. Traditur pro Domino crucifixus, ibid.---Simon cur dictus leprosus, 211.---Simonis magi errores, 191.---Simulatio quandoque utilis, et assumenda, 407.---Solis deliquium, 400.---Solemnitates Christianorum, 456. Earum obseruatio et institutio, ibid. Quantum differunt a Iudaicis, ibid. et 457.---Somnia sepe a Deo reuelantur gentibus, 394.---Sordes aliud sonare a peccato in Scripturis, 286.---Sphere philosophorum, 613.---Spiritualis numquam persequitur carnalem, 476. uir spiritualis iuxta Hieronymum, 472. Formatio illius, 466. Fit signum carnale, ut probetur spirituale, 49.
    Spiritus sanctus uicarius Christi, 313. Spiritus baptisma, 276. Spiritu quomodo confortatus Dominus? 302. Spiritus sanctus qualis? 332. Spiritus sanctus tertia persona a Patre et Filio, 324. Repromissio illius quomodo completur? 438. Signaculum Spiritus S., 632. Nulla fortitudo absque eo, 602. Per singula momenta dignis ministratur, 422. Meror S. Spiritus, 632. Quibus operibus contristatur, 743. Error circa Spiritum sanctum, 450. In Paulo et prophetis Spiritus S. non semper locutus est iuxta quosdam, 741.---Spiritus tres in psalmo L nominati demonstrantur, 451. Paulus tres Spiritus nominat, ibid. Nomen Spiritus absque additamento accipitur in bonam partem, 651. Spiritus hominis in bonam partem semper sumitur, 648. Mors Spiritus nusquam legitur, ibid. Diuine potestatis indicium est emittere Spiritum, 236. Spiritus pro anima sumitur, 237.---Sponsa, uxor appellatur, 12, 13.---Sportula sturnalitia, 667.---Stater, quid? 136.---Stoici, 554, 737. Distinguunt inter uerba subtilius, 511, 728.---Strena kalendaria, 666.---Stultiloquium, quid? 640, 641. uiget in sapientibus seculi, et in Ecclesia, ibid. In quo differt a scurrilitate, ibid.---Suadere, quid? 385.---Subsequentium et precedentium regula, 81, 205.---Non Subsistere melius est quam male subsistere, 215.---Succini uis, 50.---Superstitio muliercularum Christianarum, 184.---Supplicia eterna, 210. Inter peccatores diuersa sunt supplicia, 60. Reorum supplicia, 674.---Surdi quomodo Euangelium possunt recipere? 420.---Syllepsis, quid? 211, 235.---Syllogismus ineuitabilis, 81. Syllogismi solutio et consequentia, 416.---Synecdochice locutus est Christus, 83.---Syria, dicitur excelsa et sublimis, 397.

T
     Tartesson oppidi conditores, 427. Nunc uocatur Cartela, ibid.---Tatianus Eucratitarum patriarches, 685. Nonnullas Pauli Epistolas reiicit, ibid. Tatiani errores et argumenta, 526. Refelluntur, ibid. Eiusdem syllogismus sophismate decipit audientem, ibid.---Templi presides angeli, quid dicuntur conclamasse, 401.---Tempus emere, quid? 649. Quidam non putant esse tempus presens, sed aut preteritum, aut futurum, 691.---Templum Dei, Ecclesia, unde constructum, 292.---Tenebre, cur dicte exteriores? 45.---Non Tentari humanam animam, impossibile est, 220.---Tentatio magna hominum, que? 597.---Tentator interrogans, quis? 180.---Tentationem Christi cur Ioannes non descripserit? 254.---Terram hanc nemo per mansuetudinem possidet, sed per superbiam, 23.---Tertullianus, 537. Laudatur, 383. Scripsit de Monogamia librum hereticum, 697.---Testamenti noui et ueteris est Deus idem, 594. Una prouidentia utriusque, 446. In uisionibus ueris ueteris et noui Testamenti primum timor pellitur, 407. Morem ueteris Testamenti noua Scriptura conseruat, 377. Historia ueteris Testamenti, 752. Prophete noui Testamenti, 615. Refutantur qui contra uetus latrant, 494, 663. Quidam illud reiiciunt, 54 Heretici laniantes uetus Testamentum, 686. Iidem quas scripturas noui repudiant? ibid.---Testis falsus, quis? 223.---De Thaddeo quid tradit historia, 57. Trinomius fuit, ibid.---Tharsum urbs Cilicie, 762.---Thebestis ciuitas, 427. Olim quomodo uocata, et a quo constructa? ibid.---Theodorus, 3. Commentarius eiusdem, 369.---Theophilus quid interpretatur? 249. Theophili Commentarii, 3.---Tiberius, priuignus Augusti, 177. In eius locum successit; ibid. Sub eo Christus passus est, ibid. Idem notatur, 530, 688.---Timor perfectorum, 662. Seruilis non facit perfectos, ibid. Timor uxoris et serui, 667. Duplex significantia in uerbo timoris, 662.---Titus uirgo permansit, 720. Magna laus Titi per Paulum ab omnibus salutari, 740.---Titus, filius uespasiani, 528. Eius bonitas, quanta? ibid. Nobis proponitur in exemplum, ibid. Tormentorum magnitudo ostenditur, 175.---Traditio apostolica, 203.---Translatus a Deo, securus est, 379. Translati qui dicuntur? ibid.---Trapezita prudens, 646. Optimus quis? 753.---SS. Trinitatis mysterium, 451, 732. Eius eternitas, 691. In SS. Trinitate, una diuinitas, 130, 244, 563 Preclara SS. Trinitatis expositio, 611. Aeternitas in Patre et Filio cequalis, et natura utriusque eadem, 551. Aequalitas in utroque, 609. Operatio eadem, 639. Patris et Filii una est natura, 751. Salus credentium, mysterium Trinitatis est, 732.---Tullius, 537. Eius duplex oratio, 416, 417. Dictum, 517. uide Cicero.---Turba semper est mobilis, 172.---Turpitudo, quid? 642.---Tusculane questiones et uerborum portenta, 387.---De Tyro, Sidone et Sodoma questio proponitur, 73.

U
    Uxores sepe multo meliores maritis inueniuntur, 662.

u
    ualentinus, 120, 737, 743. Error eiusdem et dogma, 88, 593, 602. ualentini deliramenta, que? 378. Duo esse baptismata contendit, 610. Refellitur, 493. ualentinus quomodo legit Scripturas, 340.---uarro Marcus laudatus, 425.  Multa scripsit de Galatis, ibid.---uelamen Legis quomodo et a quo sublatum? 270.---uerbum Dei quare non perficitur in discipulo, 466. Otiosum uerbum quid? 82. uerba inania et plena, 644. Criminosa, que? 82. uerbum Grecum quomodo ab Hieronymo interpretatum? 398. uersio quorumdam uerborum non probatur, 481.---ueritas non inuenitur absque gratia Spiritus S., 501. In nullo ueritas fuit, nisi in solo Iesu, 624. Duplex ueritas, seu scientia assignatur, una que sit iuxta pietatem; altera, etc., 690. Inimici non sunt qui loquuntur ueritatem, licet, etc., 506. Qui loquentes ueritatem persequuntur, fiunt inimici ueritatis, ibid. Obsequium amicos, ueritas odium parit, 462.---uesta habet uirgines, 528.---uestimentorum scissio facta a pontifice, quid significet, 224.---uetulis quid conuenit? 716 et seqq. Habitus earum sit sanctus, ibid. In quibus arguuntur nonnulle, ibid. Adolescentulas secrete debent corripere, non in publico accusare, ibid.---uictorinus, 3. uictorini martyris in Mattheum Commentaria, 249.---uidere sermonem Dei quid? 241.---uiduarum exemplum Anna prophetissa, 307.---uinum adolescentulis declinandum docuit Hieronymus, 651. Effectus, 508, 509. Quo sensu illud damnat Hieronymus, ibid. Consecratur in sanguinem Christi, ibid. Seruitus potationis uini, 717. Quid habet, qui impletur uino, 650, 651.---uiolentia grandis, que? 70.---uirbius, 619.---De uirgilio quid traditur? 485. uirgilii uersus, 611.---uirginitatis premium, 145. Quare maiora habet premia, 761.---uirginis anime alia est puritas et alia eius que libidini subiacuerit, 524. uirgo non uoluntate prostituta, remanet uirgo, 75.---uiro conuenit dilectio, uxori timor, 661. Coniunctio uiri cum uxore stricta et dura, 146.
    uirtus Dei Christus, et in quibus sit? 261. uirtutum connexio, 645. uia uirtutum laudatur, 461. Negantur per uitia, 712. uirtutes duplici modo accipiunt, 376. Maxima uirtus, que? 653. Non cepisse, sed perfecisse uirtutis est, 60. Inest nascentibus quoddam semen iustitie et aliarum uirtutum, 391. Unusquisque ex uirtute appellatur quam uel maxime habet, 425. Media que sunt inter uirtutes et uitia nec facienda, nec appetenda, 481. Non uirtus, sed causa uirtutis apud Deum mercedem habet, 32. Aliud est de uitiis et uirtutibus libros componere: aliud in sensum prophetarum et apostolorum ingredi, 539.---uiscera, quid? 756.---uitia perpetua metum non habent ruinarum, 210. Bonam uitam philosophorum et Gentilium recipit Dominus, 208.---uitium non ostenditur, nisi ex comparatione uirtutis, 52. Quotiescumque uincimur uitiis, toties Deum negamus, 712. Non prodest a uitiis recessisse, nisi optima comprehendantur, 461. uitia in semetipsa finiuntur et pereunt, uirtutes frugibus redundant, 505. Facilius sacculus contemnitur, quam uoluptas, 149.---uoluntatis benefaciendi libertas in nobis, 311.---Licet uomitum perpetem sustineant, etc., multi corpulenti, 114.---uox uiua magnam uim habet, 467.---Quis uulneratur difficile, 679.

Z
    Zacarias propheta et sacerdos, 259. Zacarie silentium quid denotet? 260. Zacarie et Elizabeth laudes, 251. uersus Zacarie sub nomine Ieremie citatus, 227, 228.---Zacynthus, insula, 427.---Zelotypia, quid? 465.---Zelus multiplex, 465. Unus est inuidie uicinus, ibid.---Zeno cum Stoicis quid suspicatur de Deo et creaturis, 611.







ORDO RERUM QUAE IN HOC TOMO CONTINENTUR.

     Prefatio. 9.---COMMENTARIA IN EuANGELIUM S. MATTHAEI, 15.---Prologus, ibid.---LIBER PRIMUS.---21.---CAPUT PRIMUM, ibid.---CAP. II, 26.---CAP. III, 29.---CAP. Iu, 31.---CAP. u, 33.---CAP. uI, 41.---CAP. uII, 46.---CAP. uIII, 50.---CAP. IX, 54.---CAP. X, 60.---LIBER SECUNDUS, 69.---CAP. XI, ibid.---CAP. XII, 76.---CAP. XIII, 85.---CAP. XIu, 96.---CAP. Xu, 105.---CAP. XuI, 112.---LIBER TERTIUS, 113.---CAPITIS XuI CONTINUATIO, ibid.---CAP. XuII, 121.---CAP. XuIII, 128.---CAP. XIX, 133.---CAP. XX, 140.---CAP. XXI, 146.---CAP. XXII, 159.---LIBER QUARTUS, 165.---CAPITIS XXII CONTINUATIO, ibid.---CAP. XXIII, 167.---CAP. XXIu, 175.---CAP. XXu, 183.---CAP. XXuI, 190.---CAP. XXuII, 203.---CAP. XXuIII, 216.---TRANSLATIO XXXIX HOMILIARUM ORIGENIS IN EuANGELIUM LUCAE, 219.---Prologus. ibid.
    HOMILIA PRIMA.---In proemium Luce, usque ad locum ubi ait: Scribere tibi, optime Theophile. Ibid.
    HOMILIA II.---De eo quod scriptum est: Erant autem iusti ambo in conspecta Dei. Cap. I. 223
    HOMILIA III.---De eo quod scriptum est: Apparuit ei angelus Domini a dextris altaris incensi. Cap I. 225
    HOMILIA Iu.---De eo quod scriptum est: Ne timeas, Zacaria, usque ad eum locum ubi ait de Ioanne: Precedet  coram ipso in spiritu et uirtute Elie. Cap. I. 227
    HOMILIA u.---De eo quod Zacarias obmutuit. 228
    HOMILIA uI.---De eo quod scriptum est: Cum autem concepisset Elizabeth, absconderat se, usque ad locum ubi ait: Hic erit magnus. Cap. I. 230
    HOMILIA uII.---De eo quod scriptum est: Exsurgens autem Maria, cum festinatione uenit in montana, usque ad locum ubi ait: Erit consummatio eorum, etc. Cap. I. 232
    HOMILIA uIII.---De eo quod scriptum est: Magnificat anima mea Dominum, usque ad: Timentibus, etc. Cap. I. 235
    HOMILIA IX.---De eo quod scriptum est: Manebat cum ea mensibus tribus, usque ad locum ubi ait: Et loquebatur benedicens Dominum. Cap. I. 237
    HOMILIA X.---De eo quod scriptum est: Plenus spiritu sancto prophetauit, usque ad locum ubi ait: Antecedet enim coram Domino parare uias eius. Cap. I. 238
    HOMILIA XI.---De eo quod scriptum est: Puer autem crescebat et confortabatur spiritu, usque ad: Hec est descriptio, etc. Capp. I et II. 240
    HOMILIA XII.---De eo quod scriptum est, angelum ortum Domini nuntiasse pastoribus. Cap. II. 212
    HOMILIA XIII.---De eo quod scriptum: Et facta est multitudo exercitus celestis, usque ad locum ubi ait: Inuenerunt  Mariam et Iesum positum in presepe. Cap. II. 244
    HOMILIA XIu.---De eo quod scriptum est: Cum autem impleti essent dies circumcisionis eius, usque ad locum ubi ait: Par turturum et duos pullos columbarum. 246
    HOMILIA Xu.---De Simeone, quod in spiritu ad templum uenerit, usque ad locum ubi ait: Nunc dimittis seruum tuum, Domine, in pace. Cap. II. 251
    HOMILIA XuI.---De eo quod scriptum est: Erant pater eius et mater mirantes, etc., usque ad: Ecce iste positus est, etc. 253
    HOMILIA XuII.---De eo quod scriptum est: Erant pater eius et mater admirantes, etc., usque ad locum ubi de Anna scribitur. Cap. II. 256
    HOMILIA XuIII---De eo quod scriptum est: Puer autem crescebat, etc., usque ad locum ubi ait: An nesciebatis, etc. Cap. II. 260
    HOMILIA XIX.---De eo quod scriptum est: Puer autem crescebat, etc., usque ad locum ubi ait: Seniores in templo interrogat. Cap. II. 262
    HOMILIA XX.---De eo quod scriptum est: Quid est quod querebatis me? usque ad uerba: Conseruabat Maria omnia uerba hec in corde suo. Cap. II. 264
    HOMILIA XXI.---De eo quod scriptum est: Quinto decimo anno imperii Tiberii Cesaris, usque ad: Rectas facite semitas eius. Cap. III. 266
    HOMILIA XXII.---De eo quod scriptum est: Omnis uallis implebitur, usque ad uerba: Potens est Deus de lapibidus istis suscitare filios Abrahe. Cap. III. 268
    HOMILIA XXIII.---De eo quod scriptum est: Ecce securis ad radices arborum posita est, usque ad: uenerunt autem et publicani ut baptizarentur ab eo. Cap. III. 271
    HOMILIA XXIu.---De eo quod scriptum est: Ego quidem baptizo uos aqua, usque ad: Ipse uos baptizabit Spiritu sancto et igne. Cap. III. 274
    HOMILIA XXu.---De suspicione quam habebat populus de Ioanne, ne forte ipse esset Christus. 275
    HOMILIA XXuI.---De eo quod scriptum est: Cuius uentilabrum in manu, usque ad: Et congregabit triticum in horreum Cap III. 278
    HOMILIA XXuII.---De eo quod scriptum est: Multa quidem et alia exhortans annuntiabat, usque ad: Spiritus sanctus descendit super eum. Cap. III. 279
    HOMILIA XXuIII.---De genealogia Saluatoris. Diuersitas Matthei et Luce. Cap. III. 281
    HOMILIA XXIX.---De eo quod scriptum est: iehsu autem plenus Spiritu sancto reuersus est; et de tentatione eius prima. Cap. Iu. 283
    HOMILIA XXX.---Tentatio secunda. Cap. Iu. 285
    HOMILIA XXXI.---De tertia tentatione. Cap. Iu. 286
    HOMILIA XXXII.---De eo quod scriptum est. Reuersus est iehsu in uirtute spiritus, usque ad: Et omnium oculi erant in synagoga intendentes in eum. Cap. Iu. 288
    HOMILIA XXXIII.---De eo quod scriptum est: Utique dicitis mihi parabolam istam, etc., usque ad: Sed nullus eorum mundatus est. 290
    HOMILIA XXXIu.---De eo quod scriptum est: Magister, quid boni faciens uitam eternam possidebo? usque ad: uade, et tu fac similiter. 291
    HOMILIA XXXu.---De eo quod scriptum est: Quando uadis cum aduersario tuo, usque ad: Et nouissimum minutum reddes. 294
    HOMILIA XXXuI.---De eo quod scriptum est: Qui uoluerit animam suam perdere, perdet eam, usque ad: Regnum Dei intra uos est. 299
    HOMILIA XXXuII.---De eo quod pullus asine a discipulis solutus est. 300
    HOMILIA XXXuIII.---De eo quod scriptum est: Cum autem appropinquasset, uidit ciuitatem, et fleuit super eam, usque ad: Eiecit omnes uendentes columbas. 302
    HOMILIA XXXIX.---De questione Sadduceorum quam proposuerant Domino, circa mulierem que septem uiros habuit; et de denario quem sibi Saluator iussit ostendi. 303.
    COMMENTARIA IN EPISTOLAM AD GALATAS, 307.---Prologus, ibid.---LIBER PRIMUS, 311.---CAPUT PRIMUM, ibid.---CAP. II, 332.---CAP. III, 346.---LIBER SECUNDUS, 353.---CAPITIS III CONTINUATIO, ibid.---CAP. Iu, 370.---CAP. u, 393.---LIBER TERTIUS, 399.---CAPITIS u CONTINUATIO, ibid.---CAP. uI, 425.---COMMENTARIA IN EPISTOLAM AD EPHESIOS, 439.---Prologus, ibid.---LIBER PRIMUS, 443.---CAPUT PRIMUM, ibid.---CAP. II, 464.---LIBER SECUNDUS, 475.---CAP. III, 477.---CAP. Iu, 492.---LIBER TERTIUS, 513.---CAPITIS Iu CONTINUATIO, ibid.---CAP. u, 517.---CAP. uI, 537.---COMMENTARIA IN EPISTOLAM AD TITUM, 555.---Prologus, ibid.---INCIPIT LIBER, ibid.---CAPUT PRIMUM, ibid.---CAP. II, 577.---CAP. III, 590.---COMMENTARIA IN EPISTOLAM AD PHILEMONEM, 599.---Prologus, ibid.---INCIPIT LIBER, 603.---APPENDIX AD  TOMUM SEPTIMUM S. HIERONYMI, 619.---COMMENTARIA IN LIBRUM IOB, ibid.---Prologus, ibid.---INCIPIT COMMENTARIUM. Ibid.
    CAPUT PRIMUM, ibid.---CAP. II, 623.---CAP. III, 624.---CAP. Iu, 627.---CAP. u, 628.---CAP. uI, 631.---CAP. uII, 633.---CAP. uIII, 635.---CAP. IX, 638.---CAP. X, 641.---CAP. XI, 642.---CAP. XII, 644.---CAP. XIII, 648.---CAP. XIu, 649.---CAP. Xu, 651.---CAP. XuI, 657.---CAP. XuII, 660.---CAP. XuIII, 662.---CAP. XIX, 665.---CAP. XX, 668.---CAP. XXI, 671.---CAP. XXII, 675.---CAP. XXIII, 678.---CAP. XXIu, 680.---CAP. XXu, 687.---CAP. XXuI, CAP. XXuII, 691.---CAP. XXuIII, 696.---CAP. XXIX, 703.---CAP. XXX, 706.---CAP. XXXI, 718.---CAP. XXXII, 721.---CAP. XXXIII, 724.---CAP. XXXIu, 727.---CAP. XXXu, 731.---CAP. XXXuI, 734.---CAP. XXXuII, 739.---CAP. XXXuIII, 745.---CAP. XXXIX, 766.---CAP. XL, 781.---CAP. XLI, 790.---CAP. XLII, 796
    Admonitio in subsequens Breuiarium in Psalmos. 801
    BREuIARIUM IN PSALMOS, 821.---Prologus. Ibid.
    Psalmus primus, 823.---Psalm. II, 825.---Psalm. III, 827.---Psalm. Iu, 828.---Psalm. u, ibid.---Psalm. uI, 833.---Psalm. uII, 834.---Psalm. uIII, 837.---Psalm. IX, 839.---Psalm. X, 845.---Psalm. XI, 846.---Psalm. XII, 849.---Psalm. XIII, 850.---Psalm. XIu, 853.---Psalm. Xu, 856.---Psalm. XuI, 858.---Psalm. XuII, 863.---Psalm. XuIII, 872.---Psalm. XIX, 875.---Psalm. XX, 876.---Psalm. XXI, 879.---Psalm. XXII, 884.---Psalm. XXIII, 886.---Psalm. XXIu, 889.---Psalm. XXu, 892.---Psalm. XXuI, 894.---Psalm. XXuII, 898.---Psalm. XXuIII, 900.---Psalm. XXIX, 902.---Psalm. XXX, 906.---Psalm. XXXI, 911.---Psalm. XXXII, 914.---Psalm. XXXIII, 919.---Psalm. XXXIu, 923.---Psalm. XXXu, 929.---Psalm. XXXuI, 931.---Psalm. XXXuII, 937.---Psalm. XXXuIII, 941.---Psalm. XXXIX, 943.---Psalm. XL, 946.---Psalm. XLI, 949.---Psalm. XLII, 951.---Psalm. XLIII, 952.---Psalm. XLIu, 956.---Psalm. XLu, 960.---Psalm. XLuI, 962.---Psalm. XLuII, 963.---Psalm. XLuIII, 965.---Psalm. XLIX, 968.---Psalm. L, 972.---Psalm. LI, 975.---Psalm. LII, 977.---Psalm. LIII, 979.---Psalm. LIu, 981.---Psalm. Lu, 985.---Psalm. LuI, 987.---Psalm. LuII, 989.---Psalm. LuIII, 992.---Psalm. LIX, 994.---Psalm. LX, 996.---Psalm. LXI, 998.---Psalm. LXII, 1000.---Psalm. LXIII, 1002.---Psalm. LXIu, 1003.---Psalm. LXu, 1005.---Psalm. LXuI, 1008.---Psalm. LXuII, 1012.---Psalm. LXuIII, 1020.---Psalm. LXIX, 1025.---Psalm. LXX, ibid.---Psalm. LXXI, 1027.---Psalm. LXXII, 1030.---Psalm. LXXIII, 1032.---Psalm. LXXIu, 1034.---Psalm. LXXu, 1035.---Psalm. LXXuI, 1038.---Psalm. LXXuII, 1044.---Psalm. LXXuIII, 1054.---Psalm. LXXIX, 1056.---Psalm. LXXX, 1058.---Psalm. LXXXI, 1062.---Psalm. LXXXII, 1067.---Psalm. LXXXIII, 1070.---Psalm. LXXXIu, 1074.---Psalm. LXXXu, 1078.---Psalm. LXXXuI, 1080.---Psalm. LXXXuII, 1085.---Psalm. LXXXuIII, 1087.---Psalm. LXXXIX, 1091.---Psalm. XC, 1096.---Psalm. XCI, 1100.---Psalm. XCII, 1105.---Psalm. XCIII, 1106.---Psalm. XCIu, 1110.---Psalm. XCu, 1111.---Psalm. XCuI, 1115.---Psalm. XCuII, 1118.---Psalm. XCuIII, 1122.---Psalm. XCIX, 1124.---Psalm. C, 1125.---Psalm. CI, 1126.---Psalm. CII, 1129.---Psalm. CIII, 1131.---Psalm. CIu, 1135.---Psalm. Cu, 1140.---Psalm. CuI, 1144.---Psalm. CuII, 1150.---Psalm. CuIII, 1155.---Psalm. CIX, 1163.---Psalm. CX, 1168.---Psalm. CXI, 1169.---Psalm. CXII, 1171.---Psalm. CXIII, 1173.---Psalm. CXIu, 1177.---Psalm. CXu, 1180.---Psalm. CXuI, 1184.---Psalm. CXuII, ibid.---Psalm. CXuIII, 1187.---Psalm. CXIX, 1205.---Psalm. CXX, 1206.---Psalm. CXXI, 1207.---Psalm. CXXII, 1208,---Psalm. CXXIII, 1209.---Psalm. CXXIu, ibid.---Psalm. CXXu, 1210.---Psalm. CXXuI, 1211.---Psalm. CXXuII, 1212.---Psalm. CXXuIII, 1213.---Psalm. CXXIX, 1214.---Psalm. CXXX, ibid.---Psalm. CXXXI, 1215.---Psalm. CXXXII, 1217.---Psalm. CXXXIII, 1221.---Psalm. CXXXIu, 1227.---Psalm. CXXXu, 1228.---Psalm. CXXXuI, 1230.---Psalm. CXXXuII, 1232.---Psalm. CXXXuIII, ibid.---Psalm. CXXXIX, 1233.---Psalm. CXL, 1234.---Psalm. CXLI, 1238.---Psalm. CXLII, 1239.---Psalm. CXLIII, 1241.---Psalm. CXIu, 1246.---Psalm. CXLu, 1248.---Psalm. CXLuI, 1253.---Psalm. CXLuII, 1257.---Psalm. CXLuIII, 1262.---Psalm. CXLIX, 1266.---Psalm. CL. 1268
    SECUNDA EXPOSITIO SUPER PSALMUM CXIX. 1269
    LIBER DE EXPOSITIONE PSALMORUM. 1277
    Psalmus primus, 1279.---Psalm. u, 1284.---Psalm. uII, 1285.---Psalm. IX, 1287.---Psalm. LXXuIII, 1288.---Psalm. CXXuIII, 1294.---Psalm. CXXXI, 1296,---Psalm. CXLI. 1298
    Martianei admonitio ad consequentem prefationem in librum Psalmorum, 1299.---PRAEFATIO DE LIBRO PSALMORUM, ibid.---Index analyticus. 1305




FINIS TOMI uIGESIMI SEXTI.


