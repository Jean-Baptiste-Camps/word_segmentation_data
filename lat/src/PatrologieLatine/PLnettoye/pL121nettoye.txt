
PATROLOGIAE TOMUS CXXI.

RATRAMNI / AENEAE PARISIENSIS / S. REMIGII

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXXI.


RATRAMNI,



AENEAE PARISIENSIS,



S. REMIGII,

ETC., ETC.

OPERA OMNIA.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


uolume title page
SAECULUM IX.

RATRAMNI

CORBEIENSIS MONACHI,

AENEAE,



SANCTI REMIGII,

PARISIENSIS ET LUGDUNENSIS EPISCOPORUM,

WANDALBERTI MONACHI,



PAULI ALuARI CORDUBENSIS,



OPERA OMNIA,

IUXTA MEMORATISSIMAS ACHERII, FLOREZII ET ANTONII COLLECTIONES NOuISSIME AD PRELUM REuOCATA. INTERMISCENTUR

LOTHARII REGIS,



HERARDI TURONENSIS,



GUNTHARII COLONIENSIS,



THEOTGAUDI BELGICAE GALLICAE PRIMATIS,



ARDUICI uESONTIONENSIS,



WULFADI BITURICENSIS,



ADuENTII METENSIS EPISCOPORUM;



GRIMALDI SANGALLENSIS ABBATIS,



MILONIS MONACHI S. AMANDI,



ISONIS SANGALLENSIS MONACHI,



GOTTESCHALCI HAERETICI,

ETC., ETC.

SCRIPTA QUAE EXSTANT UNIuERSA.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM. SEU PETIT-MONTROUGE. 1852


ELENCHUS AUCTORUM ET OPERUM QUI IN HOC TOMO CXXI CONTINENTUR.


RATRAMNUS CORBEIENSIS MONACHUS.
De predestinatione Dei, ad Carolum Caluum libri duo.	Col. 12
De eo quod Christus ex uirgine natus est.	31
De Corpore et Sanguine Domini.	103
Dissertatio in librum de Corpore et Sanguine Domini, auctore I. Boileau theologo Parisiensi.	171
Contra Grecorum opposita libri quatuor.	223
Epistola de cynocephalis 	1153



GOTTESCHALCUS MONACHUS ORBACENSIS.
Confessio.	347
Confessio prolixior.	349
Epistola Gotteschalci ad Ratramnum.	357



LOTHARIUS REX.
Lotharii epistole tres.	371



GUNTHARIUS COLONIENSIS EPISCOPUS.
Guntharii diabolica capitula in Nicolaum papam.	377
Retractatio Guntharii.	381
Guntharii, Theotgaudi et Arduici epistola ad Hincmarum.	Ibid.
Eorumdem epistola ad episcopos in regno Ludouici constitutos.	Ibid.



THEUDOINUS CATALAUNENSIS PRAEPOSITUS
Theudoini epistola ad Alamannum monachum Altiuillarensem.	385



PAULUS ALuARUS CORDUBENSIS.
Aluari Confessio.	397
---Epistole.	411
---Indiculus Luminosus.	513
---Carmina.	555
Appendix.	565



BERNARDUS MONACHUS FRANCUS.
Bernardi Itinerarium in loca sancta.	569



WANDALBERTUS PRUMIENSIS MONACHUS.
Wandalberti Martyrologium.	585
---De uita S. Goaris.	639
Appendix.	673



AENEAS PARISIENSIS EPISCOPUS.
Liber aduersus Grecos.	683



HERARDUS TURONENSIS ARCHIEPISCOPUS.
Herardi capitula.	763
---Commonitorium.	773
---Annuntiatio in synodo Suessionensi III.	775



ISO SANGALLENSIS MONACHUS.
De miraculis S. Othmari libri duo.	779



GRIMALDUS SANGALLENSIS ABBAS.
Liber Sacramentorum.	795
Grimaldi et Tattonis epistola ad Reginbertum.	925



MILO MONACHUS S. AMANDI.
S. Amandi uita metrica.	927
Additio ad uitam S. Amandi.	967
Carmen de conflictu ueris et memis.	983



S. REMIGIUS LUGDUNENSIS EPISCOPUS.
Liber de tribus Epistolis.	985
Absolutio questionis de generali per Adam damnatione omnium et speciali per Christum ex eadem ereptione electorum.	1067
De tenenda Scripture ueritate.	1083



WULFADUS BITURICENSIS EPISCOPUS.
Epistola pastoralis	1135



ADuENTIUS METENSIS EPISCOPUS.
Libellus de Waldrada.	1141
Aduentii epistola ad Theutgaudum Coloniensem episcopum.	1143
Ad Nicolaum papam.	1145
Orationes in synodo Metis coadunata.	1149
Aduentii priuilegium.	Ibid.





Main uolume text





ANNO DOMINI DCCCLXuIII.
RATRAMNUS CORBEIENSIS MONACHUS.





NOTITIA HISTORICA IN RATRAMNUM.


 Bertramus in editionibus Sigeberti Gemblacensis, cap. 95, et apud Trithemium cap. 274, de S. E., et lib. II, cap. 48, de illustribus Benedictinis, aliosque: etiam in primis editionibus libri de Cena Domini Bertramus: sed idem rectius Ratramnus appellandus, quo nomine uenit apud Anonymum Cellotianum; Flodoardum, III, 15; Hincmarum, de Predestinatione, cap. 5, tom. I, pag. 26, et contra Gottheschalcum, pag. 413, 438, 450; Lupum Ferrariensem, epist. 79; Anonymum Mellicensem, cap. 46; et in Sigeberti codicibus mss. Gemblacensi et uallis uiridis, nec non in Codicibus librorum quos ipse composuit, aliis atque editionibus. Monachum Corbeiensem ordinis Benedictini fuisse, Hincmaro teste, conuenit: Gallum natione, suspicio est, nec dubium est prepositum gessisse cenobii Orbacensis in diecesi Gallie Suessionensi. Iussus a Carolo Caluo, Gallie ab anno 840 rege, et ab anno 875, 25 Decemb., ad 877, 6 Octobr., imperatore, de Sanguine et Corpore Christi quid sentiat significare, scripsit notissimum  illum libellum de Corpore et Sanguine Domini, in quo diu ante Berengarium, Paschasii Radberti  sententiam et transsubstantionis dogma perspicue refellit, argumentisque e sacra Scriptura et a sane rationis petitis iudicio testimonia adiungit doctorum Latine Ecclesie:  Ambrosii, Augustini, Hieronymi, Isidori, Fulgentii, et que ex Sacramentario Gregorii Magni inter celebrationem S. Cene dici consueuerunt. Ratramni nomen initio et fine libri annotatum Mabillonius  fatetur se reperisse in ms. Lobiensi annorum 800. Exstat etiam in alio non minus perantiquo Salmansweilano, et antequam an. 1532 ederetur, Ratramnum in prefatione ad libros de ueritate Corporis et Sanguinis Christi contra Oecolampadium, Colon. 1527, laudauit inter scriptores catholicos de illo argumento Ioannes Fischerus, episcopus Roffensis. Prodiit primum Colonie 1532, 8o, apud Ioannem Prel, sub titulo: »Bertrami presbyteri, ad Carolum Magnum imperatorem,« et cum  prefatione Leonis Iude, interpretis  Germanice eodem an. 1532, Tiguri. Deinde Latine iterum Geneue, 1541, 8o, et in Microbresbytico an. 1550, atque Orthodoxographis prioris edit. an. 1555; et cum Paschasio Ratberto Colonie, 1551, 8o, et in Guilelmi Feuguerci Opusculis Lugduni Batauorum, 1579, 8o, et in Catalogo testium ueritatis edit. Sim. Goulartii, Geneue, 1608, fol., et cum notis Ioannis Lampadii, Breme, 1614, 8o. Hinc, ut alias editiones Hendreichio pag. 543 notatas preteream, post Gallicas uersiones an. 1550, 1558, 1560, 1619, 1653 etiam Latine et Gallice, Petro Allixio interprete, Parisiis an. 1672, 4o, et ex Iacobi Boilauii  uersione Gallica, cum prefatione et notis, Parisiis, 1686, 12o, et Latine cum uindiciis aduersus Ioannem Harduinum (qui Ratramnum hereticis [ 1712, 12o.  Nec minus post uersiones Belgicas, Roterod. 1610, Ultraiect. 1620; atque Anglicas  et cum uersione Anglica clarissimi Guilelmi Hopkinsii  canonici Worcestriensis, Londini, 1686, 12o, 1688,  8o, cum eruditis de Ratramno et eius doctrina, aduersus Boilauium aliosque Romane Ecclesie doctores, dissertationibus. Atque ex hac Anglica editione, premissis etiam illis dissertationibus Gallice uersis, libellus Ratramni Latine et Gallice, Amstelodami, 1717, 8o. Quanquam uero Ioannes Scotus quoque, eiusdem Caroli Calui iussu in eamdem sententiam librum de Corpore et Sanguine Domini scripsit, mire probatum Berengario: qui inter sanctos in quibusdam Martyrologiis Iu. Idus Nouembr. ascribitur: tamen uerisimilius est, cum Berengarius illum coactus fuisset in concilio uercellensi an. 1050, damnatum, comburere in concilio Romano an. 1059, intercidisse potius, quam contra fidem tot codicum, contra diuersitatem genii scribendi, qui in Scoti scriptis deprehenditur, et contra alias rationes a uiris doctis allatas, Ratramno huic, librum quem habemus, eripi, Scotoque  tribui debere. Scriptis prohibitis accensent Indices Romanus, Tridentinus, Hispanicus  Quiroge: Belgicus autem interpretatione adiuuandum iudicat. uide Usserium de Ecclesiarum successione, pag. 48 seq., et Dalleum de usu Patrum, pag. 111 seq. Itaque Latinus Latinius tom. I Bibliothece sacro-profane, p. 110, testatur se Bertramni librum libro Paschasii de eodem argumento subiunctum percurrisse, »immemorem in Indice notatum hereseos nomine: Quare post agnitum errorem meum, proieci libellum, et a summo penitentiario curaui me absoluendum reuerendissimo cardinali uormiensi.«

Scripsit preterea hic Ratramnus ad eumdem Carolum Caluum libros duos de Predestinatione, in quibus cum Gotteschalco facit, ab Hincmaro aliisque oppugnatus. Edidit Gilbertus Manguinus inter scriptores noni seculi qui de Predestinatione et Gratia scripserunt, Parisiis, 1650, 4o; unde recusi tom. Xu Bibliothece Patrum Lugdunens., pag. 442. Confer Usserii et Cellotii Historiam Gotteschalci.

»Contra Grecorum Romanam Ecclesiam infamantium  errores,« ad Nicolaum I, pontificem Romanum, libros quatuor, Photii epistole potissimum oppositos, quorum tribus primis integris tractat de processione Spiritus sancti, edidit Dacherius tomo secundo Spicilegii .

»De partu uirginis, seu de Natiuitate Christi,« modo communi et naturali non clauso B. uirginis utero facta. Cui Paschasius Radbertus libellos duos de partu uirginis pro contraria sententia opposuit.  Paschasium respiciunt uerba Ratramni in prefatione: »Obsecro reuerentiam tuam ut ad suggestionem paruitatis nostre respondere non graueris.« De Controuersia illa uide B. Ittigium de Bibliothecis Patrum, pag. 169, et quos laudat Mabillonium sec. Iu. Benedictin. parte II, prefat. cap. 3, et tom. II Annalium Benedictin. ad annum 844, pag. 652 seq., et Natalem Alexandrum sec. IX et X, parte II, dissertat. 13.

Epistola ad Rimbertum presbyterum de Cynocephalis, quod non sint Ade posteris deputandi. Edita ex codice bibliothece Pauline Lipsiensis, ab erudito uiro Gabriele Dumont in dissertatione de Cynocephalis, inserta tomo sexto Historie critice reipublice Litterario-Massoniane, edite Gallice Amstelodami, 1714, 12o, pag. 188-196.

Liber de Anima, quod non omnium hominum una sit anima, ut Marianus Scotus ex loco quodam Augustini de quantitate anime affirmauerat. Hic liber, quem habuit edereque uoluit Mabillonius, exstat  etiam ms. in uariis Anglie bibliothecis.

Ex Hincmari libro de una et non trina Deitate, tom. I Operum, pag. 413 et 438, constat Ratramnum cum Gotteschalco defendisse, et Hilarii atque Augustini dictis confirmasse uerba ueteris hymni: »Te trina Deitas unaque poscimus,« pro quo Hincmarus maluit Te summa Deitas. Liber autem quo id a Ratramno factum, ad nos non peruenit.





RATRAMNI CORBEIENSIS MONACHI DE PRAEDESTINATIONE DEI LIBRI DUO AD REGEM CAROLUM CALuUM.






uETERUM AUCTORUM DE HIS RATRAMNI LIBRIS TESTIMONIA.


 Hincmarus Rhemensis archiepiscopus, de Predestinatione, ad Carolum regem, cap. 5.

Ratramnus nichilominus, monasterii Corbeie monachus, libellos duos, quos nobis examinandos dedistis, ea intentione elaboratos porrexit, ut ostendat quatenus sicut electi a Deo predestinantur ad uitam, ita et reprobi a Deo predestinantur ad mortem.


Sigibertus, Gemblacensis monachus, de Scriptoribus ecclesiasticis, cap. 95.

Bertramus scripsit librum de Corpore et Sanguine Domini; et ad Carolum, librum de Predestinatione.


Ioannes Trithemius, abbas Spanhemensis, de Scriptoribus ecclesiasticis.

Bertramus, presbyter et monachus, in diuinis Scripturis  ualde peritus, et in libris secularium disciplinarum egregie doctus, ingenio subtilis et clarus eloquio, nec minus uita quam doctrina insignis, scripsit multa preclara opuscula, de quibus ad meam notitiam pauca peruenerunt. Ad Carolum regem, fratrem Lotharii imperatoris, scripsit commendabile opus.

De Predestinatione I.

De Corpore et Sanguine Domini lib. I.

Claruit temporibus Lotharii imperatoris, anno 830.


Idem Trithemius in Chronico Hirsaugiensi.

Bertramus monachus, in omni litteratura doctissimus, scripsit ad Carolum regem de Predestinatione. Item de Corpore et Sanguine Domini, cum aliis multis que ad notitiam nostre lectionis non uenerunt.



PRAEFATIO AUCTORIS.


 Domino glorioso atque precellentissimo principi CAROLO RATRAMNUS.

Cum uirtus et sapientia regiam maiestatem illustrent, uirtus uidelicet qua aduersarios expugnet, sapientia qua reipublice corpus omne disponat, magnificentiam uestram hec duo clarius attollunt, quod celestis sapientie secreta perquiritis et religionis amore flagratis. Hec enim uos prioribus comparant principibus, qui uirtutum potentia hostium colla subegerunt, et sapientie fulgore et religionis honore amici Dei facti sunt: Dauid dicimus et Salomonem, Ezechiam, et Iosiam, quibus sicut fuit studium circa diuine sapientie mysteria detineri, ita eorum fama et immortalis existit, et stipendiis eterne beatitudinis ornata refulget. Quorum imitatores  effecti, admirabili prudentia reipublice uestre statum disponitis, et potenti uirtute hostium uires subigitis; et ineffabili religionis amore celestium sapientiam secretorum disquiritis, et quemadmodum catholice fidei status inuiolabilis perseueret, omni uigilantia elaboratis. Hoc autem studium et hec uirtutum insignia non tanquam peregrina et laborum studiis comparata uobis adsunt, sed ueluti naturalia: siquidem gloriose memorie Augusti pater et auus, et uirtutum armis, et sapientie decore, et religionis sublimitate adeo effulserunt, ut uirtutum magnificentia et priores ante se reges incomparabiles sibi monstrarent, et posteris imitationis exempla relinquerent; a quibus ut originem sanguinis ducitis, ita utriusque parentis et uirtutem et religionem possidetis.  Sed si altius uolumus nobilitatis uestre progeniem speculari, uidemus originis uestre stemmata secularis potentie gloriam semper religionis honore decorasse. Unde constat uos non solum regali dignitate insignitatem habere, sed et sancte stirpis propagine religionis studium possidere. Cuius quoque religionis amore humilitati nostre maiestas uestra  iungere dignata est, ut de nuper exorta questione, sed olim iam a sanctis Patribus determinata, collecta ex sanctorum libris capitula uobis dirigerem, quibus qualiter de ea sentirent manifestius uobis eluceret. Cum enim uniuersa caute disquiritis et diligenter disponitis, tum quoque in hac questione, cuius profunditas multos caligare facit, studiose ualde et modeste inceditis, ut sanctorum sententias ex ea cognoscentes, quid postea prudentiam uestram agere oporteat deliberetis. Ego autem, cupiens parere magnitudinis uestre imperio, colligere studui ex catholicorum doctorum sententiis, que pro breuitate sui occupationibus uestris non fiant onerose, et pro sententiarum plenitudine rei ueritatem non abscondant. Et quia huius questionis, id est de predestinatione,  profundum ualde mysterium est, statui prius de diuina dispositione sanctorum Patrum proferena testimonia dicere, deinde ad predestinationis narrationem uenire: ut cum probatum fuerit uniuersa que geruntur in mundo diuine dispensationis secretis moderari, facilior intelligentie uia pareat ad predestinationis manifestationem. In quo opere sicut magnitudinis uestre iussionem exsequi cupimus, ita clementiam exoramus ut eorum que dixerimus et probator sitis et iudex: et si quid bene dictum fuerit, uestra sententia confirmetur; si quid uero aliter uobis uisum fuerit, per uos redarguatur, nobisque correctionis uestre sententia propter pietatis uestre clementiam non abscondatur, nec ad multorum conspectum ueniat, nisi sapientia uestra comprobauerit  recte dicta esse que protulerimus. Et quod hec postulare presumimus, non temerarie presumptioni deputet magnitudo uestra, sed humilitati et uerecundie, que non solum pro erratis timent publice discuti, uerum etiam in bene dictis uerentur publicari.



LIBER PRIMUS. DE DIuINA DISPOSITIONE.


 Sed iam ad propositum ueniamus. Nemo quisquis bene credit in Deum, dubitat presentia illius celum terramque contineri, mundumque prouidentia diuina regi; et sicut nichil latet sapientiam eius, ita dispositio  illius uniuersa moderatur et regit. Sicut enim nulla est creatura occulta in conspectu illius, ita et actiones hominum et cogitationes nouit, quia, secundum Scripture diuine auctoritatem: »Nulla est creatura inuisibilis in conspectu illius; sed omnia  nuda sunt et aperta oculis eius: et qui omnia nouit, disponit uniuersa .« Unde liber Sapientie loquitur: »In manu enim illius et nos, et sermones nostri, et omnis sapientia, et operum scientia, et  disciplina: ipse enim dedit mihi omnium que sunt scientiam ueram, ut sciam dispositionem orbis terrarum, et uirtutem elementorum; initium et consummationem et medietatem temporum, uicissitudinum permutationes, et consummationes temporum,  morum mutationes, et diuisiones temporum: anni cursus et stellarum dispositiones, uim uentorum et cogitationes hominum, differentiam arborum et uirtutes radicum; et quecunque sunt absconsa et impreuisa didici: omnium enim artifex docuit me sapientia .« Hec dici non de aliquo mortali manifestum est, nisi de solo mediatore Dei et hominum, qui ex eo quod uirtus et sapientia Dei Patris est, ex eo autem quod homo factus est, accepit uniuersorum scientiam et intelligentiam; quia secundum Euangelii protestationem plenus gratia et ueritate consistens, sicut ex eo quod homo factus est, corpore circumscriptus fuit, ita ex eo quod uerbum caro factum est, omnia quecunque sunt absconsa et impreuisa nouit, et omnia prospicit, et capit omnes  spiritus intelligibiles, et sicut nouit omnia cum Patre, ita disponit uniuersa cum illo. De ipsa autem sapientia subsequenter in eodem libro scribitur ita prosequendo: »Attingit autem ubique propter suam munditiam ;« item: »Attingit a fine usque ad finem fortiter, et disponit omnia suauiter .« Qui ergo omnia nouit, et omnia concludit, continet atque disponit, preterita, presentia et futura nequaquam eum latent, sicut et superius ait, quia dederit homini, ut cognosceret »initium et medietatem et consummationem temporum.« Si enim hoc homo ex dono Dei promeruit, quanto magis ille, qui hec tribuit cognoscit: ergo quia nouit et preterita, et presentia, et futura, dispensat illa atque disponit; et qui nouit »cogitationes hominum,«  ipse utique disponit eas non solum bonas, uerum etiam et malas. Quamuis enim praue cogitationes hominum non sint a Deo, non tamen eius cogitationem effugiunt, aut uoluntatis eius dispositionem transgrediuntur; unde bonarum cogitationum et auctor est et ordinator, malarum uero ordinator tantum, non uero auctor, quia »attingit a fine usque ad finem fortiter, et disponit omnia suauiter.« Sicut ergo hec, ita etiam et electorum numerum et reproborum cognouit, et sicut uniuersorum ordinator est, sic etiam et eorum: nec tantum horum acta que gerunt in presenti uita, sed et fines eorum et nouit et disponit. Qualiter autem de singulis agat, non nouo consilio, nec noua cogitatione concipit, sed in eternitate dispositiones sue uniuersa quemadmodum  geruntur per successiones temporum disposita sunt; quia, sicut ait Apostolus, »apud Deum non est ulla commutatio, nec uicissitudinis obumbratio.« Sicut enim eternus est, ita et eternaliter omnia nouit; et sicut omnia comprehendit, ita scientie sue lumine quecunque sunt, et fuerunt, et futura sunt, uno intuitu contuetur. Et sicut nichil noui est apud illum, ita in eterna dispositione consistunt immobiliter fixa qualiter creaturarum ordo per successiones temporum agatur: in qua sempiternitatis dispositione et electorum finem et reproborum cognouit, et de singulis quid agendum sit sempiterno consilio immutabiliter determinatum est. Hec autem sempiterni consilii dispositio predestinatio est operum Dei, qua predestinatione  et electos disponit ad regnum, et reprobos ad penas.

De qua dispositione Dei B. Augustinus in libro de libero Arbitrio loquitur , demonstrans quod uniuersorum uoluntates, non solum bonas, sed et malas, quocunque uoluerit inclinat, et eius dispositioni seruiunt, ita dicens: Scriptura diuina, si diligenter inspiciatur, ostendit non solas bonas hominum uoluntates, quas ipse facit ex malis, et a se factas bonas ad actus bonos et ad eternam dirigit uitam, uerum etiam illas que conseruant seculi creaturam, ita esse in Dei potestate, ut eas quo uoluerit, quando uoluerit, faciat inclinari, uel ad beneficia quibusdam prestanda, uel ad penas quibusdam ingerendas, sicut ipse iudicat, occultissimo quidem  iudicio, sed sine ulla dubitatione iustissimo. Nam inuenimus aliqua peccata etiam penas esse aliorum peccatorum, sicut »sunt uasa ire,« que dicit Apostolus, »perfecta in perditionem ;« sicut est induratio Pharaonis, cuius et causa dicitur »ad ostendendam in illo uirtutem Dei ;« sicut est fuga Isrelitarum a facie hostium de ciuitate Hai : in animo enim factus est timor ut fugerent; et hoc factum est ut uindicaretur peccatum eo modo quo uindicandum fuerat. Unde dixit Dominus ad Iesum Naue: »Non poterunt filii Isrel subsistere ante faciem inimicorum suorum .« Quid est »non poterunt subsistere?« Quare non subsistebant per liberum arbitrium, sed per timorem turbata uoluntate fugiebant, nisi quia  Deus dominatur et uoluntatibus hominum, et quos uult in formidinem conuertit iratus? Nunquid non hostes Isrelitarum aduersus populum Dei, quem ducebat iehsu Naue, sua uoluntate pugnarunt? Et tamen dicit Scriptura, »quia per Dominum factum est confortari cor eorum, ut obuiam irent ad bellum contra Isrel, ut exterminarentur .« Nunquid non sua uoluntate homo improbus filius Gemini maledicebat regi Dauid? Et tamen quid ait Dauid plenus uera et alta sapientia? quid ait illi qui maledicentem percutere uoluit? »Quid mihi, inquit, et uobis, filii Saruie? Dimittite eum ut maledicat, quia Dominus dixit illi maledicere Dauid; et quis dicet ei: Quare fecisti sic?«  Deinde Scriptura diuina plenam sententiam regis uelut ab  alio initio repetendo commendans: »Et dixit, inquit, Dauid ad Abizai et ad omnes pueros eius: Ecce filius meus, qui exiuit de utero meo, querit animam meam, et adhuc modo [al., quanto magis nunc] filius Gemini. Sinite illum ut maledicat, quoniam dixit illi Deus, ut uideat Dominus humilitatem meam, et retribuat mihi bona pro maledicto eius in die isto .« Quomodo dixerit Dominus homini huic maledicere Dauid, quis sapiens et intelliget? Non enim iubendo dixit Deus, ubi obedientia laudaretur; sed quod eius uoluntatem proprio suo uitio malam in hoc peccatum iudicio suo iusto et occulto inclinauit, ideo dictum est, »dixit ei Dominus.« Nam si iubenti obtemperasset Deo, laudandus  potius quam puniendus esset, sicut, ex hoc peccatum [al., peccato] postea nouimus esse punitum. Nec causa tacita est cur ei Dominus isto modo dixerit maledicere Dauid; hoc est cor eius malum in hoc peccatum miserit uel dimiserit: »ut uideat, inquit, Dominus humilitatem meam, et retribuat mihi bona pro maledicto eius in die isto.« Ecce quomodo probatur Deum uti cordibus et malorum ad laudem atque adiumentum bonorum. Sic usus est Iuda tradente Christum; sic usus est Iudeis crucifigentibus Christum. Et quanta inde bona prestitit populis credituris! Qui et ipso diabolo utitur pessimo, sed optime, ad exercendam et probandam fidem et pietatem bonorum, non sibi, qui omnia scit antequam fiant, sed nobis, quibus erat necessarium ut eo modo  ageretur nobiscum. Nunquid non sua uoluntate Absalom elegit consilium quod sibi oberat? Et tamen ideo fecit, quia exaudierat Dominus eius patrem orantem ut hoc fieret. Propter quod ait Scriptura: »Et Dominus mandauit dissipare consilium Achitophel bonum, ut inducat Dominus super Absalom mala omnia .« »Bonum consilium« dixit, quod ad tempus proderat cause, quia pro ipso erat contra patrem eius, contra quem rebellauerat, ut eum posset opprimere, nisi Dominus consilium dissipasset quod dederat Achitophel, agendo in corde Absalom, ut tale consilium repudiaret, et aliud quod ei non expediebat eligeret . Quis non ista diuina iudicia contremiscat, quibus agit Deus etiam in cordibus malorum hominum quidquid uult,  reddens eis tamen secundum merita eorum? Roboam, filius Salomonis, respuit consilium salubre seniorum quod ei dederant, ne cum populo dure ageret, et uerbis ceuorum suorum potius acquieuit, respondendo minaciter quibus leniter debuit . Unde hoc nisi propria uoluntate? Sed hinc ab eo recesserunt decem tribus Isrel, et alium regem sibi constituerunt Ieroboam, ut irati Dei uoluntas fieret, quod etiam futurum esse predixerat. Quid enim Scriptura dicit? »Non audiuit rex plebem, quoniam erat conuersio a Domino, ut statueret uerbum suum quod locutus est in manu Ahie Silonite de Ieroboam filio Nabath .« Nempe sic factum illud est per hominis uoluntatem, ut tamen »conuersio« esset »a Domino.« Legite libros  Paralipomenon, et inuenietis in secundo libro scriptum: »et suscitauit Dominus super Ioram spiritum Philistiim et Arabum, qui finitimi erant Aethiopibus: et ascenderunt in terram Iuda, et dissipauerunt eam, et ceperunt omnem substantiam que in domo regis inuenta est .« Hic ostenditur Deum suscitare hostes eis terris uastandis quas tali pena iudicat dignas. Nunquid tamen Philistiim et Arabes in terram Iudeam dissipandam sine sua uoluntate uenerunt, aut sic uenerunt sua uoluntate, ut mendaciter scriptum sit quod »Dominus« ad hoc faciendum eorum »spiritum suscitauit?« Imo utrumque uerum est, quia et sua uoluntate uenerunt, et tamen spiritum eorum Dominus suscitauit. Quod etiam sic dici potest,  eorum spiritum Dominus suscitauit, et tamen sua uoluntate uenerunt. Agit enim omnia potens in cordibus hominum etiam motum uoluntatis illorum, ut per eos agat quod per eos agere ipse uoluerit, qui omnino iniuste aliquid uelle non nouit. Quid est quod homo Dei dixit ad Amaziam regem: »Non ueniat tecum exercitus Isrel: non est enim Dominus cum Isrel et omnibus filiis Ephrem: quoniam si putaueris obtinere te in illis, in fugam conuertet te Deus ante inimicos, quoniam est uirtus Deo uel adiuuare uel in fugam uertere?«  Quomodo uirtus Dei alios adiuuat in bello dando eis fiduciam, alios immisso timore uertit in fugam, nisi quia ille »qui in celo et in terra omnia quecunque uoluit fecit ,« etiam in hominum cordibus  operatur. Legimus quid dixerit Ioas, rex Isrel, mittens nuntium ad Amaziam regem uolentem pugnare cum illo. Nam post aliqua dixit: »Nunc sede in domo tua. Quid prouocas in te malum, et cades tu et Iudas tecum?«  Deinde Scriptura subiunxit: »Et non audiuit Amazias, quoniam a Deo erat ut traderetur in malum [al., in manus eius] , quoniam quesierunt deos Edon.« Ecce Deus uolens idololatrie peccatum uindicare, hoc operatus est in eius corde, cui utique iuste irascebatur, ut admonitionem salubrem non audiret, sed ea contempta iret in bellum, ubi cum suo exercitu caderet. Per Ezechielem prophetam dicit Deus: »Et propheta si errauerit, et locutus fuerit, ego Dominus seduxi prophetam illum, et extendam manum  meam super eum, et exterminabo eum de medio populi mei Isrel .« In libro Esther scriptum est quod mulier ex populo Isrel in terra captiuitatis facta erat uxor alienigene regis Assueri: ergo in eius libro scriptum est  quod cum haberet necessitatem interueniendi pro populo suo, quem rex ubicunque in regno eius esset, iusserat trucidari, orauit ad Dominum: cogebat enim eam magna necessitas, ut preter iussum regis et preter ordinem suum ad illum auderet intrare, et uide quid Scriptura dicat: »Et intuitus est eam tanquam taurus in impetu indignationis sue, et timuit regina, et conuersus est color eius per dissolutionem, et inclinauit se super caput delicate sue, que precedebat eam. Et conuertit Deus, et transtulit  indignationem eius in lenitatem .« Scriptum est et in Prouerbiis Salomonis: »Sicut impetus aque, sic cor regis in manu Dei; quocunque uoluerit declinabit illud .« Et in psalmo CIu legitur dictum de Aegyptiis quid fecerit eis Deus: »Et conuertit cor eorum ut odirent populum eius, et dolum facerent in seruos eius .« In litteris etiam apostolicis uide que scripta sunt in Epistola Pauli apostoli ad Romanos: »Propterea tradidit illos Deus in desideria cordis eorum in immunditiam.« Item paulo post: »Propter hoc tradidit illos Deus in passiones ignominie.« Item paulo post: »Sicut non probauerunt habere Deum in notitia, tradidit illos Deus in reprobam  mentem, ut faciant que non conueniunt .« Et ad Thessalonisences in Epistola secunda ait de quibusdam: »Pro eo quod dilectionem ueritatis non receperunt, ut salui fierent, ideo mittet illis Deus operationem erroris, ut credant mendacio, et iudicentur omnes qui non crediderunt ueritati, sed consenserunt iniquitati .« His et talibus testimoniis diuinorum eloquiorum, que omnia commemorare nimis longum, satis, quantum existimo, manifestatur operari Deum in cordibus hominum ad inclinandas eorum uoluntates quocunque uoluerit, siue ad bona pro sua misericordia, siue ad mala pro meritis eorum, iudicio utique suo aliquando aperto, aliquando occulto, semper tamen iusto. Fixum enim debet esse et immobile  in corde uestro quia »non est iniquitas apud Deum .« Ac per hoc quando legitis in litteris ueritatis a Deo seduci homines, aut obtundi uel obdurari corda eorum, nolite dubitare precessisse mala merita eorum, ut iuste ista paterentur, ne incurratis illud prouerbium Salomonis: »Insipientia uiri uiolat uias eius, Deum autem causatur in corde suo .«

His beati Augustini uerbis manifestissime docemur cogitationes hominum et actus diuine obtemperare dispositioni, quamuis ipsi homines hoc nolint, nec eorum intentio eius uoluntati et imperio uelit obedire. De hac dispositione diuina beatus Gregorius in libro Moralium XXIX  ita loquitur: [Ordinem celi nosse est supernarum dispositionum occultas predestinationes  uidere; rationem uero eius in terram ponere, est ante humana corda talium secretorum causas aperire. Rationem uidelicet celi in terra ponere, est supernorum iudiciorum mysteria uel considerando discutere, uel loquendo manifestare. Quod utique facere in hac uita positus nullus potest. Ut enim a paruis ad maiora ueniamus, quis intelligat que esse ratio secretorum potest, quod sepe uir iustus a iudicio non solum non uindicatus, sed etiam punitus redeat; et iniquus eius aduersarius non solum non punitus sed etiam uictor abscedat? Quis intelligat cur uiuit alius insidians mortibus proximorum, et moritur alius qui profuturus esset uite multorum? Alius culmen potestatis assequitur, qui non nisi ledere studet, alius tantummodo lesos defendere  concupiscit, et tamen ipse oppressus iacet. Alius uero uacare appetit, et innumeris negotiis implicatur: alius negotiis implicari desiderat, et coactus uacat. Alius male inchoans usque ad uite sue terminum ad peiora protrahitur: alius bene incipiens per longitudinem temporum proficit ad augmenta meritorum. Atque econtra alius male uiuens diu reseruatur, ut corrigatur: alius uero bene quidem uidetur uiuere, sed in hac uita eo usque durat quoad peruersa prorumpat. Alius in errore infidelitatis natus, in errore deficit: alius in catholice fidei rectitudine genitus, in catholice fidei rectitudine consummatur. Econtra uero alius catholice matris uentre editus, iuxta uite terminum erroris uoragine  deuoratur: alius autem uitam suam in catholica pietate consummat, qui ortus in perfidia, cum lacte matris hauserat uirus erroris. Alius celsitudinem bene uiuendi appetere et uolet et ualet: alius nec uolet nec ualet: alius uolet et non ualet: alius ualet et non uolet. Quis ergo ista iudiciorum celestia secreta discutiat? Quis intelligat discretam lancem equitatis occulte? Ad cognoscendos quippe istos iudiciorum secretorum sinus nullus ascendit. Dicatur ergo homini ut se nescire cognoscat; nescientem uero se cognoscat, ut timeat: timeat, ut humilietur; humilietur, ne presumat in se; non presumat in se, ut Conditoris sui auxilium requirat; et qui in se fidens mortuus est, auctoris sui appetens adiutorium uiuat. Audiat itaque uir iustus iam  quidem se sciens, sed adhuc que supra se sunt nesciens: »Nunquid nosti ordinem celi, et pones rationem eius in terra?«  Id est nunquid occultos ordines iudiciorum celestium comprehendis, aut aperire humanis auribus sufficis? Beatus igitur Iob de iudiciorum incomprehensibilium inuestigatione requiritur, ac si ei aperte diceretur: Cuncta que pateris tanto tolerare patientius debes, quanto, secretorum celestium ignarus, cur hec pateris nescis.]

De qua occulta secretorum iudiciorum dispensatione loquens  monstrat Iudaicum populum repulsum et gentilem susceptum, ita dicens: »[In similitudinem lapidis aque durantur .« Aquas enim populos accipi iam sepius edocuisse me  memini. In lapide uero pro ipsa duritia aliquando gentiles populi designantur. Ipsi quippe lapides coluerunt, et de eis per Prophetam dictum est: »Similes illis fiant qui faciunt ea, et omnes qui confidunt in eis .« Unde Ioannes Iudeos aspiciens se de stemmate generationis extollere, et gentiles preuidens ad Abrahe prolem fidei cognatione transire, ait: »Ne uelitis dicere inter uos: Patrem habemus Abraham. Dico enim uobis quia potens est Deus de lapidibus istis suscitare filios Abrahe ;« lapides utique duros perfidia gentiles uocans. Quia ergo primum Iudea Deo credidit, gentilitate omni in perfidie sue obstinatione remanente, postmodum uero ad fidem corda gentilium mollita sunt, et Iudeorum infidelitas obdurata,  bene dictum est, »in similitudinem lapidis aque indurantur.« Ac si diceret: Illa mollia et penetrabilia fidei corda Iudeorum in insensibilitate uertuntur gentium. Cum enim misericors Deus gentes traxit, iratus Iudeam repulit. Actumque est ut sicut dudum, ad percipiendam fidem gentilitas fuerat obdurata, ita postmodum ad fidem gentilitate suscepta, Iudee populus perfidie torpore duresceret. Unde Paulus apostolus eisdem gentibus dicit: »Sicut aliquando uos non credidistis Deo, nunc autem misericordiam consecuti estis propter illorum incredulitatem: ita et isti non crediderunt in uestra misericordia, ut et ipsi misericordiam consequantur. Conclusit enim, Deus omnia in incredulitate, ut omnium misereatur  .« Quam sententiam suam primo quidem de uocatione Iudeorum et repulsione gentium, postmodum uero de uocatione gentium et repulsione Iudeorum, subtiliter pensans, seque occulta Dei iudicia comprehendere non posse considerans, exclamando subiunxit: »O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius!«  Unde hic quoque cum de Iudeorum perfidia Dominus diceret: »In similitudinem lapidis aque durantur,« ut de repulsione eorum occulta esse sua iudicia demonstraret, apte subdidit: »Et superficies abyssi constringitur ,« quia superiecto quodam ignorantie nostre uelamine, incomprehensibilitas diuini iudicii humane  mentis oculo nullatenus penetratur. Scriptum quippe est: »Iudicia tua abyssus multa .« Nemo ergo perscrutari appetat cur cum alius repellitur, alius eligatur; uel cur cum alius eligitur, alius repellatur: quia superficies abyssi constringitur, et, attestante Paulo, »inscrutabilia sunt iudicia eius, et inuestigabiles uie eius.]«

Item in eodem libro  de eadem dispositione cum tractaret sententiam beati Iob qua dicitur ei a Domino: »Indica mihi si nosti omnia: in qua uia habitet lux, et tenebrarum quis locus sit .« [Ac si dicatur ei: Si plenam te habere scientiam suspicaris, dic uel in cuius corde ea, que nunc deest, innocentia ueniat, uel in cuius corde ea, que nunc est, malitia perseueret. »In qua  uia habitet lux,« id est cuius mentem ueniens iustitia impleat. »Et tenebrarum quis locus sit,« id est in quo iniquitas ceca perduret. »Ut ducas unumquodque ad terminos suos,« id est, ut diiudices si uel is qui nunc iniquus cernitur, in iniquitate uitam finiat; uel is qui iustus cernitur, extremitatem uite sue cum iustitie perfectione concludat. »Et intelligas semitas domus eius,« id est consideres atque discernas uel cui bona actio perseuerans eternam mansionem prestet in regno, uel quem usque ad terminum suum actio praua constringens in eternum damnet supplicium. Domus quippe pro mansione ponitur, semita pro actione. Semita igitur ad domum ducit, quia actio ad mansionem pertrahit. Sed quis hominum ista discussus dicat? quis ista  saltem imperterritus audiat? Multos enim uidemus quotidie qui iustitie luce resplendent, et tamen ad finem suum nequitie obscuritate tenebrantur. Et multos cernimus peccatorum tenebris obuolutos, et tamen iuxta uite sue terminum repente reddi luce iustitie liberos. Multos etiam nouimus semel inuentam uiam iustitie illibate usque ad obitum tenuisse, et plerosque conspeximus usque ad exitum cepta semel crimina sine cessatione cumulasse. Quis uero inter ista occultorum iudiciorum nubilas mentis sue radium mittat, ut aliqua consideratione discernat uel quis perduret in malo, uel quis perseueret in bono, uel quis ab infimis conuertatur ad summa, uel quis a summis reuertatur ab infima? Latent hec  sensus hominum nec quidquam de cuiuslibet fine cognoscitur, quia diuinorum iudiciorum abyssus humane mentis oculo nullatenus penetratur. uidimus namque quod illa Deo auersa gentilitas iustitie luce perfusa est, et Iudea dudum dilecta perfidie est nocte cecata. Scimus etiam quod latro de patibulo transiuit ad regnum, Iudas de apostolatus gloria est lapsus in tartarum. Rursumque quia sortes aliquando que ceperint non mutantur, et latronem nouimus alium peruenisse ad supplicium, et apostolos scimus percepisse propositum quod desiderauerant Regnum. Quis ergo discutiat in qua uia habitet lux et tenebrarum quis locus sit, ut ducat unumquodque ad terminos suos, et intelligat semitas domus eius? uideo Paulum ex illa persecutionis seuitia  ad gratiam apostolatus uocatum , et tamen sic inter iudicia occulta formidat, ut reprobari se etiam postquam uocatus est timeat. Ait enim: »Castigo corpus meum et seruituti subiicio: ne forte aliis predicans ipse reprobus efficiar .« Et rursum: »Ego me non arbitror comprehendisse; unum autem que retro oblitus, in ea que sunt priora extendens me, ad destinatum sequor, ad palmam superne uocationis Dei in Christo Iesu. Sequor autem si comprehendam, in quo et comprehensus sum .« Et certe iam de illo uoce Dominica dictum fuerat: »uas electionis mihi est ,« et tamen adhuc castigans corpus suum metuit ne reprobetur. ue miseris nobis, qui de electione nostra nullam adhuc Dei uocem cognouimus,  et iam in otio quasi de securitate torpemus.]

Quid enim his occultorum iudiciorum abditis sanctus Gregorius nos edocet, nisi quod uniuscuiusque actus et finis diuina moderatione disponitur, et humanas quidem mentes erroris nubila confundunt, ne uel de se, uel de aliis scire possint quid apud se in iudiciis secretis agatur: cum tamen scire omnimodo debent celesti dispensatione omnia geri, et singulorum actus ad finem, quo celestis sapientia iudicauerit, perduci. Item in libro XXX , sumens testimonium psalmi XLI: »Ingrediar in locum tabernaculi admirabilis usque ad domum Dei, in uoce exsultationis, et confessionis sonus epulantis.« [Qui igitur intus uoce exsultationis et confessionis ac sonum  ciuitatis epulantis audierat, quid illum aliud nisi celi concentus excitauit? Qui tamen concentus reprobis dormit, quia eorum cordibus nequaquam per uocem compunctionis innotescit. Non enim considerare illam desiderabilem supernorum ciuium frequentiam student, nullo ardoris radio illa solemnitatis interne festa conspiciunt, nulla in intimis contemplationis penna subleuantur. Solis namque uisibilibus seruiunt, et idcirco nichil superne suauitatis intrinsecus audiunt: quia eos, sicut et superius diximus, in aure cordis curarum secularium surdi tumultus premunt.] Quia igitur occulti dispensatione iudicii quod aliis aperitur, aliis clauditur, quod aliis detegitur, aliis occultatur, dicitur  recte: »Quis narrabit celorum narrationem, et concentum celi quis dormire faciet?«  Quod hec uox exsultationis et confessionis aliorum cordibus insonet, aliorum uero abscondatur, occulti dispensatione iudicii manifestat fieri demonstrans uniuersa supernis dispositionibus moderari. Item in eodem libro : »Quando fundebatur puluis in terra et glebe compingebantur.« Ac si diceret: Cum primo [al., tunc primum] uocatione et discretione manifesta, secreta spiritalia et non sine misericordia aliis aperui, et non sine iustitia aliis clausi, cum alios respuerem et alios intra Ecclesiam concordia caritatis adunarem. Et hic quod alii respuuntur, et alii recipiuntur, diuini docet esse dispensationem iudicii. Item in lib. XXXII sub Behemoth  persona de aduersario hominum loquens, eius seuitiam diuina docet moderatione frenari, ne amplius noceat quam superna dispositio permittit, ita dicens: »Qui fecit eum, applicauit gladium eius .« Gladius quippe Behemoth istius ipsa nocendi malitia est. Sed ab eo a quo bonus per naturam factus est, eius gladius applicatur, quia eius malitia diuina dispensatione restringitur, ne ferire tantum mentes hominum quantum appetit permittatur. Quod ergo hostis noster et multum potest, et minus percutit, eius gladium pietas Conditoris astringit, ut replicatus intra eius conscientiam lateat, et ultra quam desuper iuste disponitur sese in mortes hominum eius malitia non extendat. Quod igitur ad multa fortiter preualet, hoc de principio  magne conditionis potest; quod uero a quibusdam uincitur, eius nimirum gladius ab auctore replicatur. Iste namque Behemoth, quia »principium uiarum Dei est,« cum contra sanctum uirum licentiam tentationis accepit, gentes mouit, greges abstulit, ignem de celo deposuit, perturbato ere uentos excitauit, domum concutiens subruit, conuiuantes filios exstinxit, uxoris mentem in dolo praue persuasionis exercuit, mariti carnem inflictis uulneribus confodit; sed eius gladius a Conditore replicatur, cum dicitur: »Animam illius serua .« Qui replicato gladio quante infirmitatis sit, Euangelio attestante describitur: quia nec manere in obsesso homine potuit, nec rursus inuadere bruta animalia non iussus presumpsit dicens: »Si eiicis nos, mitte nos in  gregem porcorum .« Malitie quippe eius gladius quam sit replicatus ostenditur, cui si potestas sue malitie non prebetur, grassari nec in porcos ualet. Quando ergo iste sua sponte nocere factis ad Dei imaginem hominibus audeat, de quo nimirum constat quod non iussus contingere nec porcos presumat. Item in lib. XXXIII , qualiter antiqui hostis nequitia nequaquam a diuino iudicio discordando discrepet, demonstrat, cum sententiam tractaret que dicit de eo: »Nunquid feriet tecum pactum, et accipies eum seruum sempiternum?«  Subaudis ut ego. Sed ualde solerter intuendum est quod pactum cum Domino Leuiathan iste feriat, ut sempiternus ab eo seruus habeatur.  In pacto namque discordantium partium uoluntas impletur, ut ad uotum suum queque perueniat et iurgia desiderato fine concludat. Antiquus itaque hostis a sinceritate diuine innocentie malitie sue succensus face discordat, sed ab eius iudicio etiam discordando non discrepat. Nam uiros iustos semper maleuole tentare appetit, sed tamen Dominus hoc uel misericorditer fieri uel iuste permittit. Hec ipsa ergo tentationis licentia pactum uocatur, in qua et desiderium tentatoris agitur, et tamen per eam miro modo uoluntas iusti dispensatoris completur. Erudiendos enim electos suos Dominus sepe tentatori subiicit, sicut post paradisi claustra, post tertii celi secreta, ne reuelationum magnitudine Paulus extolli potuisset, ei Satane angelus datus est . Sed, ut prefati sumus, ipsa hac tentatione disponitur ut qui elati perire poterant, humiliati a perditione seruentur. Secreto ergo dispensationis ordine, unde seuire permittitur iniquitas diaboli, inde pie perficitur benignitas Dei. Et bene ex hoc pacto quod cum Domino ferire dicitur, seruus accipi perhibetur, quia inde obtemperat nutibus superne gratie unde exercet iram nequissime uoluntatis sue. Seruus ergo ex pacto est, qui dum uoluntatem suam implere permittitur, a superni consilii uoluntate ligatur, ut electos Dei, sicut dictum est, uolens tentet, in tentando nesciens probet.

Quid ergo hac sententia docemur, nisi quod antiqui hostis tentamenta, dum nocere sanctis properant, unde eis nocere callidus hostis appetit, inde  disponente superna gratia eorum merita multiplicat? Secreto ergo dispensationis ordine et seuire permittitur diabolus, et tamen ex eius accepta potestate dum fideles probantur, benignitas Dei commendatur, et inde seruit inuitus, unde malitiose nititur opprimere Dei seruos. Quoniam potestas inimici nichil ualet, nisi quantum superna potestas concesserit. Unde uoluntas inimici est iniqua: sed dum seruit superni iudicis dispositioni, iusta comprobatur. Item in libro XII . Nulla que in hoc mundo hominibus fiunt, absque omnipotentis Dei consilio occulto ueniunt. Nam cuncta Deus secutura presciens, ante secula decreuit qualiter per secula disponantur. Statutum quippe iam homini est uel quantum hunc mundi prosperitas sequatur, uel quantum aduersitas  feriat, ne electos eius aut immoderata prosperitas eleuet, aut nimia aduersitas grauet. Statutum quoque est quantum in ipsa uita mortali temporaliter uiuatur. Nam etsi annos quindecim Ezechie regi ad uitam addidit omnipotens Deus , cum eum mori permisit, tunc eum presciuit esse moriturum. Qua in re questio oritur, quomodo ei per prophetam dicatur: »Dispone domui tue, quia morieris tu, et non uiues;« cui cum mortis sententia dicta est, protinus ad eius lacrymas est uita addita. Sed per prophetam Dominus dixit quo tempore mori ipse merebatur; per largitatem uero misericordie illo eum tempore ad mortem distulit, quod ante secula ipse presciuit. Nec propheta igitur  fallax, quia tempus mortis innotuit, quo uir ille mori merebatur: nec Dominica statuta conuulsa sunt, quia, ut ex largitate Dei anni uite crescerent, hoc quoque ante secula prefixum fuit; atque spatium uite quod inopinate foris est additum, sine augmento prescientie fuit intus statutum. Bene ergo dicitur: »Constituisti terminos eius, qui preteriri non poterunt.« Quod tamen intelligi etiam iuxta spiritum ualet, quia nonnunquam in uirtutibus proficere conamur, et quedam dona percipimus, a quibusdam uero repulsi in imis iacemus. Nemo enim est qui tantum uirtutes apprehendat quantum desiderat, quia omnipotens Deus, interiora discernens, ipsis spiritalibus profectibus modum ponit: ut ex hoc homo quod apprehendere conatur, et non ualet, in illis se  non eleuet que ualet. Unde ille quoque egregius predicator, qui raptus ad tertium celum fuerat, paradisi arcana penetrauerat, esse post reuelationem tranquillus atque intentatus non ualebat . Sed quia omnipotens Deus terminos constituit homini, qui preteriri non poterunt, et eleuauit hunc ad cognoscendum sublimia, et reduxit iterum ad infirma toleranda, ut modi sui mensuras aspiciens dum securitatem comprehendere conaretur et non posset, ne per elationem extra se iret, per humilitatem cogeretur intra suos semper terminos redire. Quibus uerbis beatus Gregorius non solum in his que secundum corpus homines patiuntur, diuinam dispensationem moderatricem ostendit, uerum etiam in spiritalibus profectibus diuine dispositionis  mensuram esse demonstrat: ut uniuersa que siue secundum corpus, siue secundum animam aguntur, diuine moderationis constituta nequaquam transgredi comprobentur. Item in eodem libro . Prefixi dies singulis ab interna Dei prescientia, nec augeri possunt nec minui, nisi contingat ut ita presciantur, ut aut cum optimis operibus longiores sint, aut cum pessimis breuiores. Sicut Ezechias augmentum dierum meruit impensione lacrymarum ; et sicut de peruersis scriptum est: »Indisciplinatis obuiat mors .« Sed sepe iniquus, quamuis in occulta Dei prescientia longa uite eius tempora non sint predestinata, ipse tamen quia carnaliter uiuere appetit, longos animo dies proponit. Et quia ad illud tempus peruenire non  ualet quod exspectat, quasi antequam dies illius impleantur perit. Et hic dum dies humane uite docet ex diuina predestinatione definitos, monstrat actus humane uite diuina dispensatione deseruire. Item in libro XuI , cum tractaret sententiam qua de iniquis dicitur: »Qui sublati sunt ante tempus suum, et fluuius subuertit fundamenta eorum ,« hec subsecutus est: Cum tempus uite a diuina prescientia nobis sit procul dubio prefixum, querendum ualde est qua ratione nunc dicit quod iniqui ex presenti seculo ante tempus proprium subtrahantur. Omnipotens enim Deus, etsi plerumque mutat sententiam, consilium nunquam. Eo ergo tempore ex hac uita quisque  subtrahitur, quo ex diuina potentia ante tempora prescitur. Sed sciendum quia creans et ordinans nos omnipotens Deus, iuxta singulorum merita disponit et terminum: ut uel malus ille breuiter uiuat, ne multis bene agentibus noceat, uel bonus iste diutius in hac uita subsistat, ut multis boni operis adiutor existat; uel rursum malus longius differatur in uita, ut praua adhuc opera augeat, ex quorum tentatione purgati iusti uerius uiuant, uel bonus citius subtrahatur, ne, si hic diu uixerit, eius innocentiam malitia corrumpat. Sciendum tamen quia benignitas Dei est peccatoribus spatium penitentie largiri; sed quia accepta tempora non ad fructum penitentie, ad usum uero iniquitatis uertunt, quod a diuina misericordia mereri poterant, amittunt. Quamuis  omnipotens Deus illud tempus uniuscuiusque ad mortem presciat quo eius uita terminatur, nec alio in tempore quisquam mori potuit, nisi ipso quo moritur. Nam si Ezechie anni additi ad uitam quindecim memorantur, tempus quidem uite creuit ab illo termino quo mori ipse merebatur. Nam diuina dispositio eius tempus tunc presciit, quod hunc postmodum ex presenti uita subtraxit. Cum ergo ita sit, quid est quod dicitur, »quia iniqui sublati sunt ante tempus suum?« Nisi quod omnes qui presentem uitam diligunt, longiora sibi eiusdem uite spatia promittunt. Sed cum eos mors superueniens a presenti uita subtrahit, eorum uite spatia, que sibi longiora quasi in cogitatione tendere consueuerant, intercidit. Item in eodem libro , cum tractaret  sententiam beati Iob dicentis: »Et nemo auertere potest cogitationem eius ,« hec subiungit: [Sicut enim immutabilis nature est, ita immutabilis uoluntatis. Cogitationem quippe eius nullus auertit, quia nemo resistere occultis eius iudiciis preualet. Nam etsi fuerunt quidam qui deprecationibus suis eius cogitationem auertisse uiderentur, ita fuit eius interna cogitatio, ut sententiam illius auertere deprecando potuissent, et ab ipso acceperunt quod agerent apud ipsum. Dicat ergo: »Et nemo auertere potest cogitationem eius,« quia semel fixa iudicia mutari nequaquam possunt: Unde scriptum est: »Preceptum posuit, et non preteribit ;« et rursum: »Celum et terra transibunt, uerba autem mea non transibunt ;« et rursum: »Non enim cogitationes mee sicut cogitationes uestre, neque uie mee, uestre .« Cum ergo exterius mutari uidetur sententia, interius consilium non mutatur, quia de unaquaque re immutabiliter intus constituitur, quidquid foras mutabiliter agitur. Sequitur: »Et anima eius quodcunque uoluit, fecit.« Cum sit cunctis corporibus exterior, cunctis mentibus interior Deus, ea ipsa uis eius, qua omnia penetrat, cuncta disponit, anima illius appellatur. Cuius uidelicet uoluntati nec illa obsistunt que contra uoluntatem illius fieri uidentur, quia hoc nonnunquam permittit fieri etiam quod non precipit, ut per hoc illud certius impleatur quod iubet. Apostate quippe angeli peruersa uoluntas  est, sed tamen adeo mirabiliter ordinatur, ut ipse quoque eius insidie utilitati bonorum seruiant, quos purgant dum tentant. Sic itaque eius anima quodcunque uoluit hoc fecit, ut inde quoque uoluntatem suam impleat, unde uoluntati illius repugnare uidebatur.]

In omnibus istis sententiis beati Gregorii, interni dispositio secreti mirabiliter insinuatur, ut quecunque agi uidentur in tempore circa electos, eius eternitatis consilio apud eum definita consistant: non solum actiones sancte, quas eius munere percipiunt electi, sed et tentamenta aduersarii, quibus electi probantur, diuine dispositionis moderamine diriguntur, ut aduersus sanctos non aliud possint hostis insidie quam quod decreuit sententia Dominatoris.  Et quanquam praue cogitationes et iniqua tentamenta siue hominum, siue demonum, multa uelint facere contra uoluntatem Dei, ex eis semper tamen uoluntas illius completur: quia etsi uoluntates peruerse ex iniquitate ueniant rationalis creature a Deo apostatantis, actiones tamen seruiunt celesti dispositioni; quia, sicut ait beatus Gregorius: [Anima eius quodcunque uoluit hoc fecit, quoniam inde uoluntatem suam implet, unde putatur eius uoluntati repugnari.] Quod adeo uerum esse idem sanctus Gregorius confirmat: ut quecunque sancti uiri orando merentur obtinere, in predestinatione ante fuisse dicat Diuinitatis ut hec orando perciperent. Nec alia possunt a Deo precibus promereri, nisi que Diuinitatis consilio fuerint predestinata ut obtinerentur.  In Dialogo namque suo  ita ait: [Obtinere nequaquam possunt, nimirum sancti, que predestinata non fuerint; sed ea que sancti uiri orando efficiunt, ita predestinata sunt ut precibus obtineantur. Nam ipsa quoque perennis regni predestinatio, ita est ab omnipotente Deo disposita, ut ad hoc electi ex labore perueniant, quatenus postulando mereantur accipere quod eis omnipotens Deus ante secula disposuit donare.]

De hac iterum dispensatione diuinorum operum Prosper in libro de uocatione gentium  ita loquitur: [Multa enim sunt in dispensatione diuinorum operum, quorum causis latentibus soli monstrantur effectus, ut cum pateat quod geritur, non pateat cur geratur, negotio in medium deducto,  et in occultum ratione subducta, ut in eadem re et de inscrutabilibus presumptio comprimatur et de manifestis falsitas refutetur. Neque enim si nescio cur ille Grecus creetur, hic barbarus; iste in diuitiis, ille in egestate nascatur; hunc ualida proceri corporis pulchritudo sublimet, illum debilium membrorum exilitas contracta deformet; iste a catholicis editus in ueritatis cunabulis nutriatur, ille hereticorum progenies cum ipso lacte matris hauriat uirus erroris; si denique mille alias differentias in habitu corporum, in qualitatibus animorum, in conditione temporum, in more regionum diiudicare non possum, ideo quod omnium horum Deus sit conditor atque ordinator ignoro; qui utique singulorum hominum  ita et corpora creauit et spiritus, ut preter illam secuturam ex uniuscuiusque studio uoluntariam diuersitatem ipsa conditionis exordio dissimillima numerositate uariaret. Turbarent autem nos et in diuersum distraherent multe uaniloquorum opiniones, qui de incognoscibilibus definire inconuenientia presumpserunt, et has originales inequalitates fatis, que nulla sunt, et sideribus deputarunt, nisi certissima notitia teneremus Deum creatorem de elementis originalibus, prout uult, uas unumquodque formare, et unam naturam animarum, unam naturam corporum placitis sibi temperare mensuris. Que utique opera Dei humane intelligentie non subtraherentur, si innotescere debuissent, et manifestaretur cur ita quidque fieret, nisi quod ita fieret scire  sufficeret. Dicit Dominus ad Moysen: »Quis dedit os homini, et quis fecit mutum et non audientem, uidentem et cecum? Nonne ego Dominus Deus .« Et per Isaiam: »Nonne ecce ego fecundam et sterilem feci? dixit Deus .« In libro Ecclesiastico legitur: »Bona et mala, uita et mors, paupertas et honestas a Deo sunt .« Et Iob dicit: »Abundant tabernacula predonum, et audacter prouocant Deum, cum ipse dederit omnia in manibus eorum .« Et idem de omnium rerum humanarum profectu et defectu disputans, omnesque mutationes ad Dei iudicia referens: »Apud ipsum est,« inquit, »sapientia et fortitudo: ipse habet consilium et intelligentiam: si destruxerit, nemo est qui edificet;  si incluserit hominem, nullus est qui aperiat; si continuerit aquas, omnia siccabuntur; si emiserit eas, subuertent terram. Apud ipsum est fortitudo, et sapientia: ipse nouit et decipientem et eum qui decipitur: adducit consiliarios in stultum finem et iudices in stuporem. Balteum regum dissoluit, et precingit fune renes eorum .« »Ducit sacerdotes inglorios, et optimates supplantat: commutans labium ueracium, et doctrinam senum auferens; effundens despectionem super principes, et eos qui oppressi fuerant releuans: qui reuelat profunda de tenebris et producit in lucem umbram mortis: qui multiplicat gentes, et perdet eas, et subuersas in integrum restituet: qui immutat cor principum terre, et decipit eos, ut frustra incedant  per inuium: palpabunt quasi in tenebris, et non in luce, et errare eos faciet quasi ebrios .« Et iterum idem dicens uoluntatem Dei irritam esse non posse: »Ipse enim, inquit, solus est et nemo auertere potest cogitationem eius; et anima eius quodcunque uoluerit, hoc fiet.«]

Item Saluianus episcopus in libro tertio  de Gubernatione Dei omnia que in mundo geruntur, cura et gubernaculo et iudicio Dei moderari talibus uerbis protestatur. [Queritur itaque si totum quod in hoc mundo est, cura et gubernaculo et iudicio Dei agitur, cur melior multo sit barbarorum conditio, quam nostra? cur inter nos quoque ipsos sors bonorum durior quam malorum; cur probi iaceant,  improbi conualescant; cur iniquis uel maxime potestatibus uniuersa succumbunt? Possim quidem rationabiliter et satis constanter dicere, Nescio: secretum enim consilium Diuinitatis ignoro. Sufficit mihi ad cause huius probationem dicti celestis oraculum, Deus a se, ut libellis superioribus probauimus, omnia dicit aspici, omnia regi, omnia iudicari. Si scire uis quid tenendum sit, habes litteras sacras. Perfecta ratio est hoc tenere quod legeris. Qua causa autem Deus hec de quibus loquimur, ita faciat, nolo a me requiras: homo sum, non intelligo; secreta Dei inuestigare non audeo, et ideo etiam attentare formido: quia ex hoc ipsum genus quasi sacrilege temeritatis est, si plus scire cupias quam sinaris. Sufficiat tibi quod Deus a se agi ac dispensari  cuncta testatur. Quid me interrogas, quare alter sit maior, alter minor; alter miser, alter beatus; alter fortis, alter infirmus? Qua causa quidem hec Deus faciat non intelligo, sed ad plenissimam rationem abunde sufficit quod a Deo agi ista demonstro. Sicut enim plus est Deus quam omnis humana ratio, sic plus mihi debet esse quam ratio, quod a Deo agi cuncta cognosco. Nihil ergo in hac re opus est nouum aliquid audire, satis sit pro uniuersis rationibus auctor Deus. Nec licet ut de his que diuino aguntur arbitrio aliud dicas iustum, aliud iniustum; quia quidquid a Deo agi uides atque conuinceris, necesse est plus quam iustum esse fatearis. Nec ergo de gubernaculo Dei atque iudicio expeditissime ac fortissime dici possunt: neque enim necesse est ut argumentis  a me probetur quod hoc ipso quia a Deo dicitur, comprobatur. Itaque cum legimus dictum a Deo quia aspiciat iugiter omnem terram, hoc ipso probamus quod aspicit, quia aspicere se dicit. Cum legimus quod regat cuncta que fecit, hoc ipso approbamus quod regit, quia se regere testatur. Cum legimus quod presenti iudicio uniuersa dispenset, hoc ipso euidens est quod iudicat, quia se iudicare confirmat. Alia enim omnia, id est humana dicta, argumentis ac testibus egent; Dei autem sermo ipse sibi testis est: quia necesse est quidquid incorrupta ueritas loquitur, incorruptum sit testimonium ueritatis.]

Multis igitur catholicorum doctorum sententiis credimus approbatum mundum, et uniuersa que aguntur in mundo, diuina dispensatione regi, et  iudiciorum eius statera appendi, et secundum uoluntatis eius consilium moderari. Quod si ita est, imo quia ita est, quis negare potest et electorum et reproborum finem a Deo nosci, et quod de singulis eorum agendum sit, diuino iam examine determinatum haberi? Sicut enim nouit opera singulorum, id est electorum et reproborum, sic quoque nec numerum eorum ignorat. Quapropter is qui singulorum actus intuetur, qui finem aspicit uniuersorum, qui nouit quid singulis retribuat, iam apud se predestinatum habet quid ex eis sit acturus, et qui in fine gloria regni donentur, uel qui penarum supplicio ferientur. Ut autem hec manifestioria fiant, de predestinatione sanctorum quedam subiicere  placuit, que breuitati sufficiant et diuinam gratiam commendent, et predestinationis consilium non abscondant. Quod fides donum Dei sit, et nullus pereat predestinatorum, beatus Augustinus in expositione Euangelii Ioannis  ita confirmat: [»Credendi, inquit, in eum qui iustificat impium, deputatur fides eius ad iustitiam .« In hoc opere faciamus opera Christi, quia et ipsum credere in Christo, opus est Christi. Hoc operatur in nobis, non utique sine nobis. Audi ergo iam et intellige: »Qui credit in me, opera que ego facio et ipse faciet ?« Prius ego facio, deinde ipse faciet; quia facio ut faciat. Que opera, nisi ut ex impio iustus fiat? Et maiora horum faciet. Quorum, obsecro? Nunquidnam omnium operum Christi maiora  facit, qui cum timore et tremore suam ipsius salutem operatur; quod utique in illo, sed non sine illo Christus operatur?  Prorsus maius hoc esse dixerim, quam est celum et terra, et quecunque cernuntur in celo et in terra. Celum enim et terra transibunt: predestinatorum autem, id est eorum quos prescit, salus et iustificatio permanebunt. In illis tantum opera Dei, in his autem est etiam imago Dei.] Item quod opera sanctorum donum Dei sit, sic idem doctor in eodem libro  confirmat: »Sicut palmes non potest ferre fructum a semetipso, nisi manserit in uite: sic nec uos, nisi in me manseritis .« Magna gratie commendatio, fratres mei: corda instruit humilium, ora obstruit superborum. Ecce cui si audent respondeant,  qui »ignorantes Dei iustitiam, et suam uolentes constituere, iustitie Dei non sunt subiecti .« Ecce cui respondeant sibi placentes, et ad bona opera facienda Deum sibi necessarium non putantes. Nonne huic resistunt ueritati homines mente corrupti, et reprobi circa fidem, qui respondent, et loquuntur iniquitatem, dicentes: A Deo habemus, quod homines sumus, a nobis ipsis autem quod iusti sumus. Quid dicitis? quid uos ipsos decipitis? non assertores sed precipitatores liberi arbitrii, ex alto elationis, per inania presumptionis in profunda submersionis. Nempe uox uestra est, quod homo ex semetipso facit iustitiam: hoc est altum elationis uestre; sed ueritas contradicit: »Palmes non potest ferre fructum a semetipso, nisi manserit  in uite .« Ite nunc per abrupta, et non habentes ubi figamini, uentosa loquacitate iactamini. Hec sunt inania presumptionis uestre, sed quid uos sequatur uidete, et si est in uobis ullus sensus, horrete. Qui enim a semetipso se fructum existimat ferre, in uite non est; qui in uite non est, in Christo non est; qui in Christo non est, Christianus non est. Hec sunt profunda submersionis uestre. Etiam atque etiam considerate quid adhuc ueritas adiungat, et dicat: »Ego sum, inquit, uitis, uos palmites; qui manet in me, et ego in eo, hic fert fructum multum: quia sine me nichil potestis facere .« Ne quisquam putaret, saltem paruum aliquem fructum posse a semetipso palmitem ferre, cum dixisset.  »Hic fert fructum multum, non ait, quia sine me parum potestis facere, sed nichil potestis facere.« Siue ergo parum, siue multum, sine illo fieri non potest, sine quo nichil fieri potest. Si ergo nichil fieri potest boni sine gratia Dei, omne opus bonum referendum est ad gratiam Dei. Item quod nos non eligimus Christum, sed Christus nos primus elegit, et cum essemus mali de malis effecit bonos, in eodem libro  doctor prefatus nos instruit: »Non uos me elegistis, inquit, sed ego elegi uos .« [Hec est illa ineffabilis gratia. Quid enim eramus quando Christum nondum elegeramus, et ideo non diligebamus? Nam qui eum non elegit, quomodo diligit? Nunquid iam in nobis erat, quod in psalmo canitur: »Elegi abiectus esse in domo Domini mei magis, quam habitare  in tabernaculis peccatorum?«  Non utique. Quid ergo eramus, nisi iniqui et perditi? Neque enim iam credideramus in eum, ut eligeret nos. Nam si iam credentes elegit, electos elegit. Cur ergo diceret: »Non uos me elegistis,« nisi quia: »Misericordia eius preuenit nos?«  Hic certe uacat uana illorum ratiocinatio, qui prescientiam Dei defendunt contra gratiam Dei, et ideo dicunt nos electos ante mundi constitutionem , quia presciuit nos Deus futuros bonos, non seipsum nos facturum bonos. Non hoc dicit, qui dicit, »Non uos me elegistis;« quoniam si propterea nos elegisset, quia bonos futuros esse presciuerat, simul etiam prescisset quod eum nos fuissemus prius electuri. Non  enim aliter esse possemus boni: nisi forte dicendus est bonus, qui non eligit bonum. Quid ergo eligit in non bonis; non enim electi sunt, quia boni fuerunt, qui boni non essent nisi electi essent: »Alioquin gratia iam non est gratia ,« si precessisse contendimus merita. Hec quippe electio gratia est, de qua dicit Apostolus : »Sic ergo et in hoc tempore reliquie per electionem gratie salue facte sunt.« Unde subiungit. »Si autem gratia, iam non ex operibus, alioquin gratia iam non est gratia.« Audi, ingrate, audi: »Non uos me elegistis, sed ego uos elegi .« Non est ut dicas, ideo electus sum, quia iam credebam. Si enim credebas in eum, iam elegeras eum. Sed audi: »Non uos me elegistis.« Non est ut dicas: Antequam  crederem iam bona operabar, ideo electus sum. Quid enim est boni operis ante fidem? cum dicat Apostolus: »Omne quod non est ex fide, peccatum est .« Quid ergo dicturi sumus audiendo: »Non uos me elegistis,« nisi quia mali eramus, et electi sumus, ut boni per gratiam nos eligentis essemus. Non est enim gratia, si precesserant merita: est autem gratia. Hec igitur non inuenit, sed efficit merita. Et uidete, karissimi, quemadmodum non eligat bonos, sed quos eligit faciat bonos. »Ego, inquit, elegi uos et posui uos ut eatis, et fructum afferatis, et fructus uester maneat .« Nonne iste est fructus, de quo iam dixerat: »Sine me nichil potestis facere?«  Elegit ergo  et posuit, ut eamus et fructum afferamus. Nullum itaque fructum unde nos elegit habebamus. »Ut eatis, inquit, et fructum afferatis.« Imus ut afferamus, et ipse est uia qua imus, in qua nos posuit, ut eamus. Proinde misericordia eius in omnibus preuenit nos. Si in omnibus, profecto non solum in factis, uerum ut et fidem habeamus, et ut uoluntatem boni eius misericordia preueniente consequamur. Nec cogitare enim bonum, nec uelle, nec credere, nisi misericordia preueniente possumus; quia in omnibus misericordia Dei preuenit nos.] Item quia de mundo damnato eligitur mundus qui saluatur, sic idem doctor in eodem libro  astruit: »Si de mundo, inquit, essetis, mundus quod suum erat diligeret .« Uniuerse utique hoc dicit  Ecclesie, quam plerumque etiam ipsam mundi nomine appellat; sicut est illud: »Deus erat in Christo, mundum reconcilians sibi .« Itemque illud: »Non uenit filius hominis ut iudicet mundum, sed ut saluetur mundus per ipsum .« Et in Epistola sua Ioannes ait: »Aduocatum habemus ad Patrem Iesum Christum iustum, et ipse propitiator est peccatorum nostrorum, non tantum nostrorum, sed etiam totius mundi .« Totus ergo mundus Ecclesia est, et totus mundus odit Ecclesiam. Mundus igitur odit mundum, inimicus reconciliatum, damnatus saluatum, inquinatus mundatum: sed iste mundus, quem Deus in Christo reconciliat sibi, et qui per Christum saluatur, et cui per Christum peccatum omne donatur, de mundo  electus est inimico, damnato, contaminato. Ex ea quippe massa que tota in Adam periit, fiunt »uasa misericordie,« in quibus est mundus pertinens ad reconciliationem: quem mundus odit, ex eadem massa pertinens ad »uasa ire, que perfecta sunt ad perditionem .« Denique cum dixisset, »Si de mundo essetis, mundus quod suum erat diligeret,« continuo subiecit: »Quia uero de mundo non estis, sed ego elegi uos de mundo; propterea odit uos mundus.« Ergo et ipsi inde erant, unde ut non essent, electi sunt inde, non meritis suis, quorum nulla precesserant bona opera, non natura, que tota fuerat per liberum arbitrium in ipsa radice uitiata: sed gratuita, hoc est uera gratia. Qui enim de mundo mundum elegit, fecit quod eligeret, non inuenit;  quia, »reliquie per electionem gratie salue facte sunt. Si autem, inquit, gratia, iam non ex operibus, alioquin gratia iam non est gratia .« Hic monstratur et eos qui non saluantur in perditionis massa relinqui, et eos qui saluantur, de ipsa perditionis massa liberari, non suo merito, sed gratia Christi; quia si consideretur meritum, tales fuerunt qui saluantur quales et illi qui salute indigni habentur. Omnes enim erant »filii ire;« sed qui saluantur fiunt de filiis ire, filii gratie. Item in eodem libro , cum loqueretur de eo quod ait Filius ad Patrem: »Pater, uenit hora, clarifica Filium tuum ,« hoc interponitur: Quapropter hoc quod ait, »Pater, uenit hora, clarifica  Filium tuum,« ostendit omne tempus, et quid quando faceret, uel fieri sineret, ab illo esse dispositum, qui tempori subditus non est, quoniam que futura fuerant per singula tempora in Dei sapientia causas efficientes habent, in qua nulla sunt tempora. Quibus uerbis docemur quidquid fieri diuersis temporibus uidemus, uel certe facienda sunt, in Dei predestinatione causas, cur fiant haberi, et secundum quod ipse qui ordinator est temporum disponit, uniuersa fieri. Unde etiam et in consequentibus ait : Qui enim certis et immutabilibus causis omnia futura predestinauit, quod facturus est fecit. Nam et per prophetam de illo dictum est: »Qui fecit que futura sunt .« Si ergo omnia que facturus est Deus, in predestinatione iam fecit,  profecto quibus largiturus est regnum, in predestinatione iam dedit; et quos iudicaturus ad penam, in predestinatione iam iudicauit.

Item quod electi secundum Dei propositum predestinati, et uocati sunt, idem doctor in libro de gratia et correptione  sic loquitur: [Quid est etiam quod in apostolorum Actibus legimus: »Audientes autem gentes gauise sunt, et exceperunt uerbum Domini, et crediderunt quotquot erant preordinati in uitam eternam .« Quis operatus est eos in uitam eternam, nisi qui uasa misericordie operatus est eos? qui et »elegit illos in Filio suo ante constitutionem mundi « per electionem gratie. »Si autem gratia, iam non ex operibus, alioquin gratia iam non est gratia  .« Non enim sic sunt uocati, ut non essent electi; propter quod dictum est: »Multi enim uocati, pauci uero electi .« Sed quoniam secundum propositum uocati sunt, profecto et electi sunt per electionem, ut dictum est, gratie, non precedentium meritorum suorum; quia gratia illis est omne meritum. De talibus dicit Apostolus: »Scimus quoniam diligentibus Deum omnia cooperantur in bonum his, qui secundum propositum uocati sunt: quoniam quos ante presciuit, et predestinauit conformes imaginis Filii sui, ut sit ipse primogenitus in multis fratribus: quos autem predestinauit, illos et uocauit; quos autem uocauit, ipsos et iustificauit; quos autem iustificauit, ipsos et glorificauit .« Ex istis nullus perit,  quia omnes electi sunt. Electi sunt autem, quia secundum propositum uocati sunt: propositum autem non suum, sed Dei.] Item quod nullus electorum qui predestinati sunt, perire potest, et de Iuda, quod electus in apostolatus honorem per iudicium, uel ad effundendum sanguinem Christi, cum loqueretur prefatus doctor in eodem libro  de capitulo apostoli, in quo ait: »Quos autem predestinauit, illos et uocauit,« ita subiunxit: [Eos itaque uult intelligi, quos »secundum propositum uocauit,« ne putentur in eis aliqui esse uocati, et non electi, propter illam Dominicam sententiam: »Multi uocati, pauci electi .« Quicunque enim electi, sine dubio etiam uocati: non autem quicunque uocati,  consequenter electi. Illi ergo electi, ut sepe dictum est, qui secundum propositum uocati, qui etiam predestinati atque presciti. Horum si quisquam perit, fallitur Deus; sed nemo eorum perit, quia non fallitur Deus. Horum si quisquam perit, uitio humano uincitur Deus: sed nemo eorum perit, quia nulla re uincitur Deus. Electi enim sunt ad regnandum cum Christo, non quomodo electus Iudas ad opus cui congruebat. Ab illo quippe electus est, qui nouit bene uti etiam malis, ut et per opus eius damnabile, illud propter quod ipse uenerat, opus uenerabile compleretur. Cum itaque audimus: »Nonne ego uos duodecim elegi, et unus ex uobis diabolus est , illos debemus intelligere electos per misericordiam, illum per iudicium; illos ad obtinendum  regnum suum, illum ad fundendum sanguinem suum.] Et in hac sententia duplicem ostendit electionem, quod alii scilicet eligantur non permansuri in operibus iustitie, de quibus dicitur: »Multi uocati;« alii uero sic eliguntur, ut permaneant, de quibus ait Apostolus: »Quos predestinauit, illos et uocauit .« Ex istis autem nullus perire potest: nam et Iudam dicit electum, sed non ad regnum, sed ad apostolatus honorem. Quod autem illum dicit electum ad fundendum sanguinem suum, propter illum occulte predestinationis ordinem dicit, qua uniuersorum actus, id est bonorum et malorum, occulto iudicio disponit. Quia etsi bona opera, et cogitationes bone a Deo sunt tantum, male autem cogitationes ex concupiscentia rationalis creature,  sicut et mala opera ex mala concupiscentia, non autem a Deo. Attamen diuine dispositionis ordine moderantur: quia in hac republica, que est uniuersus mundus, omnipotens Deus, sicut et rector, ita et dispositor est, et omnia que fiunt, illius dispositioni seruiunt. Nam quamuis multa fiant, que contra illius uoluntatem fieri uideantur, unde tamen illius uoluntati repugnare uidentur, inde etiam eius dispositioni seruiunt. Item quod qui pereunt, de numero electorum non sunt, in eodem libro  sic docemur: [Horum, inquit, fides que per dilectionem operatur, profecto aut omnino non deficit, aut si qui sint quorum deficit, reparatur antequam ista uita finiatur, et deleta que intercucurrerat iniquitate, usque in finem perseuerantie deputatur. Qui uero perseueraturi  non sunt, ac sic a fide Christiana et conuersatione lapsuri sunt, ut tales eos uite huius finis inueniat, procul dubio nec illo tempore, quo bene pieque uiuunt, in istorum numero computandi sunt. Non enim sunt a massa illa perditionis prescientia Dei et predestinatione discreti, et ideo nec secundum propositum uocati, ac per hoc nec electi, sed in eis uocati sunt, de quibus dictum est : »Multi uocati, et non in eis de quibus dictum est, pauci uero electi.« Et tamen qui eos neget electos cum credunt, et baptizantur, et secundum Deum uiuunt? Plane dicuntur electi a nescientibus quid futuri sunt, non ab illo qui eos nouit non habere perseuerantiam que ad beatam uitam perducit  electos, scitque illos ita stare, ut prescierit esse casuros . Hic si a me queratur, cur eis Deus perseuerantiam non dederit, qui eam, qua Christiane uiuerent, dilectionem dedit, me ignorare respondeo. Non enim arroganter, sed agnoscens modulum meum, audio dicentem Apostolum: »O homo, tu quis es, qui respondeas Deo?«  Et: »O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius!«  Quantum itaque nobis iudicia sua manifestare dignatur, gratias agamus: quantum uero abscondere, non aduersus eius consilium murmuremus.] Et hic geminam electionem exponens, alios sic dicit electos, alios uero ad tempus electos, sed non usque in finem permansuros. Quare  autem illi sic eligantur, et isti sic, sicut ignoratur a nobis, ita nec discutiendum. Item quod filiis infidelium dat Deus perseuerantiam, et filiis infidelium non dat, inscrutabilia esse iudicia Dei idem doctor ostendit in eodem libro  dicens: [Mirandum est quidem, multumque mirandum, quod filiis suis quibusdam Deus, quos regenerauit in Christo, quibus fidem, spem, dilectionem dedit, non dat perseuerantiam, cum filiis alienis scelera tanta dimittat, atque impertita gratia suos faciat filios. Quis hoc non miretur? quis hoc non uehementissime stupeat? Sed etiam illud non minus mirum est, et tamen uerum atque ita manifestum, ut nec ipsi inimici gratie Dei, quomodo id negent ualeant inuenire, quod filios quosdam amicorum suorum, hoc est regeneratorum,  bonorumque fidelium, sine baptismo hinc paruulos exeuntes, quibus utique si uellet, huius lauacri gratiam procuraret, in cuius potestate sunt omnia, alienat a regno suo, quo parentes mittit illorum, et quosdam filios inimicorum suorum facit in manus Christianorum uenire, et per hoc lauacrum introducit in regnum, a quo eorum parentes alieni sunt: cum et illis malum, et istis bonum meritum nullum sit paruulis ex eorum propria uoluntate. Certe hec iudicia Dei, quoniam iusta et alta sunt, nec uituperari possunt, nec penetrari. In his est et illud de perseuerantia; de qua nunc dubitantes disputamus; de utrisque igitur exclamemus: »O altitudo diuitiarum sapientie et scientie Dei, quam inscrutabilia sunt iudicia eius!« ] Item quod qui pereunt non erant de numero filiorum; in eodem libro . [Cum ergo filii Dei dicunt de his qui perseuerantiam non habuerunt: »Ex nobis exierunt, sed non erant ex nobis;« et addunt: »Quod si fuissent ex nobis, permansissent utique nobiscum ,« quid aliud dicunt nisi non erant filii etiam quando erant in professione et nomine filiorum?] Item quod predestinati, etsi nondum renati, iam tamen filii Dei sunt, et perire non possunt, in eodem libro. [Quicunque ergo in Dei prouidentissima dispositione presciti, predestinati, uocati, iustificati, glorificati sunt, non dico etiam nondum renati, sed etiam nondum nati, iam filii Dei sunt et omnino perire non possunt. Hi  uero uenient ad Christum, quia ita ueniunt quomodo ipse dicit: »Omne quod dat mihi Pater, ad me ueniet; et eum qui uenit ad me, non eiiciam foras « Et paulo post: »Hec est, inquit, uoluntas eius qui misit me, Patris, ut omne quod dedit mihi Pater, non perdam ex eo .« Ab illo ergo datur etiam perseuerantia in bono usque in finem. Neque enim datur, nisi eis qui non peribunt, quoniam qui non perseuerant, peribunt. Talibus Deum »diligentibus omnia cooperantur in bonum:« usque adeo prorsus omnia, ut etiam si qui eorum deuiant et exorbitant, etiam hoc ipsum eis faciat proficere in bonum, quia humiliores redeunt atque doctiores: discunt enim in ipsa uia iusta cum tremore se exsultare debere, non sibi arrogando tanquam  de sua uirtute fiduciam permanendi.] Item quod qui sic cadunt ut pereant, de predestinatorum numero non fuerint, in eodem libro , cum Ioannis apostoli sententia tractaretur dicentis: »Est peccatum ad mortem non pro illo dico ut roget quis ,« hec uerba beatus Augustinus subiungit: [De quo peccato, quoniam non expressum est, possunt multa et diuersa sentiri. Ego autem id esse peccatum fidem, que per dilectionem operatur, deserere usque ad mortem; huic peccato ultra non seruiunt non prima conditione, sicut ille, liberi, sed per secundum Adam Dei gratia liberati, et ista liberatione habentes liberum arbitrium, quo seruiunt Deo, non quo captiuentur a diabolo; »liberati enim a peccato serui facti sunt iustitie ,«  in qua stabunt usque in finem, donante sibi perseuerantiam illo qui »eos presciuit et predestinauit, et secundum propositum uocauit et iustificauit,« quoniam illa, que de his promisit, etiam futura iam fecit. Cui promittenti »credidit Abraham, et deputatum est illi ad iustitiam; dedit »enim« gloriam Deo plenissime credens,« sicut scriptum est, »quia que promisit potens est et facere .« Ipse ergo bonos illos facit, ut bona faciant. Neque enim eos propterea promisit Abrahe, quia presciuit a se ipsos futuros bonos. Nam si ita est, non suum, sed eorum est quod promisit; non autem sic »credidit Abraham, sed non est infirmatus in fide, dans gloriam Deo, plenissime credens quia que promisit, potens est facere.« Non ait, que presciuit, potens  est promittere, aut, que predixit, potens est ostendere, aut, que promisit, potens est prescire. Ipse igitur eos facit perseuerare in bono, qui fecit bonos; qui autem cadunt et pereunt, in predestinatorum numero non fuerunt. Quamuis ergo de omnibus regeneratis et pie uiuentibus loqueretur Apostolus dicens: »Tu quis es, qui iudicas alienum seruum? suo domino stat aut cadit,« continuo tamen respexit ad predestinatos et ait: »Stabit autem,« et ne hoc sibi arrogarent: »Potens est enim Deus, inquit, statuere eos .« Ipse itaque dat perseuerantiam, qui statuere potest eos qui stant, ut perseuerantissime stent, uel restituere qui ceciderant: »Dominus enim erigit elisos .«]  Item quod certus est numerus predestinatorum, in eodem libro, cum de his loqueretur qui perseuerantiam a Deo acceperunt, ut perire non possint, hec inter, locutus est. [Hec de his loquor qui predestinati sunt in regnum Dei, quorum ita certus est numerus, ut nec addatur quisquam nec minuatur ex eis: non de his qui cum annuntiasset et locutus esset, »multiplicati sunt super numerum :« ipsi enim uocati dici possunt, non autem »electi, quia non secundum propositum uocati.«]

Item quod omnis qui audit a Patre uenit ad Christum, in libro de Predestinatione  prefatus ita loquitur doctor: »Omnis qui audiuit a Patre et didicit, uenit ad me .« Quid est »omnis qui audiuit a Patre et didicit, uenit ad me?«  nisi nullus est qui audiat a Patre, et discat, et non ueniat ad me. Si enim »omnis qui audiuit a Patre et didicit, uenit,« profecto omnis qui non uenit, non audiuit a Patre, et non didicit; nam si audisset et didicisset, ueniret. Neque enim ullus audiuit, et didicit, et non uenit. Sed »omnis,« ut ait ueritas, »qui audiuit a Patre et didicit, uenit.« Item quod diuina gratia a nullo duro corde respuatur, paulo infra: [Multos uidemus uenire ad Filium, quia multos credere uidemus in Christum; sed ubi et quomodo a Patre hoc audierint et didicerint, non uidemus. Nimium gratia ista secreta est, gratiam uero esse quis ambigat? Hec itaque gratia, que occulte humanis cordibus diuina largitate tribuitur, a nullo duro corde respuitur: ideo quippe tribuitur, ut cordis  duritia primitus auferatur. Quando ergo Pater intus auditur et docet ut ueniatur ad Filium, »aufert cor lapideum, et dat cor carneum,« sicut propheta predicante promisit . Sic quippe facit »filios promissionis, et uasa misericordie que preparauit in gloriam.« Cur ergo non omnes docet, ut ueniant ad Christum, nisi quia omnes quos docet, misericordia docet: quos autem non docet, iudicio non docet; quoniam »cuius uult miseretur et quem uult obdurat ;« sed miseretur bona tribuens, obdurat digna retribuens.] Item quod quoscunque uult docere Pater, ueniant ad Christum, in eodem libro : [Cur autem non omnes doceat aperuit Apostolus quantum aperiendum iudicauit: »Quia uolens ostendere iram, et demonstrare potentiam  suam, attulit in multa patientia uasa ire, que perfecta sunt in perditionem, et ut notas faciat diuitias glorie sue in uasa misericordie, que preparauit in gloriam .« Hinc est quod »uerbum crucis pereuntibus stultitia est, his autem qui salui fiunt, uirtus Dei est .« Hos omnes docet uenire ad Christum Deus; hos enim »omnes uult saluos fieri, et in agnitionem ueritatis uenire .« Nam etsi illos quibus »stultitia est uerbum crucis,« ut ad Christum uenirent docere uoluisset, procul dubio uenirent et ipsi. Non enim fallit aut fallitur, qui ait: »Omnis qui audiuit a Patre, et didicit, uenit ad me .« Absit ergo ut quisquam non ueniat, qui a Patre audiuit  et didicit. Quare, inquiunt, non omnes docet? Si dixerimus quia nolunt discere, quos non docet, respondebitur nobis, et ubi est quod ei dicitur: »Deus, tu conuertens uiuificabis nos?«  Aut si non facit uolentes ex nolentibus Deus, ut quid orat Ecclesia secundum preceptum Domini , pro persecutoribus suis?] Item quod aliis detur fides qua saluantur, et aliis non detur, non esse discutiendum, in eodem libro : fides igitur et inchoata et perfecta donum Dei est: [Et hoc donum quibusdam dari, quibusdam non dari, omnino non dubitet, qui non uult manifestissimis sacris litteris repugnare. Cur autem non omnibus detur fidelem mouere non debet, qui credit »ex uno omnes esse in condemnationem« sine dubitatione  iustissimam: ita ut nulla Dei esset iusta reprehensio, etiamsi nullus inde liberaretur. Unde constat magnam esse gratiam, quod plurimi liberantur, et quid sibi deberetur in eis qui non liberantur, agnoscunt, ut »qui gloriatur« non in suis meritis, que paria uidet esse damnatis, sed »in Domino glorietur .« Cur autem istum potius quam illum liberet, »inscrutabilia sunt iudicia eius, et inuestigabiles uie eius .« Melius enim et hic audimus aut dicimus: »O homo, tu quis es qui respondeas Deo?«  quam dicere audemus, quasi nouerimus, quod occultum esse uoluit, qui tamen aliquid iniustum uelle non potuit.] Item argumentum de paruulis, aduersus eos qui gratiam repellunt, in eodem libro : [Sed omnis  hec ratio, qua defendimus gratiam Dei per Iesum Christum Dominum nostrum uere esse gratiam, id est non secundum merita nostra dari, quamuis euidentissime diuinorum eloquiorum testimoniis asseratur, tamen apud eos, qui nisi aliquid sibi assignent quod priores dent, ut retribuatur eis, ab omni studio pietatis reprimi se putant, laborat aliquanto in etate maiorum iam utentium uoluntatis arbitrio; sed ubi uenitur ad paruulos, et ad ipsum Mediatorem Dei et hominum, hominem Iesum Christum, omnis deficit precedentium gratiam Dei humanorum assertio meritorum. Quia nec illi ullis bonis precedentibus meritis, cum et ipse sit homo, liberator factus est hominum.]

Item cur aliis concedatur ut ex hac uita auferantur,  cum iusti sunt; alii tandiu retineantur donec corruant, quod nemo iudicium Dei comprehendere possit, in eodem libro : [De hac quippe uita legitur in libro Iob: »Nunquid non tentatio est uita humana super terram?«  Sed quare aliis concedatur ut ex huius uite periculis dum iusti sunt auferantur, alii uero iusti donec a iustitia cadant, in eisdem periculis uita productiore teneantur? »Quis agnouit sensum Domini?«  Et tamen hinc intelligi datur etiam illis iustis qui bonos piosque mores usque ad senectutis maturitatem et diem uite huius ultimum seruant, non in suis meritis, sed in Domino esse gloriandum, quoniam qui uite breuitate rapuit iustum, »ne malitia mutaret intellectum  eius ,« ipse in quantacunque uite longitudine custodit iustum, »ne malitia mutet intellectum eius.« Cur autem hic tenuerit casurum istum, quem priusquam caderet hinc posset auferre, iustissima omnino, sed »inscrutabilia sunt iudicia eius.«] De gratia uero et predestinatione unum sufficit exemplum Saluatoris, de quo in eodem libro  ita scribitur: [Est etiam preclarissimum lumen predestinationis et gratie ipse Saluator, ipse Mediator Dei et hominum homo Christus iehsu: qui ut hoc esset, quibus tandem suis uel operum uel fidei precedentibus meritis natura humana que in illo est comparauit? Respondeatur, queso? ille homo, ut a uerbo Patri ceterno in unitatem persone assumptus, Filius Dei unigenitus esset, unde hoc meruit?  Quod eius bonum qualecunque precessit? Quid egit ante? quid credidit? quid preiuit, ut ad hanc ineffabilem excellentiam perueniret? Nonne faciente ac suscipiente uerbo, ipse homo, ex quo cepit esse, Filius Dei unicus esse cepit? Nonne Filium Dei unicum femina illa gratia plena concepit? Nonne de Spiritu sancto et uirgine Maria Dei Filius unicus natus est, non carnis cupidine, sed singulari Dei munere? Nunquid metuendum fuit ne accedente etate homo ille libero peccaret arbitrio? Aut ideo in illo non libera uoluntas erat; ac non tanto magis erat, quanto magis seruire peccato non poterat? Nempe ista omnia singulariter admiranda, et alia, si qua eius propria uerissime dici possunt, singulariter in illo accepit humana, hoc est nostra natura,  nullis suis precedentibus meritis. Respondeat hic homo Deo, si audet, et dicat: Cur non et ego? Et si audierit: »O homo, tu quis es qui respondeas Deo?« nec sic cohibeat, sed augeat impudentiam, et dicat: Quomodo audio, »Tu quis es, o homo?« Cum sim quod audio, id est homo, quod est et ille de quo ago, cur non sim quod et ille? At enim gratia ille talis ac tantus est. Cur diuersa est gratia, ubi natura communis est? Certe »non est acceptio personarum apud Deum .« Quis, non dico Christianus, sed insanus hec dicat? Appareat itaque nobis in nostro capite ipse fons gratie, unde secundum uniuscuiusque mensuram semper cuncta eius membra diffundit. Ea gratia fit ab initio fidei sue homo quicunque Christianus, qua gratia homo ille  ab initio suo factus est Christus: de ipso Spiritu et hic renatus est, de quo ille est natus; eodem Spiritu fit in nobis remissio peccatorum quo Spiritu factum est ut nullum haberet ille peccatum. Hec se Deus facturum esse profecto presciuit. Ipsa est igitur predestinatio sanctorum, que in Sancto sanctorum maxime claruit, quam negare quis potest recte intelligentium eloquia ueritatis? Nam et ipsum Dominum glorie, inquantum homo facto factus est Dei Filius, predestinatum esse didicimus. Clamat doctor gentium in capite Epistolarum suarum: »Paulus seruus Iesu Christi uocatus apostolus, segregatus in Euangelium Dei; quod ante promiserat per prophetas suos in Scripturis  sanctis de Filio suo qui factus est ei ex semine Dauid secundum carnem; qui predestinatus est Filius Dei in uirtute secundum Spiritum santificationis ex resurrectione mortuorum .« Predestinatus est ergo iehsu, ut qui futurus erat secundum carnem filius Dauid, esset tamen in uirtute Filius Dei secundum Spiritum sanctificationis, quia natus est de Spiritu sancto ex uirgine Maria. Ipsa est illa ineffabiliter facta hominis a Deo uerbo susceptio singularis, ut Filius Dei et filius hominis simul, et filius hominis propter susceptum hominem, et Filius Dei propter suscipientem unigenitum Deum ueraciter et proprie diceretur; ne non trinitas, sed quaternitas crederetur. Predestinata est ista nature humane tanta et tam celsa et summa subuectio, ut quo attolleretur  altius non haberet: sicut pro nobis ipsa diuinitas quousque se deponeret humilius, non habuit, quam suscepta natura hominis cum infirmitate carnis, »usque ad mortem crucis.« Sicut ergo predestinatus est unus ille, ut caput nostrum esset, ita multi predestinati sumus, ut membra eius essemus. Humana hic merita conticescant, que perierunt per Adam; et regnet que regnat »Dei gratia per Iesum Christum Dominum nostrum,« unicum Dei Filium, unum Dominum. Quisquis in capite nostro precedentia merita singularis illius generationis inuenerit, ipse in nobis membris eius precedentia merita multiplicate regenerationis inquirat. Neque enim Christo retributa est illa generatio, sed tributa, ut alienus ab omni obligatione peccati de Spiritu et  uirgine nasceretur. Sic et nobis, ut »ex aqua et Spiritu renasceremur« non retributum est pro aliquo merito, sed gratis tributum; et si nos lauacrum regenerationis fides duxit, non ideo putare debemus priores nos dedisse aliquid, ut retribueretur nobis regeneratio salutaris: ille quippe nos fecit credere in Christum, qui nobis fecit, in quem credimus, Christum; ille facit in hominibus principium fidei et perfectionem in Iesum, qui fecit hominem »principem fidei et perfectorem Iesum.« Sic enim est appellatus, ut scitis, in Epistola que est ad Hebreos , uocat enim Deus predestinatos multos filios suos, ut eos faciat membra predestinati unici Filii sui.] Item infra : [Ad hanc uocationem qui pertinent, »omnes sunt docibiles Dei  ,« nec potest eorum quisquam dicere: Credidi, ut sic uocarer: preuenit eum quippe misericordia Dei, quia sic est uocatus ut crederet. »Omnes enim docibiles Dei« ueniunt ad Filium, quoniam audierunt et didicerunt a Patre per Filium, qui euidentissime dicit: »Omnis qui audiuit a Patre, et didicit, uenit ad me .« Istorum autem nemo perit, »quia omne quod dedit ei Pater, non perdit ex eo quidquam.« Quisquis ergo inde est, omnino non perit, nec erant inde qui perierunt, propter quod dictum est: »Ex nobis exierunt, sed non erant ex nobis. Nam si fuissent ex nobis, mansissent utique nobiscum .« Intelligamus ergo uocationem qua fiunt electi, non qui eliguntur  quia crediderunt, sed qui eliguntur ut credant; hanc enim et Dominus ipse satis aperit ubi dicit: »Non uos me elegistis, sed ego uos elegi .« Nam si propterea electi erant quia crediderant, ipsi eum prius utique elegerant credendo in eum, ut eligi mererentur: aufert autem hoc omnino, qui dicit: »Non uos me elegistis, sed ego uos elegi.« Et ipsi quidem procul dubio elegerunt eum, quando crediderunt in eum; unde non ob aliud dicit: »Non uos me elegistis, sed ego uos elegi,« nisi quia non elegerunt ut eligeret eos, sed ut eligerent eum elegit eos, quia misericordia eius preuenit eos secundum gratiam, non secundum debitum. Elegit ergo eos de mundo, cum hic ageret carnem [al., in carne], sed iam electos in seipso ante mundi constitutionem:  hec est immobilis ueritas predestinationis et gratie.]

Sicut enim ex his que breuiter de beati Augustini libris collegimus, intelligi datur omnia sanctorum facta, dicta et cogitationes recte, quibus celestis regni beatitudinem mereantur accipere, non a semetipsis habent, sed gratia superni muneris acceperunt, cumque liberum uoluntatis humane sit arbitrium, infirmum tamen et inualidum est ad opus iustitie, si non per Dei gratiam ualidum fiat et forte, que Dei gratia non solum subsequitur nos, ut bona que  nouimus possimus operari, uerum etiam preuenit in omnibus faciens in nobis et uoluntatem qua uelimus ut possimus facere bonum, et tribuens fidem qua non solum credamus in Deum, uerum etiam per quam quecunque postulauerimus, impetremus a Deo: id est et principium fidei, et plenitudinem eius nobis donans: sed et omnia opera recta, ut possimus facere gratia largiente possibilitatem accipimus faciendi. Hec cum ex superioribus sententiis satis manifesta fiant, tum quoque ex sanctorum Patrum dictis, quorum hic testimonia propter breuitatem omisimus ponere, satis patescunt. Iam uero de predestinatione sanctorum ita posita testimonia incunctanter loquuntur, ut omnium predestinatorum numerum definitum esse doceant, et neminem eorum posse  perire. Que cum ita sint, iam uidendum est utrum mali predestinati sint ad penam: sed cum ex predestinatione sanctorum hoc facile possit colligi, quia si illorum certa est predestinatio, et nemo potest perire electorum, sequitur ut etiam reproborum definita procul dubio sit predestinatio: neque enim Dei dispositio, que sanctorum numerum ita constituit ut nemo ex eis perire possit, non etiam de reprobis aliquid iudicauit; sed quid ex hoc sanctorum dicta loquantur sequenti libello monstrabitur [a 1Kb] .



PRAEFATIO LIBRI SECUNDI AD CAROLUM REGEM.


 Superiore libello, rex religiose, qua ualui breuitate sanctorum dicta decerpens, aperui, pro qualitate ingenii nostri, quod omnia diuinis agantur dispensationibus; et licet iniquorum praue sint uoluntates et actiones peruerse, nequaquam tamen effugere possunt diuinorum dispensationem iudiciorum: sed unde Deo aduersantur, inde illius uoluntati seruiunt. Hinc quoque manifestum, quantum credimus, elicuit quia non solum que sunt, sed et que futura sunt dispensat celestis sapientia, et unumquodque ad suam finem perducit, non solum bonos, uerum etiam malos, secundum quod ante secula eternaliter disposuit, moderatur et agit; et sicut non est noua cogitatio apud Deum, ita nec nouum consilium, et quid de singulis agatur, in eterna sapientia illius dispositum est et immutabiliter determinatum. Ostendimus  etiam predestinationem sanctorum diuina gratia regi, nec electorum numerum aut posse minui aut uacillari: sed sicut ante secula electi sunt, ita eorum electio inconuulsa manebit, que omnia non  nostris uerbis, sed sanctorum dictis monstrauimus. Superest nunc ut de predestinatione iniquorum, iuxta quod magnificentia uestra dignata est nobis iniungere, sanctorum dicta exempla colligamus: ubi etiam de sanctorum predestinatione pariter loquemur. Que cum fuerint a nobis explicita, breuiter aperire conabimur quemadmodum cum Deus malos predestinatos habeat ad penam, non tamen auctor sit malorum, nec sit uoluntatis eius perditio impiorum: »Qui omnes homines uult saluare, et ad agnitionem ueritatis uenire .« Obsecramus autem celsitudinem maiestatis uestre, ut si quid in litteris nostris quod uobis displicuerit, inueneritis, misericorditer corrigatis, nobisque corrigenda significare non dedignemini: uel si quis deprehensor exstiterit earum, detur nobis defensionis locus, ut  uel acquiescamus iuste reprehendenti, uel confirmemus que uera fuerint dicta, uestramque pietatem circa humilitatem nostram semper mereamur habere propitiam.



LIBER SECUNDUS. DE PRAEDESTINATIONE DEI.


 Antequam de malorum predestinatione loquamur, quid sit predestinatio, beati Augustini dictis doceamus. Ait enim Augustinus [a 1Kb] libro de Predestinatione: [Predestinatio quippe a premittendo  et preueniendo uel preordinando futurum aliquid dicitur.] Quibus uerbis ostendit quod premissio et preordinatio, siue preuentio, predestinatio sit, et in uerbis differre, sensu uero non discrepare. Et Fulgentius in libro de Predestinatione ita ait : [Neque enim est alia Dei predestinatio, nisi futurorum operum eius eterna preparatio.] Et hic preparationem predestinationem nominauit: proinde siue preparationem siue predestinationem in sanctorum dictis positum inuenerimus, unum  idemque significari docemur. Et de predestinatione ita uenerabilis doctor Augustinus in Expositione euangelii Ioannis  dicit: [»Qui de celo uenit supra omnes est; et quod uidit et audiuit hoc testatur; testimonium eius nemo accepit.« Si nemo, ut quid uenit? Quorumdam ergo nemo. Est quidam populus preparatus ad iram Dei, damnandus cum diabolo: horum nemo accepit testimonium Christi. Nam si omnino nemo, nullus homo. Quid est quod sequitur? »Qui accepit testimonium eius, signauit quia Deus uerax est.« Certe ergo non nemo, si tu ipse dicis: »Qui accepit testimonium eius, signauit quia Deus uerax est.« Responderet ergo fortasse interrogatus Ioannes, et diceret: Noui quid dixerim, Nemo. Est enim quidam populus natus ad iram  Dei, et ad hoc precognitus. Qui sint enim credituri, et qui non sint credituri, nouit Deus; qui sint perseueraturi in eo quod crediderunt, et qui sint lapsuri nouit Deus: et numerati sunt Deo omnes futuri in uitam eternam; et nouit iam populum illum distinctum. Et si ipse nouit, et prophetis dedit nosse per Spiritum suum, dedit et Ioanni. Cum enim superius multis testimoniis monstratum sit sanctorum esse predestinationem, et nunc dicitur: quidam populus preparatus ad iram Dei damnandus cum diabolo, et preparatio predestinatio sit, sicut superius patefactum est, monstratur esse gemina predestinatio, id est et eorum qui numerati sunt Deo, et pertinent ad uitam eternam, et eorum qui preparati sunt ad iram Dei damnandi cum diabolo. [Item in eodem  : [»Sed uos non creditis, quia non estis ex ouibus meis .« Iam supra didicistis que sint oues: estote oues. Oues credendo sunt, oues pastorem sequendo sunt, oues Redemptorem  non contemnendo sunt, oues per ostium intrando sunt, oues exeundo et pascua inueniendo sunt, oues eterna uita perfruendo sunt. Quomodo ergo istis dixit: »Non estis ex ouibus meis?« Quia uidebat eos ad sempiternum interitum predestinatos, non ad uitam eternam sui sanguinis pretio comparatos]. Item inferius: »uitam eternam dabo eis,« id est ouibus meis, »et non peribunt in eternum.« Subaudis, tanquam eis dixerit: uos peribitis in eternum, quia non estis ex ouibus meis. »Non rapiet eas quisquam de manu mea.« Intentius accipite: »Pater meus quod dedit mihi maius est omnibus.« Quid potest lupus, quid potest fur et latro? Non perdunt nisi ad interitum predestinatos. De illis autem ouibus de quibus dicit Apostolus: »Nouit  Dominus qui sunt eius ;« et: »Quos presciuit, ipsos et predestinauit; quos autem predestinauit, ipsos et uocauit: quos autem uocauit, illos et iustificauit; quos autem iustificauit, illos et glorificauit :« de ouibus istis nec lupus rapit, nec fur tollit, nec latro interficit. Securus est de numero earum, qui pro eis nouit quod dedit. Et hoc est quod ait: »Non rapiet eas quisquam de manu mea;« et item ad Patrem: »Pater meus quod dedit mihi maius omnibus est .«

Et hic et superius dum qui non sunt ex ouibus Christi, ad interitum dicit preparatos, ostendit geminam esse predestinationem; quia et sancti predestinati sunt ad uitam, et qui in peccatis suis perseueraturi sunt, ad interitum. Item in eodem : [Si catholici fideles erant, oues erant; si oues erant, quomodo uocem alieni audire potuerunt? cum Dominus dicat: »Non audierunt eos oues .« Audistis, fratres, altitudinem questionis? Dico ergo: »Nouit Dominus qui sunt eius ,« nouit prescitos, predestinatos: de illo quippe dicitur: »Quos autem presciuit, et predestinauit conformes fieri imaginis Filii sui, ut sit ipse primogenitus in multis fratribus: quos autem predestinauit, ipsos et uocauit; et quos uocauit ipsos et iustificauit? quos autem iustificauit, ipsos et glorificauit. Si Deus pro nobis, quis contra nos?« Adde adhuc: »Qui proprio Filio suo non pepercit, sed pro nobis omnibus tradidit eum, quomodo non et cum illo omnia nobis donauit?«  Sed  quibus »nobis?« Prescitis, predestinatis, iustificatis et glorificatis. De quibus sequitur: »Quis accusabit aduersus electos Dei .« »Nouit ergo Dominus qui sunt eius;« ipsi sunt oues. Aliquando  se ipsas nesciunt, sed pastor nouit eas, secundum istam predestinationem, secundum istam Dei prescientiam, secundum electionem ouium ante constitutionem mundi. Nam et hoc dicit Apostolus: »Sicut elegit nos in ipso ante constitutionem mundi .« Secundum istam ergo prescientiam Dei et predestinationem, quam multe oues foris et quam multi lupi intus, et quam multe oues intus et multi lupi foris! Quid est quod dixi, quam multe oues foris? Quam multi modo luxuriantur, casti futuri; quam multi blasphemant Christum, credituri in Christum; quam multi se inebriant, sobrii futuri; quam multi rapiunt res alienas, donaturi suas. uerumtamen modo alienam uocem audiunt, alienos sequuntur. Item quam multi intus laudant, blasphematuri;  casti sunt, fornicaturi; sobrii sunt, se uino postea sepulturi; stant casuri, non sunt oues. De predestinatis enim loquimur; de his loquimur, quos »nouit Dominus qui sunt eius ;« et tamen ipsi quandiu recte sapiunt, Christi uocem audiunt. Ecce audiunt ipsi, non audiunt illi, et tamen secundum predestinationem non oues isti, et oues illi. Adhuc manet questio, que mihi interim nunc uidetur ita posse dissolui. Est aliqua uox, est, inquam, aliqua uox pastoris, in qua oues non audiunt alienos, in qua non oues non audiunt Christum. Que est ista uox? »Qui perseuerauerit usque in finem, hic saluus erit .« Hanc uocem non negligit proprius, non audit alienus: nam et ille hoc ei predicat, ut perseueret apud ipsum usque in finem,  et non apud Deum perseuerando, non audit hanc uocem: uenit ad Christum, audiuit alia et alia uerba, illa et illa omnia, uera sana omnia, inter que omnia est et illa uox: »Qui perseuerauerit usque in finem, hic saluus erit.« Istam qui audierit ouis est. Sed audiebat illam nescio quis et desipuit, refriguit, audiuit alienam: si predestinatus est, ad tempus errauit, in eternum non periit; redit ut audiat quod neglexit, faciat quod audiuit. Si enim de his est qui predestinati sunt, et errorem ipsius Deus presciuit, et conuersionem futuram; si aberrauit, redit, ut audiuit uocem illam pastoris, et sequatur dicentem: »Qui perseuerauerit usque in finem, hic saluus erit.« Bona uox, fratres, uera, pastoralis ipsa est: »uox salutis in tabernaculis iustorum .« Nam  facile est audire Christum, facile est laudare Euangelium, facile est acclamare disputatori; perseuerare usque in finem, hoc est ouium uocem pastoris audientium. Tentatio accidit, perseuera usque in finem. Usque in quem finem perseuerabis? Quousque finias uiam. Quandiu enim non audis Christum, aduersarius tuus est in ista uia, hoc est in ista mortali uita. Sed quid dicit? »Concorda cum aduersario tuo cito, dum es cum eo in uia .« Audisti, credidisti, concordasti. Si aduersabaris concorda. Si tibi prestitum est concordare, noli ulterius litigare. Quando enim finiatur uia nescis, sed tamen scit ille. Si ouis es, et si perseueraueris usque in finem, saluus eris: ac per hoc istam  uocem non contemnunt sui, non audiunt alieni.] Et hic cum dicit secundum predestinationem non oues istos, et oues illos, ostendit geminam esse predestinationem. Item in eodem . [Quod uero sequitur: »Propterea uos non auditis, quia ex Deo non estis ,« eis dictum est qui non solum peccato uitiosi erant, nam hoc malum commune erat omnibus, sed etiam precogniti quod non fuerant credituri ea fide, qua sola possent a peccatorum obligatione liberari. Quapropter presciebat illos, quibus talia dicebat, in eo permansuros, quod ex diabolo erant, id est in suis peccatis atque impietate morituros, in qua ei similes erant, nec uenturos ad regenerationem, in qua essent filii Dei, hoc est ex Deo nati, a quo erant homines creati. Secundum  hanc predestinationem locutus est Dominus, non quod aliquem hominem inuenerit, qui uel secundum regenerationem iam esset ex Deo, uel secundum naturam iam non esset ex Deo.] Et hic dum secundum predestinationem dicit locutum esse Dominum, ut aliqui essent ex Deo, alii non ex Deo, geminam ostendit predestinationem. Item in eodem , cum de mundo fideli et infideli loqueretur sic ait: [Isti autem omnes, quid est nisi mundus? Non hostilis utique, sed fidelis. Nam ecce, qui dixerat: »Non pro mundo rogo ,« pro mundo rogat ut credat, quoniam est mundus de quo scriptum est: »Ne cum mundo damnemus .« Pro isto mundo non rogat: neque enim quo sit predestinatus, ignorat. Et est mundus de quo scriptum  est: »Non uenit filius hominis ut iudicet mundum, sed ut saluetur mundus per ipsum .« Unde et Apostolus: »Deus, inquit, erat in Christo mundum reconcilians sibi .«] Cum enim dicit quia non ignorat quo sit predestinatus mundus, pro quo non rogat, manifeste demonstrat predestinationem reproborum. Et quia est predestinatio electorum et reproborum, gemina esse monstratur predestinatio. Item in eodem : [Quandiu enim credimus quod non uidemus, nondum sumus ita consummati quemadmodum erimus, cum meruerimus uidere quod credimus. Rectissime igitur ibi, »ut credat mundus; hic, ut cognoscat mundus:« tamen et ibi et hic »quia tu me misisti ,« ut nouerimus quantum pertinet ad Patris et  Filii insuperabilem caritatem, hoc nos modo credere quod tendimus credendo cognoscere. Si autem diceret, ut cognoscant quia tu me misisti, tantumdem ualeret quantum hoc quod ait, »ut cognoscat mundus.« Ipsi sunt enim mundus, non permanens inimicus, qualis est mundus damnationi predestinatus, sed ex inimico amicus effectus, propter quem »Deus erat in Christo mundum reconcilians sibi .« Ideo dixi: »Ego in eis, et tu in me;« tanquam diceret: »Ego in eis« ad quos misisti me; »et tu in me,« mundum reconcilians tibi per me. Propterea sequitur etiam illud quod ait: »Et dilexisti eos, sicut et me dilexisti .« In Filio quippe Pater nos diligit, quia »in ipso nos elegit ante mundi constitutionem].«  Et hic dicens mundum damnationi predestinatum, geminam ostendit predestinationem. Item in eodem : [Quomodo ergo non erimus cum Christo ubi est, quando in Patre cum illo erimus, in quo est. Neque hinc Apostolus nobis quamuis nondum rem tenentibus, sed tamen spem gerentibus tacuit: ait enim: »Si resurrexistis cum Christo, que sursum sunt querite, ubi Christus est in dextra Dei sedens; que sursum sunt sapite, non que super terram: mortui enim estis, et uita uestra abscondita est cum Christo in Deo .« Ecce interim per fidem ac spem uita nostra ubi Christus est, cum illo est, quia cum Christo in Deo est. Ecce uelut iam factum est quod orauit ut fieret dicens: »uolo ut ubi ego sum, et illi sint mecum  .« Sed nunc per fidem, quando autem fiet per speciem? »Cum Christus, inquit, apparuerit uita uestra, tunc et uos apparebitis cum illo in gloria .« Tunc apparebimus quod tunc erimus, quia tunc apparebit non inaniter nos id credidisse ac sperasse antequam essemus facti, et cui Filius cum dixisset: »Ut uideant claritatem meam, quam dedisti mihi,« continuo subiunxit »quia dilexisti me ante mundi constitutionem:« in illo enim dilexit nos ante mundi constitutionem, et tunc predestinauit, quod in fine futurum est mundi. »Pater,« inquit, »iuste, mundus te non cognouit« quia iustus es, ideo te non cognouit: mundus quippe ille damnationi predestinatus merito non cognouit; mundus uero, quem per Christum reconciliauit, non merito,  sed gratia cognouit. Quid est enim eum cognoscere, nisi uita eterna? quam mundo damnato utique non dedit, reconciliato dedit. Propterea utique »mundus non cognouit,« quia iustus es, meritis eius, ut non cognosceret, tribuisti, et propterea mundus reconciliatus cognouit, quia misericors es, et ut cognosceret non ei merito, sed gratia subuenisti.] Et hic mundum damnationi predestinatum dicens, geminam predestinationem ostendit, quoniam predestinationem eorum qui saluantur superius posita exempla satis superque demonstrant. Item in libro Enchiridion : [Hec sunt »magna opera Domini exquisita in omnes uoluntates eius ,« et tam sapienter exquisita, ut cum angelica et humana creatura peccasset, id est non quod ille, sed quod  uoluit ipsa fecisset, etiam per eamdem creature uoluntatem, qua factum est quod Creator noluit, impleret ipse quod uoluit, bene utens et malis, tanquam summe bonus, ad eorum damnationem quos iuste predestinauit ad penam, et ad eorum salutem quos benigne predestinauit ad gratiam.]

Item in libro quarto de Natura et Origine anime ad uincentium uictorem : [Absit enim hoc uolens diluere, ut dicam, que ipse dixisti: Quod anima per carnem meruerit, inquinari, et esse peccatrix, nullum habens ante peccatum, quo recte id meruisse dicatur: et, Quod etiam sine baptismo originalia peccata soluantur: et, Quod regnum quoque celorum non baptizatis in fine tribuatur. Hec  atque huiusmodi uenena fidei, nisi dicere timerem, fortasse de hac re definire aliquid non timerem. Quanto melius igitur non separatim de anima disputo, et affirmo quod nescio, sed quod apertissime Apostolum uideo docuisse , simpliciter teneo: »Ex uno homine omnes homines ire in condemnationem« qui nascuntur ex Adam, nisi ita renascantur in Christo, sicut instituit ut renascantur, antequam corpore moriantur, quos predestinauit ad eternam uitam misericordissimus gratie largitor: qui est et illis quos predestinauit ad mortem eternam iustissimus supplicii retributor.] In his duobus testimoniis manifestissime monstrat geminam uenerabilis Augustinus predestinationem.

Item in libro secundo de Baptismo paruulorum:  [Ut autem innotescat quod latebat, et suaue fiat quod non delectabat, gratia Dei est, qua adiuuat hominum uoluntates: qua ut non adiuuentur in ipsis itidem causa est, non in Deo, siue damnandi predestinati sunt propter iniquitatem superbie; siue contra ipsam superbiam iudicandi et eruditi filii sint misericordie. Unde Ieremias cum dixisset: »Scio, Domine, quia non est in homine uita eius, nec uiri est ut ambulet, et dirigat gressus suos,« continuo subiungit: »Corripe me, Domine; uerumtamen in iudicio, et non in furore tuo .« Tanquam diceret: Scio ad correptionem meam pertinere, quod minus abs te adiuuor, ut perfecte dirigantur gressus mei: uerumtamen hoc ipsum noli sic mecum agere, tanquam in furore quo iniquos damnare  statuisti; sed tanquam in iudicio, quo doces tuos non superbire. Unde alibi dicitur: »Et iudicia tua adiuuabant me .« Nullius proinde humane culpe in Deum referas causam: uitiorum namque omnium humanorum causa superbia est.] Hac sententia ostendit uenerabilis Augustinus malos propter iniquitatem superbie damnationi predestinatos, non autem ad peccatum: quoniam peccatum non est ex Deo. Neque enim auctor mali est Deus, pene uero redditio ex Deo est. Quia iustum est ut qui Deo per humilitatem subdi noluit, propter superbiam celesti ultione feriatur. Unde predestinatio Dei ad penam est, quam subituri sunt mali, qui perseuerabunt in iniquitate: non autem ad peccatum; quia Deus auctor mali non est, neque  placet Deo iniquitas, et eorum que operatur Deus predestinator est; uidelicet, uel bonorum que redditurus est sanctis, uel penarum, quas iniquis puniendis illaturus est. At uero malorum sicut non est auctor, ita nec predestinator. Non enim peccatum ex Deo est, sed ex diabolo. Atque propterea suorum operum que uel misericorditer respicit, uel iuste punit, predestinator est: eorum autem que non agit, sicut uindex est, ita predestinator non est. Item in libro decimo quinto de Ciuitate Dei: [Arbitror nos satis iam fecisse magnis et difficillimis questionibus de initio uel de fine mundi, uel anime, uel ipsius generis humani: quod in duo genera distribuimus; unus eorum qui secundum hominem, alterum  eorum qui secundum Deum uiuunt, quas etiam mystice appellamus ciuitates duas, hoc est duas societates hominum, quarum una est, que predestinata est in eternum regnare cum Deo, altera eternum supplicium subire cum diabolo.] Item in libro nouissimo de Ciuitate Dei cum de bonis, que largitur malis Deus, loqueretur, ait: [Quid igitur dabit eis quod predestinauit ad uitam, qui hec etiam dedit eis quos predestinauit ad mortem.] Item in expositione psalmi noni, sumens testimonium ex Euangelio: »[Qui autem non credit,« inquit, »iam iudicatus est :« id est, isto occulto iudicio iam preparatus est ad illud manifestum.] Item inferius: [Non in toto corde confitetur Domino, qui de prouidentia eius in aliquo dubitat. Sed quia iam  cernit occulta sapientia Dei, quantum sit inuisibile premium eius qui dicit: »Gaudemus in tribulationibus ,« et quemadmodum omnes cruciatus, qui corporaliter inferuntur, aut exerceant conuersos ad Deum, aut ut conuertantur admoneant, aut iuste damnationi ultime preparent obduratos, et sic omnia ad diuine prouidentie regimen referantur, que stulti quasi casu, et temere, et nulla diuina administratione fieri putant.] In his omnibus testimoniis predestinati ostenduntur mali ad penam, sed non predestinati ad peccatum: quoniam eorum, que facturus est Deus, predestinator est; que uero non fecit, nec facturus est, ea non predestinat. Quia autem iudicaturus est mundum, et impios iusto supplicio pro iniquitatibus suis damnaturus, propterea  reos predestinauit ad penam, et penam predestinauit illis: ad peccatum autem non eos predestinauit; quoniam non est Deus auctor iniquitatis, quoniam sicut iustitia ex Deo est, et omne opus bonum; ita iniquitas, et omne opus prauum ex diabolo. Unde et sanctus Augustinus hoc ipsum insinuans ait paulo superius: [Nullius proinde culpe humane in Deum referendam causam: uitiorum namque omnium humanorum causa superbia est.] Et Cassiodorus cum dicit peccatores in predestinatione repulsos eos qui damnandi sunt in iudicio, ostendit propter iniquitatem damnandos, que predestinata a Deo non est; damnandi uero ipsi predestinati sunt; quia iustum est ut pena inferatur eis qui noluerunt obedire preceptis iustitie. Item in libro de  Perfectione iustitie : [»Deus de celo respexit super filios hominum, ut uideat si est intelligens aut requirens Deum .« Hoc ergo »bonum« quod est requirere Deum, »non erat qui faceret, non erat usque ad unum ,« sed in eo genere hominum quod predestinatum est ad interitum; super hos enim respexit Dei prescientia, protulitque sententiam.] Quod sanctus Augustinus in hac sententia malos dicit ad interitum predestinatos, ne hoc  peccatum intelligamus, sed peccati uindictam que in se reddenda est peccatoribus, beatus Fulgentius in libro ad Monimum discipulum suum  satis manifeste demonstrat. In quo libro et predestinationem malorum  docet ad supplicium, et quia Deus ad iniquitatem nullum predestinat, uerissima ratione insinuat; de quo libro pauca excipere uolui, et huic operi inserere. Ait enim:

[Quod ergo ante gehennam mali pereunt, non est diuini operis, sed humani: quod autem in gehenna perituri sunt, hoc facit Dei equitas, cui nulla placet peccantis iniquitas. »Qui« enim »diligit iniquitatem, odit animam suam .« Et dicit Ioannes quia »Omnis qui facit peccatum, et iniquitatem facit, et peccatum est iniquitas .« Et Deus per prophetam dicit quia »Anima, que peccauerit, ipsa morietur .« De Filio autem Dei Ioannes dicit: »Scimus quia ille apparuit, ut peccata tolleret, et peccatum in eo non est  .« Sicut ergo peccatum in eo non est, ita peccatum ex eo non est: quod autem ex eo non est, opus eius utique non est. Quod autem nunquam est in opere eius, nunquam fuit in predestinatione eius. Non ergo predestinati sunt mali ad hoc quod male operantur, a concupiscentia substracti et illecti, sed ad hoc quod iuste patiuntur inuiti. Predestinationis enim nomine non aliqua uoluntatis humane coactitia necessitas exprimitur, sed misericors et iusta futuri diuini operis sempiterna dispositio predicatur. »Deo« autem »misericordiam, et iudicium « cantat Ecclesia, cuius hoc opus est in homine, ut occulto uoluntatis sue, non tamen iniusto consilio, aut gratuitam misericordiam preroget misero, aut debitam iustitiam rependat iniusto. Imo  aut misericorditer debitori donet quod si uellet iuste posset exigere: aut iuste cum usuris quod suum est exigat, et iniquo debitori quod debetur iniquitatibus reddat. Ac sic ut istum prorsus indignum misericordia preueniat, aut illum ita dignum inueniat. Ipse etenim donat gratis indigno gratiam, qua iustificatus impius illuminetur munere bone uoluntatis, et facultate bone cooperationis; ut preueniente misericordia bonum uelle incipiat et subsequente misericordia bonum quod uult facere ualeat. Utrumque autem predestinando Deus, et preparauit in illa incommutabili uoluntate, in qua sic futurum effectum hominis renouandi disposuit, ut eius uoluntas in opere nouo noua esse non possit . Donat etiam gratiam digno in retributionem mercedis  eterne, ut scilicet siue cum impium pie iustificat iustus, quia de ipso Apostolus dicit: »Ut sit ipse iustus et iustificans eum, qui ex fide est Iesu ;« seu cum iustum iuste glorificat pius, »quia quos iustificauit, illos et glorificauit ,« eadem sit operatio gratie que meritum hominis bonum, et initiat ad iustitiam, et consummat ad gloriam: primo in homine inchoans uoluntatem bonam, deinde eamdem uoluntatem adiuuans inchoatam, ut eadem uoluntas et diuino dono bona sit, et diuino adiutorio malam superare concupiscentiam possit; et Deo perficiente talis postmodum ipsa uoluntas sit, ut malam concupiscentiam habere non possit; ac sic in presenti uita gratie adiutorio infirmitati  non cedat, in futura autem gratie beneficio infirmitatem non habeat; et nunc recreetur continuo iuuamine medicanunis: tunc uero fruatur eterna plenitudine sanitatis. Hec autem Deus, sicut in predestinatione semper habuit, sic per gratiam sicut predestinauerat facit. Predestinationis itaque ipsius insinuatur agnitio, cum dicit Scriptura: »Et preparatur uoluntas a Domino .« Non autem ob aliud preparata dicitur, nisi quia danda predicitur. A quo enim preparatur per bonitatem sempiternam, ab ipso datur per indebitam gratiam.] In hac sententia quid Deus predestinat, et quid non predestinat probabili ratione discernit, quia demonstrat peccatum non esse in predestinatione Dei, sed penam peccati. At uero beata merita  sanctorum et remunerationem utraque in predestinatione Dei esse fatetur, quia utraque a Deo sunt. Non enim aliquid boni habent sancti, nisi a Deo, et remuneratio pro bonis, que gesserunt electi, a Deo est, propterea utraque a Deo sunt predestinata. Item in sequentibus : [Ideo ergo in promissis Dei nulla est falsitas, quia in faciendis nulla Omnipotenti est difficultas, et propterea ibi nunquam deest uoluntatis effectus; quia uoluntas ipsa non aliud inuenitur esse quam uirtus. Quidquid autem uult potest, qui quantum uult tantum potest. Propterea de illo solo digne dicitur: »Omnia quecunque uoluit fecit .« Et iterum: »Subest enim tibi, cum uoles, posse .« Ideo diximus tantam ibi esse uirtutem uoluntatis,  quanta et uoluntas ipsa uirtutis: quia cui semper subest, cum uolet, posse, non aliud est in illo uelle, quam posse . Quia ergo Deus nulla necessitate compellitur, ut aliquid nolens permittat, nullius utique aduersitatis impeditur obstaculo, quo id quod promisit, aut minus quam uult, aut tardius faciat. Proinde potuit, sicut uoluit, predestinare quosdam ad gloriam, quosdam ad penam. Sed quos predestinauit ad gloriam, predestinauit ad iustitiam: quos autem predestinauit ad penam, non predestinauit ad culpam.] Item paulo inferius: [In sanetisigitur coronat Deus iustitiam, quam eis gratis ipse tribuit, gratis seruauit, gratisque perfecit. Iniquos autem condemnauit pro impietate uel iniustitia, quam in eis ipse non fecit. In illis enim opera sua  glorificat; in istis autem opera non sua condemnat. Hoc itaque predestinauit Deus, quod erat ipse facturus, aut quod fuerat largiturus. Illud uero nullatenus predestinauit, quod siue per gratiam, seu per iustitiam facturus ipse non fuit.] Item in eodem : [Fidelibus congruit credere et fateri Deum bonum, et iustum prescisse quidem peccatores homines, quia nichil eum latere potuit futurorum (neque enim uel futura essent, si in eius prescientia non fuissent, non tamen predestinasse quemlibet hominem ad peccatum; quia si ad peccatum aliquod Deus hominem predestinaret, pro peccatis hominem non puniret. Dei enim predestinatione aut peccatorum preparata est pia remissio, aut peccatorum iusta  punitio. Nunquam igitur Deus ad hoc hominem potuit predestinare, quod ipse disposuerat, et precepto prohibere, et misericordia diluere, et iustitia punire. Iniquos itaque, quos presciuit Deus hanc uitam in peccato terminaturos, predestinauit supplicio interminabili puniendos: in quos sicut culpanda non est prescientia humane iniquitatis, ita predestinatio iustissime laudanda est ultionis; ut agnosceretur non ab eo predestinatum hominem ad qualecunque peccatum, quem predestinauit peccati merito puniendum . Deus itaque omnia hominum opera, siue bona siue mala presciuit, quia eum latere nichil potuit, sed sola bona predestinauit, que se in filiis gratie facturum esse presciuit: mala uero futura opera illorum quos non predestinauit ad regnum,  sed ad interitum presciuit potentissima deitate, et ordinauit prouida bonitate: et quia prescius fuit, quod eadem mala non solum ipse facturus non esset, sed nec homo in quantum ei humiliter adhesisset, in eo nobis insuperabilem potentiam prescientie sue magis ostendit, quia nec in malis predestinationem iustitie sue uacare permisit. Ostensurus itaque Deus quid reddendum presciuerit, quid donandum, predestinauit illos ad supplicium, quos a se presciuit male uoluntatis uitio discessuros; et predestinauit ad regnum, quos ad se presciuit misericordie preuenientis auxilio redituros, et in se misericordie subsequentis auxilio esse mansuros. In istis misericordiam custodiens, in illis iustitiam tenens: istis quod promisit pie tribuens, illis nichilominus  quod predixit iuste retribuens. Sic autem Deus non omnia promisit que predixit, quamuis predixerit omnia que promisit sicut non omnia predestinauit que presciuit, quamuis omnia predestinata presciuerit. Presciuit enim hominum uoluntates bonas et malas: predestinauit autem non malas, sed bonas solas. Et licet in eius predestinatione non fuerit, ut malitiam uoluntati humane dedisset, fuit tamen in eius predestinatione, quid humane uoluntatis malitie reddidisset propter hoc quia, sicut Psalmista testatur, »Misericors est Dominus et iustus ,« predestinauit iustos ad gloriam, iniquos ad penam. Iustificandis ergo atque glorificandis predestinatum misericordie sue opus predixit pariter, et promisit. Iniquis autem  predestinatum iustitie sue opus predixit tantummodo, non promisit.] Item in eodem : [In sanctis igitur perfecturus est Dominus, quod ut essent boni, gratis dedit. Quod autem daturum se presciuit, in eterna bonitatis dispositione predestinauit. Ipsa est enim predestinatio Dei, sempiterna scilicet dispositio futuri operis Dei. Porro autem in iniquis puniturus est, quod ut essent mali non dedit; nec eos ad iniquitatem aliquam predestinauit; quia ut inique uellent, hoc eis daturus ipse non fuit. Et quia male uoluntatis perseuerans iniquitas inulta remanere non debuit, tales ad interitum predestinauit, quia talibus iuste punitionis supplicium preparauit. Quod utique manifesto Dominus ipse sermone  perdocuit, in eo quod a se ostendit paratum non solum regnum ubi letentur boni, sed et ignem eternum ubi crucientur mali. Bonis etenim dicturus est: »uenite, benedicti Patris mei, percipite regnum quod uobis paratum est a constitutione mundi .« Malis autem dicturus est: »Ite, maledicti, in ignem eternum, qui paratus est diabolo et angelis eius .« Ecce ad quod Deus iniquos et impios predestinauit, id est ad supplicium iustum, non aliquod opus iniustum; ad penam, non ad culpam; ad punitionem, non ad transgressionem; ad interitum, quem ira iusti Iudicis peccantibus reddidit; non ad interitum, quo in se iram Dei peccantium iniquitas prouocauit. Quod beati Apostoli predicatio manifestat, qui malos, quos  in eternum damnaturus est Deus, »uasa« uocat »ire,« non culpe. Ait enim: »Quod si uolens Deus, ostendere iram, et notam facere potentiam suam, sustinuit in multa patientia uasa ire aptata in interitum ut ostenderet diuitias glorie sue in uasa misericordie, que preparauit in gloriam .«]

In hac extrema sententia notandum quod de Euangelio sumens testimonium, ait predestinatos malos in ignem eternum, eo quod dicturus est Dominus in iudicio, non solum bonis, ut percipiant regnum sibi paratum a constitutione mundi, uerum quod malis dicturus est: »Ite, maledicti, in ignem eternum, qui paratus est diabolo et angelis eius;« ex hoc enim approbat quod iniquos et impios Dominus predestinauerit ad supplicium, eo quod illis dicturus  est: »Ite in ignem eternum.« Unde [a 1Kb] qui uolunt dicere quod pena predestinata sit iniustis, non iniusti predestinati sunt ad penam, uiderint qualiter huius auctoris dicta intelligant: cui enim paratur pena, is nimirum preparatur ad penam. Item in eodem : [uasis uero ire nunquam Deus redderet interitum, si non spontaneum inueniretur homo habere peccatum: quia nec Deus peccanti homini iuste inferret iram, si homo ex predestinatione Dei cecidisset in culpam: sed quia causam iniquitatis sue ex propria homo habuit uoluntate, propterea beatus Paulus »sustinuisse« asserit Deum »in multa patientia uasa ire aptata in interitum .« Hec igitur ira ideo talibus uasis interitum reddidit, quia in eis meritum uoluntarie iniquitatis  inuenit. Quomodo autem peccati seruo iram iustus Dominus intulisset, si seruus ex predestinatione Domini peccasset? In hoc itaque ista uasa Deus aptauit, in quo predestinauit, hoc est in interitum: illum utique interitum quem Paulus malis repente superuenturum denuntiat dicens: »Cum enim dixerint, Pax et securitas, tunc repentinus eis superueniet interitus .« Quod si Deus tales in peccatum predestinaret, non eos Apostolus »uasa ire« mallet nominare, sed culpe; nec in interitum talia uasa, sed in peccatum dicerentur aptata. Nunc autem ideo »uasa ire« dicuntur, ut ostendatur in talibus ex Dei predestinatione hoc  non esse quod est male ab eis admissum, sed quod est talibus bene redditum . Bene quippe malis interitus a Deo redditur, quamuis sit malus interitus eis qui nunc iuste deseruntur et postmodum iuste torquebuntur. In talibus enim iudicium suum Deus desertione inchoat, cruciatione consummat; nam et hoc tempore, quo discedentes malos deserit, Deus non operatur in eis quod ei displicet, sed operatur per eos quod ei placet, postmodum eis redditurus quod ab eius iustitia merentur. Recipient enim, non pro eo quod Deus bene usus est eorum operibus malis, sed pro eo quod ipsi male abusi sunt Dei operibus bonis. Tales itaque Deus aptauit in interitum punitionis, quem peccatori iustus iudex predestinatione iusta decreuit, non in peccatum, quod  homo non ex predestinatione diuina, sed ex uoluntate sua male concupiscendo cepit et male operando perfecit. »Concupiscentia« enim »concipiens peperit peccatum, peccatum uero consummatum genuit [al., generat] mortem .« Non ergo iniqui predestinati sunt ad mortem anime primam, sed predestinati sunt ad secundam, id est »ad stagnum ignis et sulphuris,« de quo beatus Ioannes dicit: »Et diabolus qui seducebat eos missus est in stagnum ignis et sulphuris ;« et alio loco: »Et mors et infernus missi sunt in stagnum ignis .« Hec mors secunda est »stagnum ignis;« et qui non est inuentus in libro uite scriptus, »missus est in stagnum ignis.« Rursus dicit: »Dubiis autem et infidelibus, contaminatis, et homicidis, et impudicis,  et ueneficis et idolis seruientibus, et omnibus mendacibus, pars eorum in stagno ardenti et sulphure, quod est mors secunda .« Illam secundam nuncupat mortem que sequitur ex sententia iudicis, non illam que precessit in mala concupiscentia peccatoris.]

Per omnia doctor iste iniquos preordinatos esse ad penalem uitam iniquitatibus suis dogmatizat: ad peccatum uero non esse preordinatos, quoniam iniquitas Deo non placet, nec eorum est predestinator, quorum non est auctor. Sed cum scierit hominem peccaturum, et in peccatis permansurum, predestinauit eum ad penas quas iuste esset passurus, nec hec predestinatio compulit eum ad peccatum, aut certe ex necessitate ad penas: quoniam,  sicut ipse testatur »qui omnia nouit,« nouit etiam et singulorum facta, nouit et fines singulorum, et ex eo quod in eis uidit et cognouit, ex eo etiam et predestinauit quid de singulis esset acturus. Sicut enim prescientia eius neminem compellit ad peccatum, cum utique prescierit singulorum ante secula eterna peccata, ita quoque et predestinatio eius neminem compellit ad penam, licet et antequam nascatur aliquis, predestinatus sit, si permansurus est in iniquitate, ad penam. Ex eo enim quod presciuit singulos quid essent acturi ex eo et predestinauit eternitate consilii sui quid esset de singulis facturus. Item Cassiodorus in expositione psalmi CuIII, cum  tractaret uersiculum eum qui dicit: »Fiant nati eius in interitum, in generatione una deleatur nomen eius,« hec subiunxit: [Eosdemque natos dicit, quos superius pupillos ait. Et quoniam solent aliqui peccatorum genus propagare longinquum, ipsam quoque spem illis prosperitatis abscidit, ne quo se bono pessime mentes consolarentur siue magis una generatio illa dicenda est, quando nascimur in peccatis; et ideo petit ut ad secundam, id est ad regenerationem, non perueniant: qui tamen in predestinatione repulsi sunt ut in prima peccatorum suorum fece dispereant, ne secunde natiuitatis beneficio laqueum mortis euadant.] Sed hec et illis similia dicuntur de illis qui in Domini iudicatione damnandi sunt, et hic per predestinationem  repulsos dixit, quos in eternam damnationem in iudicio mittendos pronuntiat: uidit enim malos perseueraturos Deus in malo, et ideo apud eternam prescientiam suam talibus predestinauit penam. Non ideo tamen compelluntur ad penam quia non ex eo quod predestinati sunt iudicantur, sed ex eo quod peccatores presciti sunt, ad penas predestinati cognoscuntur: sicut enim nemo potest imputare Deo quod peccat, ita quoque quod pro peccatis puniendus sit. Peccat enim propria uoluntate delinquens, puniendus autem est iusto iudicio iudicantis: et sicut peccati causa non ex Dei prescientia descendit, quia nullus idcirco peccat quia Deus eum peccaturum prescierit, sed idcirco quia magis proprie concupiscentie obedit quam precepto prohibentis Dei a peccato:  ita quoque nullus idcirco ad penam uadit, quia hoc in Dei predestinatione ante fuerat: ex eo enim quod prescitus est in peccatis permansurus, et sine penitentie fructu uitam presentem terminaturus, ex eo deputatus est ad penam. Et sicut causa peccati concupiscentia est, qua magis obeditur uoluntati carnis quam precepto diuino, ita pene deputationis causa est peccati perpetratio, et postea pro peccato nulla digna satisfactio. Hinc sanctus Isidorus Hispalensis episcopus, uite meritis et sapientie lumine preclarus, catholicorum sequens doctrinam magistrorum, in libro secundo Sententiarum  geminam fore predestinationem tam sensuum quam uerborum attestatione docet, dicens: [Gemina est predestinatio, siue electorum ad requiem, siue  reproborum ad mortem. Utraque diuino agitur iudicio, ut semper electos superna et interiora sequi faciat, semperque reprobos, ut infima et exteriora delectent, deserendo permittat. Sicut ignorat homo terminum lucis et tenebrarum, uel utriusque rei quis finis sit, ita plenius nescit quis ante suum finem luce iustitie preueniatur, uel quis peccatorum tenebris usque in suum terminum obscuretur, aut quis post lapsum tenebrarum conuersus resurgat ad lucem. Cuncta hec Deo patent, hominem uero latent: quamuis iustorum conuersatio in hac uita probabilis sit, incertum tamen hominibus esse, ad quem sint finem predestinati, sed omnia reseruari futuro examini. Mira dispositio est superne distributionis, per quam  hic iustus amplius iustificatur, implius amplius sordidatur. Malus ad bonum aliquando conuertitur, bonus ad malum aliquando reflectitur; uult quis esse bonus et non ualet; uult alter esse malus, et non permittitur interire, datur ei qui uult, esse bonus: alius nec uult, nec datur ei, ut sit bonus: iste nascitur in errore et moritur; ille in bono quo cepit usque in finem perdurat. Tandiu iste stat quousque cadat; ille male diu uiuendo, in fine saluatur, respectusque conuertitur; uult prodesse in bono iustus nec preualet, uult nocere malus et ualet. Iste uult Deo uacare, et seculo impeditur: ille in negotiis implicari cupit nec perficit. Dominatur malus bono, bonus damnatur pro impio, impius honoratur pro iusto; et in hac tanta obscuritate non ualet homo diuinam  perscrutari dispositionem et occultum predestinationis perpendere ordinem.]

Quibus uerbis non solum quod sit electorum numerus premio coronandus, et reproborum multitudo pena in iudicio ferienda, diuine predestinationis ordine dispositum fore clarissime demonstrat, uerum utriusque ordinis, id est tam electorum quam reproborum, uita quo cursu quoue tramite uolubilis mundi tempora pertranseat, sicut superni moderaminis legem non egreditur, ita celestis dispositione secreti docet esse predestinatum. Utrorumque de fine, uidelicet electorum seu reproborum, loquens ait: [Gemina est predestinatio, siue electorum ad requiem, siue reproborum ad mortem.] Hec autem predestinatio quemadmodum in singulis operetur  sequenti sententia monstrat. [Utraque, inquiens, diuino agitur iudicio, ut semper electos superna et interiora sequi faciat, semper reprobos, ut infima et exteriora delectent, deserendo permittat.] Docet enim quod predestinationis ordo celestis discrimine iudicii liberetur, et electos diuini amoris flamma, succendens, interiora, id est spiritalia et superna, id est celestia, concupiscere semper faciat et sequi: at reprobos iusto quidem iudicio, mortalibus tamen occulto, dum desiderio superne patrie non irradiat, atque eos inuisibilis boni amore extorres derelinquit, non interiora, sed exteriora, non superna, sed infima, hoc est non spiritalia sed corporalia, non celestia sed terrena bona diligere se quique permittit. Non enim ueritatis quisquam bonum; uel amare potest,  uel assequi, nisi ueritatis luce commonitus ipsa protestante ueritate. »Nemo uenit ad me, nisi Pater attraxerit eum ;« et alibi: »Nemo nouit Patrem nisi Filius, et cui uoluerit, Filius reuelare ;« attrahi autem ad Christum quid est nisi ut in eum credatur et credendo sequatur. Sic quoque per Filium reuelari Patrem non est aliud nisi fidei oculis Patrem uidere, et dilectionis obsequio uenerari; quem uero Pater trahat ad Christum, et cui Filius reuelet Patrem, non humano, uerum diuino censetur iudicio. Et in hac quidem mortalitate nulli cognitum quis ita trahatur ad Christum, uel cui sic Filius reuelet Patrem, ut sit de numero electorum. Hinc beatus Isidorus prosequitur, dicens  [Sicut ignorat homo terminum lucis et tenebrarum, uel utriusque rei quis finis sit: ita plenius nescit quis ante suum finem luce iustitie preueniatur, uel quis peccatorum tenebris usque in suum terminum obscuretur, aut quis post lapsum tenebrarum, conuersus resurgat ad lucem.] Terminum lucis et tenebrarum ignorat homo, quoniam nescit in quo iustitie lux usque ad terminum uite, quasi usque ad finem diei perseuerabit; neque cognouit in quo iniquitatis tenebre tanquam noctis umbre perpetuo debeant permanere. Quis enim sit de numero electorum, aut quis habeatur de sorte reproborum Deo quidem manifestum habetur, humane uero scientie penitus est absconsum. Quod huius auctoris sententia declarat cum ait. [Cuncta hec Deo patent,  hominem uero latent.] Deinde quoque inculcans diuine predestinationis secretum infert. [Quamuis iustorum conuersatio in hac uita probabilis sit, incertum est tamen hominibus ad quem finem sint predestinati, sed omnia reseruari futuro examini.] Siquidem quanquam probabilis uite cursu uideantur iusti contendere, quid tamen diuino dispositionis secreto eorum de fine decernatur, illius solummodo sapientie manifestum est, cuius amplitudinem scientie nichil potest latere. At uero mortalitatis huius hominem tenebras patientem tante profunditatis abyssus nequaquam illustrat, uerum densissime noctis caligine inuoluuntur omnia, donec uenturi lumen iudicii singulorum facta quo fine sudauerint innotescat. Tuncque sanctorum uita que probabili cursu huius  in mundi uolubilitate uidetur dirigere, manifestabitur utrum quod egisse uidebatur bonum, amore seculi an amore celestis patrie peregerit: diuine tamen dicit predestinationis examine dispositum, quem sint singuli finem sortituri; hoc est qui celestis patrie beatitudinem percepturi, quique perennis miserie calamitatem subituri sint. Unde secundo in loco gemine predestinationis intimat secretum dum dicit: [Sanctos quamuis in hac uita probabiliter conuersentur, incertum tamen esse ad quem sint finem predestinati.] Dicendo namque incertum esse ad quem sint finem predestinati, ostendit non omnes homines ad unum consummationis contendere finem: uerum alios sui laboris finem eterne premium remunerationis assecuturos, alios uero perpetue  damnationis tormenta adepturos: qui uero illum, quiue ad istum pertineant finem, in hac mortalitatis caligine nulla ueritatis manifestatione comprehenditur; superne tamen dispensationis examine, predestinatum fore doctor iste testatur. Cuius sententie Dominus ad Iob loquens consentire uidetur dicens: »Dic mihi si nosti omnia: per quam uiam spargitur lux, et tenebrarum quis locus sit; ut ducas unumquodque ad terminos suos .« Lucis nomine sanctorum uitam, tenebrarum uero nuncupatione reproborum designat, quia uidelicet Deo, cui manifesta sunt omnia, certissime claret quos lux superne gratie usque in uite terminum illustrabit, et quos infidelitatis tenebre ante  mortis exitum non relinquent. Bene autem ait, »per quam uiam spargitur lux, et tenebrarum quis locus sit.« Lux enim diuine uisitationis non uno, uerum multiplici modo electorum corda perfundit, alios isto, alios illo clarificans munere, atque istos ab utero matris, illos a pueritie tempore, hos autem a iuuentutis feruore, nonnullos uero in senectutis processu de peccatorum tenebris ad lucem iustitie conuertit. Igitur quoniam diuerso gratiarum munere supernus Iudex electos magnificat, diuersisque etatis temporibus ad ueritatis uiam euocat, merito dicitur, »per quam uiam spargitur lux:« id est, lux celestis gratie mentes electorum illuminans, qua uia, id est quo superne dispositionis ordine dispertiatur, non humane mentis infirmitas comprehendit, sed  celestis iudicii secreta nouerunt. Similiter quoque »quis locus sit tenebrarum,« id est, in quorum cordibus uel incredulitatis umbre uel actionis peruerse debeant usque in finem tenebre perseuerare, humane quidem scientie non patet, diuine uero sapientie notum est. Hinc etiam infertur: »ut ducas unumquodque ad terminos suos.« Ad terminos suos unumquodque ducitur, quando qui finis meritorum gratia suorum singulos maneat, unicuique confertur, ut istum pro bene gestorum certamine studiorum gloria condecoret; illum uero pro male factorum intentione laborum pena cerceat, quatenus illum sui cursus finem accipiat, quem certaminis sui proposito petebat, ut uidelicet qui pro laboris sui studio celestis patrie quesiuit retributionem,  accipiat in munere quod expetiuit certamine: qui uero terrena pro celestibus, caduca pro manentibus appetiuit, non eterne beatitudinis premium, quod non concupiuit, uerum sempiterne damnationis penam inueniet, pro qua laborauit; quoniam quamuis inuitus ad eam perueniat, nec licet male operans penas in fine, sed gloriam concupiscat, quando tamen eterne premia uite non est accepturus, pro qua non laborauit, penas capiat damnationis eternas: quisquis enim sempiterni boni fiet expers, perpetui compos mali efficitur. Qui sint autem, uel hec uel illa percepturi, ille tantum nouit, »qui ducit unumquodque ad terminos suos.« Solus etenim singulorum terminos nouit, qui cordis intentionem uniuscuiusque cognouit, atque quo sit in  proposito mentis perseueraturus non ignorat. Isque »unumquemque ad terminos suos perducit«: quia illum singulis retributionis daturus est terminum, ad quem mentis intentio suam direxit actionem. Sic ergo uerum esse conuincitur, quod sanctus Isidorus dicit quia: [Quamuis iustorum conuersatio in hac uita probabilis sit, incertum tamen hominibus esse ad quem sint finem predestinati, sed omnia reseruari futuro examini.] Hinc etiam subiungens, ait: [Mira dispositio est superne distributionis, per quam hic iustus amplius iustificatur, impius amplius sordidatur,] et que sequuntur. Superius de fine singulorum superna predestinatione disposito disputauit, nunc iam docere incipit, quod tam electorum quam  reproborum uita diuine dispositionis ordine dirigatur in huius curriculo temporis. Et quemadmodum singulorum actiones in hac uita Conditor disponat sempiterno prouidentie sue consilio, predestinatum habet. Etsi enim actiones humane noue sunt quia temporales, diuine tamen dispositionis consilium non est nouum, quia eternum. Ait autem: [Mira est itaque dispositio superne distributionis, per quam hic iustus amplius iustificatur, et impius amplius sordidatur.] Unde scribitur in Apocalypsi: »Iustus iustificetur adhuc, et qui in sordibus est, sordescat adhuc .« Malus ad bonum aliquando conuertitur, bonus ad malum aliquando reflectitur. Et Apostolus: »Ergo cuius uult Deus miseretur, et quem uult indurat .« [uult quis esse  bonus, et non ualet: uult alter esse malus, et non permittitur interire.] Et Scriptura sancta dicit: »Considera opera Domini, quia nemo potest corrigere quem ille despexerit .« [Datur ei qui uult esse bonus; alius nec uult, nec ei datur ut sit bonus.] Apostolus quoque: »An non habet potestatem figulus luti ex eadem massa facere aliud quidem uas in honorem, aliud uero in contumeliam .« [Iste nascitur in errore et moritur, ille in bono quo cepit usque in finem perdurat.] Et de Sapientia psallitur: »Que aperis, et nemo aperit .« [Tandiu stat iste, quousque cadat; ille diu male uiuendo in fine saluatur, respectusque conuertitur.] Et Dominus per Moysen: »Ego occidam et uiuificabo, percutiam et ego saluabo,  et non est qui de manu mea possit eruere .« [uult prodesse iustus in bono, nec preualet, uult nocere malus et ualet: iste uult Deo uacare et seculo impeditur; ille negotiis implicari cupit, nec perficit. Dominatur malus bono, bonus damnatur pro impio, impius honoratur pro iusto.] Ecclesiastes quoque: »Est malum, quod uidi sub sole quasi per errorem egrediens a facie principis: positum stultum in dignitate sublimi, et diuites sedere deorsum; uidi seruos in equis, et principes ambulantes quasi seruos super terram .« Item: »uidi sub sole in loco iudicii impietatem, et in loco iustitie iniquitatem .« Anne quoque prophetia: »Dominus mortificat et uiuificat, deducit ad inferos et reducit. Dominus pauperem  facit et ditat, humiliat et sublimat .« Cumque hec omnia diuino fieri iudicio nemo catholicorum dubitare debeat, causa cur ita gerantur soli Deo nota est, que tamen non potest esse nisi iusta, est enim ab illo, cuius dispositio non potest esse iniusta. Et quoniam humana nequit scientia comprehendi, merito sic huius sententie finem beatus Isidorus terminat dicens: [Et in hac tanta obscuritate non ualet homo diuinam perscrutari dispositionem, et occultum predestinationis perpendere ordinem.] Ecce prefatus doctor manifeste nos docuit fines tam electorum, quam reproborum predestinatos a Deo, et non solum fines, uerum etiam quis in bono quo cepit usque in finem perseueret, quisque malum, quod  cepit, usque in uite terminum non relinquat, uel quis quoue tempore de malo ad bonum conuertatur: seu quis quandoque de bono ad malum reflectatur, diuine dicit predestinationis ordine disponi. Nec solum ista, uerum etiam cursum uite humane diuine legis moderatione testatur contineri: cuius quoque dictis sacrarum paginas Scripturarum cernimus attestari. Que cum ita sint negare geminam fore predestinationem nescio qua fronte possimus. Quod si quis auctoris huius sententiam repudiat, uideat quemadmodum Scripture sancte contradicat, cuius testimonia condemnare huius doctoris sensibus omnino cognoscimus. Nisi forte dicat aliquis a Deo mundum non regi. Quod quia catholicorum nemo negare presumit, claret quia diuina dispositione  non solum presentia, uerum etiam preterita reguntur, et futura. Quod cum ita sit nullus fidelium dubitat in Deo nichil mutabile, nichilque uariabile fieri: quod cum certissime credatur, sequitur, uti nec nouum consilium nec nouam dispositionem, nec nouum apud Deum ordinem esse sentiamus. Quare sequitur, ut uniuersa, que per uaria temporum curricula iudicat Deus, aut disponit aut ordinat in creatura sua, semper in eternitate consilii sui, sic iudicata, disposita, ordinata fuerunt, quemadmodum in temporibus ab ipso iudicantur, disponuntur, ordinantur. Finis autem tam malorum, quam bonorum, ad diuinam respicit dispositionem; humane quoque cursus uite diuine dispositionis iudicium nequaquam fugit: utraque igitur sempiterni dispositione consilii  predestinata sunt. Cumque non idem, uerum distinctus sit finis electorum, seu reproborum, quemadmodum etiam uite cursus eorum, sequitur, ut diuine predestinationis ordo, quo finis bonorum malorumque dirimitur, non idem sit, sed diuersus. Quemadmodum doctoris istius sententia docemur dicentis: Gemina est predestinatio, etc. Satis igitur doctorum auctoritate catholicorum instructi sumus geminam esse predestinationem. uerum ne ista fortassis alicui minus sufficiant, addamus etiam aliquid ex libris istius ipsius auctoris, quos nosse cupientibus satisfiat, et acquiescere nolentes testimoniorum copia superentur. In libro itaque Differentiarum, dum diuine gratie infusionem ab humani distingueret arbitrii libertate, sic ait :

[Inter gratie diuine infusionem, et humani arbitrii uoluntatem hoc interest: arbitrium est uoluntas libere potestatis, que per se sponte uel bona uel mala appetere potest. Gratia autem est diuine misericordie gratuitum donum, per quod et bone uoluntatis initium, et operis promeremur effectum. Diuina quippe gratia preuenitur homo ut bonus sit, nec humanum arbitrium Dei gratiam antecedit, sed ipsa gratia Dei nolentem hominem preuenit, ut etiam bene uelit. Nam pondere carnis homo sic agitur, ut sit ad peccatum facilis, ad penitendum tardus. Habet de se unde corruat, et non habet unde surgat, nisi gratia Conditoris, ut erigatur, manum iacenti extendat.  Denique homini per Dei gratiam liberum restauratur arbitrium, quod primus homo perdiderat: nam ille habuit inchoandi boni liberum arbitrium, quod tamen Dei adiutorio perficeretur. Nos uero et inchoationem liberi arbitrii, et perfectionem de Dei sumimus gratia, quia et incipere et perficere bonum de ipso habemus, a quo et gratie donum datum, et liberum arbitrium in nobis est restauratum. Dei ergo est bonum quod agimus, propter gratiam preuenientem et subsequentem: nostrum uero, propter obsequentem liberi arbitrii uoluntatem. Nam si Dei non est, cur illi gratias agimus? Et si nostrum non est, cur retributionem bonorum operum exspectamus? Proinde ergo in eo quod gratia Dei preuenimur, Dei est: in eo uero quod ad bene operandum  preuenientem gratiam sequimur, nostrum est. Nemo autem Domini gratiam meritis antecedit, ut tenere eum quasi debitorem possit: sed miro modo equus omnibus Conditor, alios predestinando preelegit, alios uero in suis prauis moribus iusto iudicio dereliquit. Unde uerissimum est gratie munus non ex humana uirtute, uel ex merito arbitrii consequi, sed sola diuine pietatis bonitate largiri. Quidam enim gratissime misericordie eius preuenientis dono saluantur, effecti »uasa misericordie;« quidam uero reprobati, ad penamque predestinati damnantur, effecti »uasa ire.« Quod exemplo de »Esau et Iacob« necdum natis colligitur, qui dum essent una conceptione uel partu editi, parique nexu originalis peccati astricti, alterum tamen eorum ad se misericordie  diuine preueniens bonitas gratuita gratia traxit; alterum quadam iustitie seueritate odio habitum in massa perditionis relictum damnauit. Sicut et per prophetam idem Dominus loquitur dicens: »Iacob dilexi, Esau autem odio habui .« Unde consequens est nullis preuenientibus meritis conferri gratiam, sed sola uocatione diuina? Neque quemquam saluari siue damnari, eligi uel reprobari, nisi ex proposito predestinantis Dei, qui iustus est in reprobatis, misericors in electis: »Uniuerse uie Domini misericordia et ueritas .« Omne autem donum gratie non omnibus ad integrum datur, sed singulis dona singula diuiduntur scilicet, ut quasi corporis membra singula officia habeant, et alter indulgeat alteri [al.,  indigeat altero], quod non habet alter. Proinde omnium fiant communia dum fiunt sibimet membra inuicem necessaria.] Totius capituli textum ponere libuit, ne quis nobis calumniam intorqueret, si partem excerpere, partem uero uoluissemus omittere, tanquam corrumpentibus auctorum sententias, et ad nostre seriem adinuentionis detorquentibus. Cuius quoque calumnie denotationem uitare uolentes supra positorum sententias auctorum, Augustini uidelicet et reliquorum longiori circulo, ac pene superfluo adnotare maluimus; deligentes potius superflui de loquacitate uideri, quam reprehensionis crimen de sententiarum uiolatione contrahere. Si quis tamen huius sententie uoluerit diligentius uerba sensumque  perpendere, fortassis ad presentis causam negotii nichil in ea superfluum nos posuisse iudicabit. Commendatur enim in ea quid humano arbitrio, quid diuine gratie debeamus assignare, quodque eiusdem gratie donum non hominis merito, uerum superni muneris benignitate conferatur, cuique largiatur, cuique negetur, diuini moderaminis sit equitate dispositum. Sic ergo commendans causam, qua uel electi iustificantur, uel reprobi deseruntur: predestinationis ordinem docet esse diuersum, non simplicem; ut autem que diximus manifestata fiant, totius texti capitulum breuiter expendamus.

[Inter gratie, inquit, diuine infusionem, et humani arbitrii uoluntatem hoc interest. Arbitrium est uoluntas libere potestatis, que per se sponte,  uel bona uel mala appetere potest: gratia autem est diuine misericordie gratuitum donum, per quod et bone uoluntatis initium et operis promeremur effectum.] Hec dicens insinuat, quod liberi sit arbitrii, ut proprie uoluntatis intentionem, uel ad bona eligenda, uel ad mala reprobanda dirigat, ut autem uel bone uoluntatis exordium, uel recte operationis obtineat effectum, non suis uiribus, uerum celestis gratie dono consequatur. Nam quod bone uoluntatis inchoationem habere nequeamus, nisi superni gratia largitoris, Apostolus testis est, qui ait: »Quid habes quod non accepisti?«  Si ergo nil habemus nisi quod superno concessum munere nobis fuerit, nec bone uoluntatis quantulumcunque ualemus adipisci arbitrii uiribus humani, si non diuini muneris  de fonte nobis emanauerit: quod autem aliquid boni sine diuina gratia nequeamus efficere, ipsius ore ueritatis instruimur ita loquentis: »Sine me nichil potestis facere .« Iam uero, quod diuina gratia preueniamur, et ad bene uolendum, et ad recte agendum sequenti beatus Isidorus lectione testatur dicens: [Diuina quippe gratia preuenitur homo, ut bonus sit, nec humanum arbitrium Dei gratiam antecedit, sed ipsa gratia Dei nolentem hominem preuenit, ut etiam bene uelit.] Cum enim malus esset, arbitrii sui uoluntatem ad malum committendo diuina clementer eum gratia respexit, et uoluntatis bone principium inspirando, desiderium malitie ad bonitatis amorem conuertit, ut qui malus fuerat diligendo, agendoque malum, bonus fieret  amando, gerendoque bonum. Hanc preuentionis gratiam commendans Scriptura dicit: »Quis prior dedit ei, et retribuetur illi? quoniam ex ipso, et per ipsum, et in ipso sunt omnia .« Annectitur autem causa, que uires hominis ad bene agendum efficit imbecillas, nisi diuini muneris fuerit auxilio roboratus; dicit itaque: [Nam pondere carnis homo sic agitur, ut sit ad peccandum facilis, ad penitendum tardus. Habet de se unde corruat, et non habet unde surgat, nisi gratia Conditoris, ut erigatur, manum iacenti porrigat.] Pontus itaque carnis quid est, nisi corruptela peccati? Hanc itaque corruptelam incidit, quando post ligni uetiti gustum aperti sunt ei oculi, et nuditatis sue squalorem  aspexit; apertio denique illa oculorum, concupiscentia carnalium exstitit passionum, et inde se nudum obstupuit, quo se uirtutum ueste spoliatum erubuit: nec iam in calore superni amoris consistens, uerum ad carnalis concupiscentie desiderium corruens, diuine uisitationis alloquium ad auram audit post meridiem. Hoc itaque pondere peccati, uidelicet concupiscentia carnalium passionum, agitur homo, ut sit ad peccandum facilis, ad penitendum autem tardus: quia ex quo cordis oculos ad delectationem peccati aperuit, ex eo clausos ad amorem iustitie tenuit, et postquam uirtutis uestem amisit, infirmitatis nuditatem accepit. Qua de re cum per cordis cecitatem nequit bonum conspicere, per infirmitatis autem debilitatem, que recta sunt non ualet operari,  constat profecto iuxta sancti huius sententiam: Quod mortalitas nostra habet de se unde corruat, et non habet unde surgat. Et bene de se quod infirmitatis est homo habere dicitur: quoniam et cecitatis damnum, et infirmitatis penuriam de se suscepit, quando superni luminis presidium, quo sapientie lumen, et salutis uirtutem consequebatur, per inobedientiam superbus amisit: neque suis uiribus adipisci iam ualet, quod culpe sue meritis perdidit, nisi gratia, Conditoris misericordie sue manu, et cordis cecitatem remoueat, et uirtutis incolumitatem tribuat, quatenus ei iustitie lumen refulgeat, et ei quam cernit, iustitie per uirtutis gressum inherere possit. Quod autem protoplasto liberi uires arbitrii successerint ante transgressionis ruinam, insinuat  cum subiungit: [Denique homini per Dei gratiam liberum restauratur arbitrium, quod primus homo perdiderat. Nam ille habuit boni inchoandi liberum arbitrium, quod tamen Dei adiutorio perficeretur: nos uero et inchoationem liberi arbitrii, et perfectionem de Dei sumimus gratia; quia et incipere, et perficere bonum de ipso habemus, a quo et gratie donum datum, et liberum arbitrium in nobis est restauratum.] Docemur itaque ante diuine gratie perceptionem longe nos iacere infra primi hominis conditionem. Ille denique talis conditus fuerat, ut liberi arbitrii potestate iustitie bonum, et uelle posset, et operari, nos uero caremus utroque: nec enim uel uelle, uel facere bonum adiacet nobis, nisi diuini muneris largitate fuerit prestitum. Manemus  itaque in eiusdem sorte conditionis, in quam lapsus ille decidit post transgressionem: ut enim illi priusquam peccasset, et inchoatio, et consummatio boni per liberi facultatem patebat arbitrii; ita post delicti reatum, nec incipere, nec perficere bonum illi possibile mansit. Infirmitatis siquidem proprie culpa premebatur ad lapsum, qui noluit rectitudinis statum seruare ante reatum. Nos quoque illius de radice germinis propagati, cum delicti contagio traximus infirmitatis conditionem, ut nec bonum inchoare per uoluntatis bone possimus desiderium, nec illud exsequi per sancte deuotionis obsequium. Qua de re, ut ad utrumque reddemur idonei liberi uires arbitrii, quas in  parente primo perdidimus, diuini muneris gratia nobis restituuntur, ut et incipere, et perficere bonum per Dei gratiam iam ualeamus, qui prius inefficaces per infirmitatis debilitatem ad ista reddebamur: unde bonum quod agimus nostrum pariter diuinique muneris esse subsequenter erudimur. Dicit itaque: [Dei ergo est bonum quod agimus, propter gratiam preuenientem et subsequentem: nostrum autem, propter obsequentem liberi arbitrii facultatem [al., uoluntatem]. Nam si, Dei non est, cur illi gratias agimus? et si nostrum non est, cur retributionem bonarum operum exspectamus?] Claret itaque bonum quod agunt sancti, nec sic diuine gratie deputari, ut liberi arbitrii facultas auferatur, aut sic libero deputandum arbitrio, ut diuine gratie munus  abdicemus, quorum alterum humani laboris meritum tollit, alterum autem gratie donum denegat: utrumque blasphemum, utrumque catholico dogmati claret esse contrarium. Quapropter ut et diuine gratie munus confiteamur, et humani meriti premium non negemus secundum doctoris huius eruditionem bonum quod gerimus, et Dei esse dicamus, et nostrum; Dei propter gratiam preuenientem et subsequentem. Nostrum propter arbitrii libertatem obsequentem. Proinde igitur sicut idem doctor ait: [In eo quod gratia preuenimur Dei est: in eo uero, quod ad bene operandum preuenientem gratiam sequimur, nostrum est: nemo autem Dei gratiam meritis antecedit, ut tenere eum quasi debitorem possit.] Si nemo Domini gratiam antecedit, nec in aliquo bono quisquam  opere debitorem eum tenere potest, sequitur ut omne opus bonum, et omnis recta uoluntas Dei gratia preueniente conferantur homini: que si Dei gratia tribuuntur, constat omnes malos esse antequam gratie dono corrigantur: si autem omnes sunt mali antequam gratia preueniente de malis boni efficiantur, nullus est bonus, nisi quem gratia fecerit bonum. Et si nullus bonus est, nisi quem bonum gratia prestat, ut aliquis bonus sit gratia preuenitur: ut autem aliquis non bonus efficiatur, eadem gratia deseritur, quibus autem donum gratie tribuat, et quibus abscondat in illius est iudicio, cuius et donum. Unde et sequitur: [Sed miro modo equus omnibus Conditor, alios predestinando preelegit, alios uero in suis prauis moribus iusto iudicio derelinquit.]  Hec est igitur gemina predestinatio superni iudicii librata discrimine, uidelicet ut eis gratie munus diuinitus largiatur, quos eternitatis sue consilio celestis auctor ad hoc disposuit: eis uero muneris huius donum abscondat, quos dispositio superni iudicis in suis relinquere prauitatibus decreuit. Etenim dum unusquisque  non sui merito, sed diuina gratia ad bonum de malo conuertitur, ille tantummodo gratia preuenitur, quem celeste iudicium statuit preueniendum. Ille uero huius extorris gratie deseritur, quem supernus arbiter decreuit non preueniendum. Hinc quoque subiungitur: [Unde uerissimum est gratie munus non ex humana uirtute, uel ex merito arbitrii, sed solius diuine  bonitatis pietate largiri.] Etenim cum constet omne genus humanum in radice sue originis fuisse damnatum sicut omnes ab uno parente nascimur, sic omnes in uno homine mortis sententia multati sumus: qui uero ab ea liberantur, diuine pietatis bonitate liberantur; qui autem ab ea non liberantur, in ea qua damnati sunt sententia dimittuntur. Nec habent non liberati quod de damnationis sue pena querantur: quoniam hoc eis redditur, quod iuste merentur. Habent uero liberati unde gratias ereptori suo soluant, quoniam similis et hos pena contineret, si diuine pietatis bonitas eis non subuenisset. Ergo cui gratie munus impertiatur, et cui non tribuatur diuine dispositionis iudicio ponderatur. Quapropter apparet gemine predestinationis  esse censuram, quoniam alter eorum ordo est, qui per gratiam liberantur, et alter eorum qui sub damnationis sue sententia deseruntur. Sequitur autem: [Quidam enim gratissime misericordie eius preuenientis auxilio saluantur, effecti »uasa misericordie:« quidam uero reprobi ad penam predestinati damnantur, effecti »uasa ire.«] Qui saluantur gratie dono saluantur; qui autem a salute remanent alieni, non fuere de numero ad salutem predestinatorum. Illi denique diuini muneris dignatione sunt facti »uasa misericordie;« isti uero sententia iuste damnationis effecti »uasa ire:« utrique itaque predestinati; quia et illi, qui salute digni efficiuntur, ex predestinationis proposito »uasa misericordie« effecti sunt, et isti, qui salute redduntur indigni, similiter  ex predestinationis proposito effecti sunt »uasa ire.« Siquidem sicut proposuit diuina censura, quos gratie sue dono iustificaret, sic quoque proposuit quos ab huius gratie munere uacuos relinqueret. Cuius predestinationis geminum doctor iste commendans propositum, de electorum salute sic intulit: [Quidam enim gratissimo misericordie eius preuenientis auxilio saluantur, effecti »uasa misericordie.« Ecce unius predestinationis propositum, quod commendans Apostolus ait: »Quos presciuit, hos et predestinauit .« At uero de reproborum damnatione doctor Isidorus ita dicit: Quidam uero reprobati ad penam predestinati damnantur, effecti »uasa ire,« nichilominus aliud ostendens predestinationis propositum. Doctoris ergo  istius institutione cognoscimus manifeste geminam predestinationem, quam etiam sub exemplo duorum geminorum confirmans subintulit: Quod de Esau et Iacob necdum natis colligitur, qui dum essent una conceptione et partu editi, parique nexu peccati originalis astricti, alterum tamen eorum ad se misericordie diuine preueniens bonitas gratuita gratia traxit, alterum quadam iustitie seueritate odio habitum in massa perditionis relictum damnauit; sic et per prophetam idem Dominus loquitur dicens: »Iacob dilexi, Esau autem odio habui.«] Ostendit itaque doctor catholicus utrumque fratrem pari lege nascendi simili conditione peccati fuisse deuinctos, alterum eorum celestis gratie munere saluatum, alterum  uero iustitie seueritate in massa perditionis derelictum; alterum Deo dilectum fuisse, alterum autem a dilectionis gratia procul repulsum. Nec tamen aliquid aut hunc, aut illum egisse, unde uel ille diligi, uel hic odio haberi meruisset. Sed in utroque diuine dispositionis iudicium diuersam meritorum sortem exhibuit, ut Iacob uidelicet eligeret, Esau uero reprobaret. Quod de duobus geminis diuina auctoritate docemur Deum fecisse, hoc quoque de uniuerso generis humani corpore diuinam agere dispositionem dubitare nequaquam debemus. Neque enim dispensationis sue gubernationem, qua mundum regit uniuersum, infra duorum hominum angustias coarctauit. uerum in paucis nos erudire celestis prudentia uoluit, quid de uniuersis sentire  debemus. Unde celeste oraculum matri in utero habenti, et super eisdem paruulis sciscitanti ait: »Due gentes in utero tuo sunt, et duo populi ex utero tuo egredientur , id est figura siue prophetia duorum populorum: neque enim illi duo populi poterant appellari, sed appellati sunt nomine, quod gerebant mysterio; uidelicet dicti sunt duo populi, quoniam totius humani generis figuram gerebant, in duas sortes tanquam in duos populos distributi, unam uidelicet electorum, que sub Iacob, alteram reproborum que sub Esau specie figurabatur. Qui duo populi duabus quoque ciuitatibus per sanctarum paginas Scripturarum, Ierusalem uidelicet ac Babylon, significantur. Igitur quemadmodum duorum geminorum uidemus alterum  quidem electionis gratia dilectum alterum uero seueritate iustitie odio habitum: sic nimirum intelligendum est electionis populum gratia diuina saluatum, reproborum autem multitudinem celestis iustitie seueritate damnatam, atque in diuine dispositionis iudicio definitum quem gratia saluet, aut quem iustitia damnet. Hinc quoque beatus Isidorus infert: [Unde consequens est nullis preuenientibus meritis conferri gratiam, sed sola uocatione diuina, neque quemquam saluari siue damnari, nisi ex proposito predestinantis Dei, qui iustus est in reprobatis, misericors in electis: »Uniuerse uie Domini misericordia, et ueritas .]« Si enim Iacob iustificatus quidem est, nullis tamen precedentibus meritis, sed sola uocatione  diuina, consequens est ut omnes electi nullis precedentibus meritis, sed sola uocatione diuina iustificentur, ut quod in uno accepimus factum, hoc in uniuerso electorum numero cognoscamus agi. Dumque dicit unumquemque saluari siue reprobari, eligi uel reprobari ex proposito predestinantis Dei, docet manifeste gemine predestinationis arcanum. Neque enim noui conceptione consilii, aut hunc saluat, illum damnat, aut hunc eligit, illum reprobat: uerum ita de singulis per temporum momenta decreuit; sicut in eternitatis sue consilio ante omnia tempora predestinauit, sicut et de eo Scriptura dicit: »Qui fecit que futura sunt :« id est omnia que diuersitate labentium temporum a  Domino fiunt, in predestinatione diuinitatis facta semper fuerunt. Habent quidem opera Dei secundum status sui creationem noua principia, uerum secundum Creatoris dispositionem nunquam esse cessarunt, ut quanquam in substantie sue specie ex tempore cepissent existere, nunquam tamen eterna sapientia temporalem sumpserunt inchoationem. Et quia bonorum electio, malorumque reprobatio, in diuine consistit dispositionis consilio, sicut uniuersa priusquam fiant facta sunt a Deo, sic nimirum et hec quemadmodum in efficientia per singulos temporaliter actitantur, apud Dominum semper effecta manserunt. Quis namque ad electionis gratiam ex tempore fuerit assumendus, semper in diuine sapientie dispositione mansit assumptus, quisque uero  ab hac salutari gratia reprobus ad damnationis pertinet sortem, semper in diuine dispositionis iudicio reprobus exstitit, ita quisquis eterne beatitudinis hereditatem est accepturus, semper eam in diuine predestinationis arcano possedit: et quisquis eternarum penas flammarum est sortiturus, in celestis iudicii predestinatione semper ad eas exstitit deputatus et sicut eternitatis consilium nunquam ualet infirmari: sic omnis electorum numerus saluabitur, neque eorum aliquis poterit perire. Sic quoque uniuersus reproborum cetus damnabitur, nec quisquam eorum salutis eterne particeps efficietur. Hec est igitur gemine predestinationis dispositio, quam beatus Isidorus manifesta satis catholicaque ratione commendat. Nemo tamen dicat idcirco reprobos ad  peccatum predestinatos, quia predestinati sunt ad penas. Ea namque que facturus est Deus predestinauit, non illa que puniturus. Facturus quidem est iudicium, electis uitam, reprobis uero penas est redditurus. Hac quemadmodum in operis exhibitione facienda sunt, sic iam in eterna dispositione facta sunt: quoniam apud Deum, nec nouum consilium, nec noua dispositio, nec noua ratio potest esse. Nihil enim accidens Deo est: at uero peccati sicut Deus auctor non est, sic quoque nec predestinator: non enim quod malum est ab illo potest oriri, qui summum bonum existit. Peccatum autem malum esse quis ignorat? Non igitur a Deo qui summe bonus est descendit. Unde quod non pertinet ad eius operationem, non respicit ad  illius predestinationem. Homo autem bonus malusue sit, diuini est operis: non quidem quod malus est, bonum enim illum Deus fecit, sed quod omnis creatura opus est Dei. Quapropter bonus sit, malus sit homo, disponitur a Deo. Et quid de singulis uel in presenti uita, uel in futuro iudicio fiat, sue predestinationis consilio definitum tenet. Predestinauit igitur Deus hominem ad illud, quod facturus est de eo, non ad illud, quod puniturus fuerat in eo. Aestimamus quod non paucis ecclesiasticorum doctorum sententiis monstratum sit malos ad penam predestinatos, non tamen ad peccatum. Siquidem ex eo quod presciuit Deus eos peccatores futuros et in suis peccatis perseueraturos, predestinauit,  id est preordinauit, eos ad supplicium, que tamen preordinatio, siue predestinatio, non eos necessitate quadam constringit, uel impellit ad penam: quamuis necesse sit fieri, quod. Deus predestinauit, nec possit mutari, quod disposuit, nec aliter contingat, quam ordinauit. Cum enim omnia nouit, et nichil eum possit latere, disponit de omnibus secundum uoluntatis sue consilium iusto iudicio, quamuis mortalibus absconso: ut autem unusquisque ad penas deputetur sempiternas, non est ex iniquitate iudicantis, sed ex iustitia decernentis. Tales enim nouit eos quos ad penas disposuit, ut digni essent, de quibus sic disponeretur: propria enim uoluntate deliquerunt; et cognoscentes uiam ueritatis, noluerunt sequi: elegerunt enim iniquitatem, et hanc secuti  sunt; et quia ueritatem respuerunt, merito eos debita pena comprehendet: quoniam uero non possunt latere Deum omnia comprehendentem, preterita et futura, tanquam presentia contuentem, qui nouit opera ipsorum, disposuit et debitum iudicium de operibus eorum: non tamen ex eo quod apud se dispositum est, iudicat aliquem; sed ex eo, quod unusquisque operatur. Et quamuis in occultis Dei iudiciis singulorum uel merita uel pena maneant, tunc iudicatur unusquisque quando uel pro bene gestis recepturus est premium, uel pro prauis operibus tormentum. Sicut enim Dei prescientia neminem compellit ad peccatum, ita et occulta secretorum eius  neminem condemnant, neminem remunerant.  Sed unusquisque proprio actu, uel remuneratur, uel condemnatur. Et licet hec supradicta satis doceant doctorum testimonia, nullum ad peccatum predestinatum, cum tamen constet reprobos ad penam predestinatos, conabimur tamen id manifestius approbare; quamuis supra positi doctores satis manifeste id doceant, qui dicunt Deum ad peccatum neminem predestinasse. Quandoquidem illa predestinauerit, que sit ipse facturus, id est opera sua in eternitatis consilio disposuerit, de quo scribitur, quod »fecerit ea que facturus est ,« id est que per interualla temporum a Deo facienda sunt, in predestinationis consilio iam facta sunt. At uero peccata quia non sunt a Deo, id est non sunt opus Dei, sed rationalis creature a Deo apostatantis, non sunt in predestinatione  Dei. Damnator est enim eorum, non auctor; quorum autem auctor non est, nec predestinator est. Porro quoniam electos suos immortalitatis gloria est muneraturus, et reprobos eterna pena puniturus, hec predestinauit, id est et premia que donaturus est sanctis, et supplicia que pro prauis operibus redditurus est impiis. Si quidem pene, quas subituri sunt reprobi, quamuis illis uideantur male, qui torquentur; bone tamen sunt quia iuste, et omne quod iustum est bonum est.

Hinc beatus Augustinus in libro Retractationum : [Malorum, inquit, pena, que a Deo est, malum est quidem malis, sed in bonis Dei operibus est; quoniam iustum est, ut mali puniantur, et utique  bonum est omne, quod iustum est.] Sunt igitur supplicia penarum, que mali Deo iudicante subeunt opera Dei et propterea predestinata, non autem peccata inter opera Dei reputanda, ac per hoc nec predestinata sunt a Deo, nec qui peccant ex predestinatione peccant; sed propria concupiscentia abstracti et deiecti. Et quidem mali ad penas cum sint predestinati non tamen predestinati sunt ad peccatum, supra nominatorum doctorum sententiis satis patefactum est. Ut uero clarius hoc eliquescat, placet ex hoc adhuc aliquid disputare. Sed quoniam nonnulli fortassis cum audiunt iniquos ad penam predestinatos, arbitrantur quedam necessitate ad eam trahi, nec ab hac necessitate aliquo modo posse mutari, non inconueniens nobis uidetur manifestius id patefieri, ut  et predestinatio malorum ad penam doceatur, nec tamen ideo ad eam perueniant, quia predestinati sunt, sed causa peruentionis ex culpa sit delinquentis, non ex necessitate predestinantis. Sicut enim iniqui, quia predestinati sunt ad penam, non idcirco predestinati sunt ad peccatum: unusquisque enim propria concupiscentia uictus trahitur ad peccandum; ita et qui peccant, propterea quia peccatores presciti sunt, nec pro peccatis penitentiam gessuri, idcirco ad penam predestinati sunt. Quod ex subiectis forsitan, clarius elucescet. Scriptura sacra docente cognouimus, quod is qui nunc perditorum princeps est angelorum a principio in paradiso Dei positus, inter celestis militie principatus plenus sapientia, et perfectus decore constiterit,  iuxta quod propheta de eo loquitur dicens: »Tu signaculum similitudinis plenus sapientia, et perfectus decore, in deliciis paradisi Dei fuisti, omnis lapis pretiosus operimentum tuum .« Nunquid cum in conditionis sue principio talis in paradiso manebat, qualem prophetalis sermo describit, Deus qui omnia nouit priusquam fiant, eum propter superbiam ab hac beatitudine casurum nesciebat? Aut scientia Dei compulit eum ad ruinam? Non utique, sed que res impulerit eum ad ruinam sacra lectio non tacet, que dicit: »In medio lapidum ignitorum ambulasti perfectus in uiis tuis a die conditionis tue, donec inuenta est iniquitas in te. In multitudine negotiationis tue repleta sunt interiora tua iniquitate, et peccasti .]« Ecce unde  cecidit. Non enim ideo conditus est ut caderet, nec idcirco celestibus prelatus agminibus, ut superbiret; nec propterea perfectus in uiis suis est a die conditionis sue, ut ad iniquitatem declinaret, et aduersus sui Conditoris benignitatem superbia tumidus extolleretur. Ille tamen qui nouit omnia, et cui nichil est preteritum, nichilque futurum, sed uniuersa presenti contemplatur intuitu, nouerat illum ita casurum; nec tunc tantum nouit quando cecidit, aut quando interiora sua repleuit iniquitate, sed antequam illum crearet, hec cognoscebat; nec tamen cognitio Dei compulit eum ad ruinam, sed iniquitas eius. Deinde sermo prophetalis prosequitur: »Et eieci te de monte Dei, et perdidi te, o Cherub, protegens  de medio lapidum ignitorum .« Causa quoque eiectionis, et perditionis eius subnectitur: »Eleuatum est cor tuum in decore tuo, perdidisti sapientiam tuam in decore tuo ;« id est, non ego te ad perditionem compuli, sed tu tibi causa perditionis fuisti, qui propter superbiam aduersus auctorem intumuisti, et sapientiam quam tibi tribui perdidisti; dum per eam noluisti timore sancto subditus fieri Conditori: sed considerans celsitudinis tue gloriam, unde subiectus esse despexisti, inde celsitudinem amisisti, atque idcirco, »in terram proieci te, ante faciem regum dedi te. In multitudine iniquitatum tuarum, et iniquitate negotiationis tue polluisti sanctificationem tuam. Producam ergo ignem de medio tui, qui comedat te, et dabo te in  cinerem super terram in conspectu omnium uidentium te. Omnes qui uiderunt te in gentibus, obstupescent super te. Nihil factus es, et non eris in perpetuum .« Ecce pena superbientis angeli, ut de paradiso in terram proiectus sit, et pro sanctificatione pollutionem commutauerit, pro decore cinerem, pro sapientie lumine combustionis ignem, ut ad nichilum redactus nichil sit in perpetuum. Audiuimus enim quia post preuaricationem superbientis angeli, data sit ultionis sententia, sed nunquid postquam angelus peccauit, tunc primum cogitauit Omnipotens quam inferret ei penam peccanti? Si hoc est, non erit uerum quod ait Apostolus, quod »apud Deum nulla sit commutatio, nec uicissitudinis obumbratio .« Ubi namque  cogitatio, que prius non erat oritur, prior mentis status, commutatur. Nec potest de uno ad alterum non transferri animus, quem cogitationis uarietas confundit: sed talia sentire de incommutabili summa impietas est. Quapropter quia nulla commutatio apud Deum est, nulia est noua cogitatio, et si nulla noua cogitatio, nullum nouum consilium, si nullum nouum consilium nulla noua definitio, nullum nouum iudicium. Et quidem iudicia Dei tunc noua uidentur, quando ab interni dispositione secreti foras procedunt, sed in eternitatis consilio nunquam sunt noua, quia quecunque per interualla temporum a Deo nouiter fiunt, in diuinitatis eternitate semper facta fuerunt. Quapropter etsi culpam superbientis angeli post transgressionem  uindicta secuta est, in diuinitatis tamen cognitione semper fuit, quoniam sicut antequam peccaret, sciuit. Deus eum peccatum, ita quoque penam, quam peccanti redditurus erat, in eternitatis consilio definitam semper habuit. Sed sicut prescientia Dei non compulit diabolum ad preuaricationem, sic nec preordinatio pene traxit eum ad ruinam. Bonus enim conditus, suo uitio malus factus est, et malitie reatum ultrix pena comprehendit. Primi quoque parentes humani generis sine contagio peccati ante serpentis colloquium in paradiso degebant. Nunquid uero Deus antequam peccarent peccaturos nesciebat? Nec tamen hec Dei prescientia illos compulit ad peccatum, sed causa peccati fuit eis astuti hostis  callida persuasio, et diuini precepti preuaricatio. Non enim ideo peccauerunt, quia presciuit Deus eos peccaturos, sed ideo quia dati precepti neglexerunt esse seruatores, et preuaricationis reatum presens pene subsecuta est, ut inobedientie culpa mortis sententia plecteretur. Non tunc tamen primum, quando peccauit homo, excogitauit Deus, qua delinquentem ultione feriret, neque tunc quando dans obedientie preceptum, simul et ultionem comminatus est dicens: »In quacunque die comederitis ex eo,« id est de ligno experientie boni et mali, »morte moriemini .« Sed sicut eius scientie nichil noui potest contingere, ita nec iudicio. Ut enim sciuit a principio hominem peccaturum: sic et a principio nouit quemadmodum peccantem puniret, quoniam  apud Deum, sicut non est noua cogitatio, sic nec nouum consilium, et sicut non nouum consilium, ita nec nouum iudicium. Apud quem enim nulla est commutatio, nulla uicissitudo, uniformis est sapientia, et sempiterna deliberatio: qua de re sicut antequam peccaret homo, nouerat eum peccaturum; sic antequam puniret illum, decreuerat penam, qua fuerat puniendus. Nec tamen propterea, quia Deus decreuerat hominem puniendum, idcirco punitus est, sed propterea quia peccauit. Sicut non idcirco deliquit, quia Deus illum peccaturum presciuit, sed quia serpentis persuasionem magis, quam Dei preceptum audiuit. Consurgit Cain aduersus Abel fratrem suum, et inuidie liuore cecatus innocentem persequitur, fraterne cedis cruore terram contaminat? Quod  scelus nequaquam Deum latuit. Parricida redarguitur, fusi sanguinis clamor conuincit negantem: Nunquid autem Deus tunc Cain primo nouerat parricidam, quando fratrem enecauit? Si hoc conceditur, sequitur ut aliquid ignoret Deus quod per temporis interualla discat: sed nichil potest discere Deus, quod prius ignorabat. Omnia namque nouit presentia, preterita, et futura. Igitur quid erat Cain aduersus fratrem acturus, nunquam ignorauit: si nunquam ignorauit, semper sciuit. Nunquid autem, quia quod scit Deus futurum esse sine dubio futurum erit, nec auerti aut immutari potest, idcirco scientia Dei compulit Cain ad necem fraternam? Quis hoc impius dixerit? Que res enim impulerit eum ad tanti sceleris patrationem: Geneseos lectio nequaquam  silet, que docet Dominum respexisse ad Abel, et ad munera eius, ad Cain uero et ad munera eius non respexisse . Hinc parricidalis immanitas odiorum fomenta coaceruans, nec diuina castigatione compescitur, sed cepti furoris insania fraterna cede completur. Non igitur Dei prescientia compulsus est Cain ad parricidium, sed inuidie malignitate, aut furoris insania, qui fratris gloriam uidere non potuit, ferre nequiuit, exstinguere molitus est. At celestis ultio tam ferale scelus non impunitum reliquit, »uagus et profugus super terram« agitur, et patricidalis iniquitas ultionis septenarie uerberibus expiatur. Num uero postquam tanti facinoris piaculum est admissum, tunc primum deliberauit  Deus qualiter impius parricida puniretur, et recente delicto commissio impulit eum in noui consilii meditationem ut quemadmodum adhuc inexcogitatum scelus confudit orbem, sic Deum inexcogitate prius pene deliberatio permoueret; quod quia prudentis aures non recipiunt constat quia sicut prescierit Deus malitiam Cain futuram, sic quoque quemadmodum puniretur, apud se definitum habuit. Nec tamen idcirco ille punitus est, quia in predestinatione sua Deus eum decreuerat puniendum, sed quia ipse admiserit, ut puniretur. Non enim ex predestinatione Deus aliquem condemnat, sicut ex prescientia neminem peccare compellit; sed peccat unusquisque propria cupiditate illectus, et quia peccauit, superne ultionis uindicta feritur. Completur  orbis multitudine hominum, et cum generis multiplicatione crescit numerositas uitiorum, uidens Deus humani cordis malitiam ad malum de die in diem deterius ruere, et iniquitatis cumulum in peius semper assurgere, atque cordis humani intentione omni tempore ad uitiorum profunda descendere, nec ad boni aliquem uel meditationem, uel studium manus extendere, sed malignitatum gurgitem precipitanter expetere, »penituit eum  quod hominem fecerit :« utque tanta malorum pernicie mundum expiaret, arcam, in qua seruaretur seculo semen, fabricari iubet, mundo diluuium indicit, terram uniuersam aquarum moles obruit, montium cacumina uastitas abyssi cooperuit, atque per totum orbem oceani gurges esse sese diffudit, et quidquid  sub celo fuerat, pelagus superduxit. Quid plura? »A reptili usque ad uolucrem ab homine usque ad pecudem uniuersa« delentur: solus Ne cum domo sua arce beneficio saluatur, et iis tantum, que arce sinus continuerat, saluatis, quidquid uiuentium extra fuerat uno diluuio deletur. Hoc ita fuisse gestum Scripture ueritas protestatur. Nunquid tamen cogitare debemus, quod impiorum profanatio tunc primum Deo nota facta fuerit, quando ipsi peccauerunt? Cum de illo scriptum sit, quod »nouerit omnia priusquam fiant ,« et Psalmista proclamet: »Intellexisti cogitationes meas a longe ?« Si cogitationes a longe non solum cognoscit, uerum etiam intelligit; humanorum actuum seriem antequam fiant sine dubio a longe cognoscit,  qua de re eorum, quos spumante diluuio perdidit, ante nouit opera, quam facta sint: non tamen propter eius notitiam, qua gesturos illos talia qualia gesserunt a longe cognouit, sed propter sue malignitatis adinuentiones, ea fecerunt pro quibus perire meruerunt. Nam si considerentur facta illorum, et Dei prescientia: non facta eorum ex Dei prescientia descenderunt, sed infra diuinam scientiam, que uniuersa comprehendit, etiam illa fuerunt. Causam uero et originem non ex illa sumpserunt, sed humani cordis presumptione, non enim de fonte bonitatis, nisi bonitas manare potest; nec uitium aliquando de uirtute sumpsit originem. Itaque sicut delicta, quibus offenderunt intra latitudinem diuine  scientie conclusa fuerunt: sic quoque et pena, qua iudicati sunt, non postquam peccauere eternitatis consilio concepta est, sed sicut Dei scientiam nunquam eorum facta latuerunt, sic nec pene modus, qua talia gesta damnarentur, diuini predestinationem iudicii aliquando preteriuit. uerum quemadmodum eterna fuit illorum scelerum scientia, ita et definita in secretis celestibus pene sententia: et sicut prescientia ueritatis non eos impulit ad nequitiam, ita nec predestinatio cegit ad penam. Denique concupiscentie malum traxit eos ad culpam, culpa misit ad penam. Porro Diuinitas quemadmodum omni scientie sapientia sua nouit omnia, sic uniuersitatis consilio disponit uniuersa, et que facturus est in tempore, in eternitatis consilio iam  predestinati consistunt. Proinde quoque supplicium, quo tunc illi mulctati sunt, in eterna predestinatione iam decretum manebat; illi uero tunc dediti sunt pene, quando scelerum immanitas pena dignos esse patefecit. Sic itaque nec prescientia eos compulit ad reatum, nec predestinatio traxit ad penam. At tunc Pentapolin celestibus flammis estuantem in medium deducamus, et causam perditionis, et uindicte qualitatem inspiciamus. Cum enim omnium turpitudine uitiorum detinerentur, nec esset facinus quo non uexarentur: erant enim superbia tumidi, uentris ingluuie turgidi, luxurie feditate corrupti, otiositatis ueterno grauati, inhumanitatis feritate duri, hospitalitatis benignitate alieni, tantorum scelerum tumultus era supra uolat, nubes scindit, celum irrumpit,  et usque ad solium diuine maiestatis procurrit: hinc ex persona superni iudicis Geneseos lectio dicit: »Clamor Sodomorum uenit ad me, descendam et uidebo: utrum clamorem, qui uenit ad me opere compleuerint, an non est ita, ut sciam« . Nunquid is quem nichil latet, et de quo scribitur quod omnia nuda et aperta sint oculis eius, et non est ulla creatura inuisibilis in conspectu eius , nesciebat opera Sodomitarum? et paucorum hominum non uidebat actus, cuius oculus contemplatur bonos et malos. Sed dissimulat scire quod non uult uidere, et mauult ignorare quod optat non punire. Quam sit autem pronus ad ueniam, et difficilis ad ultionem ostenditur, cum propter decem iustos uult multis millibus parcere peccatorum  . Quid multa? ubi uniuersos uno impetu cernit ad malum, nec in tanta multitudine aliquis inuenitur, qui de malo querat ad bonum reuerti, celestis flammas cunctos inoluit, et scelere pares par uindicta consumit. Si facta reorum considerentur, quid iustius, quam talium scelera puniri: si clementiam iudicis respiciamus, quid misericordius, quam tales nolle feriri? En uidemus iniquitatem reorum scelere suo celum fatigare, superni regis secretum irrumpere, et tamen misericordiam iudicis uindictam differre, occasionem qua parcat inquirere. Sed mentis oculos iam ad Dei prescientiam referamus, et uideamus quod Sodomitarum scelera, non solum postquam facta, uerum priusquam facta  fuerint, Deus cognouerit, et ultionis uindictam in predestinationis sue iudicio antequam eos comprehenderet, dispositam habuerit? sed carnis desideriis inseruientes Sodomite, ad tanta scelera proruperunt, ut eorum merito celesti igne conflagrarent. Fons igitur et origo tantorum scelerum uoluptas carnis exstitit; at uero peccatorum moles uindicte sententiam extorsit. Nec predestinationi ergo ascribendum est quod periere, nec prescienti quod peccauere. Aegyptus Dei populum iugo dominationis premit, labore seruitutis affligit, liberorum interfectione percellit: Moyses mittitur, ut populus Dei dimittatur . Pharao induratur, ut multis plagis Aegyptus feriatur; nouissime primogenita Aegyptiorum occiduntur, et tandem Isrel dimittitur.  Rursus Aegyptios penitentia inuadit, Isrelem dimissum insequitur, pristine seruituti subiicere properat; demum diuina mirabilia innouantur, mare Rubrum diuiditur in similitudine murorum, dextra leuaque pelagus suspenditur, nudatur tellus in mediis fluctibus, et sicco pede Isrelitice plebis multitudo per patentem maris alueum incedit; Aegyptios insequentes undarum uortices obruunt, fluctus inuadit, pelagus absorbet, fit mirabile inter pios impiosque discrimen: istos abyssus liberat, illos demergit: istos placito gressu in littus exponit, illos uorago profundi mersos retentat. Sic Omnipotentis misericordia pios liberat, et censura iudicis impios damnat. Hec si libeat diligentius intueri, uidebimus et Isrelitarum afflictionem et liberationem, et Aegyptiorum crudelitatem,  et condemnationem, et in prescientia diuina olim fuisse, et qualiter de utroque populo ageretur predestinatum esse. Ad Abraham Deus loquitur: »Scito prenoscens, quod peregrinum futurum sit semen tuum in terra non sua, et subiicient seruituti, et affligent quadringentis annis: uerumtamen gentem, cui seruierint ego iudicabo, et post hoc egredientur cum magna substantia .« Nondum nati erant, et adhuc in lumbis Abrahe consistebant, et iam seruituri predicuntur, iam liberandi promittuntur, iam Aegyptus iudicanda comminatur. Ad Moysen quoque, cum mitteret eum Deus Aegyptum, sic loquitur: »Ingredieris tu, et seniores Isrel ad regem Aegypti; et dices ad eum: Dominus Deus Hebreorum uocauit nos, ibimus uiam trium  dierum per solitudinem, ut immolemus Domino Deo nostro. Sed ego scio quod non dimittet uos rex Aegypti, nisi per manum ualidam: extendam enim manum meam, et percutiam Aegyptum in cunctis mirabilibus meis, que facturus sum in medio eorum, et post hec dimittet uos .« Nonne manifeste docemur qualiter punirentur Aegyptii dispositum, id est predestinatum fuisse? An aliud est quod ait: »Percutiam Aegyptum in cunctis mirabilibus meis, que facturus sum in medio eorum?« Ostenditur enim in predestinatione diuina fuisse, quibus et quot plagis feriretur Aegyptus, et quando dimitteret Isrelem; quid est enim quod ait: »Ego indurabo cor Pharaonis, et induratum est  cor Pharaonis:« nisi quod non prius emolliretur ad dimittendum Dei populum, donec plagis omnibus feriretur Aegyptus, quibus diuina censura disposuerat eam feriendam. Unde cum nouem plagis fuisset Aegyptus attrita, nec adhuc cor Pharaonis emollitum, ait Dominus ad Moysen: »Adhuc una plaga percutiam Aegyptum, et tunc dimittet uos Pharao.« Ergo in diuini dispositione iudicii predestinatus fuerat numerus, et modus plagarum quibus Aegyptus attrita est, et obduratio cordis Pharaonis mox emollita est, cum decretus ultionis modus completus est. Et quod nouissime in mari Rubro Pharao cum exercitu suo perierit, et Isrel illesus transierit, sicut magni continet mysterium sacramenti, ita constat diuine dispensationis secreto gestum, ut illi perirent,  illi saluarentur. Cum ergo liquet, quod in prescientia Dei, sicut afflictio Isrelitarum, et crudelitas Aegyptiorum constiterit: ita quoque et istorum liberatio, et illorum perditio in predestinationis iudicio semper fuerit. Non tamen crudelitas Aegyptiorum diuine prescientie tribuenda est, sicut nec condemnatio predestinationis occulte secreto. Presciuit enim Deus quales futuri forent Aegyptii, id est crudelitatem eorum semper notam habuit, non tamen crudeles effecit. Quamuis Psalmista de eis testetur: quod »Conuerterit cor eorum  Deus, ut odirent populum eius, et dolum facerent in seruos eius .« Non tamen eos Deus aut dolosos fecit, aut malignitatis odio inflammauit: sed cum tales essent qui et odio seuirent,  et dolo deciperent, per eos populum suum flagellare disposuit, ut qui per prospera Deum reliquerat, flagellis admonitus ad Deum confugeret. Presciuit igitur Deus Aegyptiorum crudelitatem, non eam fecit; nec ideo tales effecti sunt, quia tales futuri esse presciti sunt; sua denique nequitia, non Dei prescientia mali effecti sunt, et ideo predestinati occulta dispositione iudicii ad penam qua puniti sunt. Nam quod non ex predestinatione damnantur impii, sed ex sua iniquitate testatur sacra Scriptura, que de Amorrheis ad Abraham dictum quod »semen eius peregrinum futurum esset in terra aliena quadringentis annis,« post hec intulit: Generatione autem quarta reuertentur huc: necdum enim complete sunt iniquitates Amorrheorum usque ad  presens tempus . Quibus uerbis ostenditur tunc iniquitates eorum ad summum malignitatis peruenturas, quando semen Abraham de seruitutis iugo liberari, et ad terram perduci, et gentes Amorrheorum deleri mererentur. Ut quod nationes ille, que prius terram repromissionis obtinuerant, delete sunt, non diuine predestinationis, sed sue malignitatis fuisse monstretur. Itaque nemo ex diuine predestinationis censura condemnatur, quamuis perseueraturos in peccatis iustitia iudicis decreuerit damnandos: sed unusquisque tunc condemnatur, quando damnari peccatorum merito censetur. Longum erit, et modum breuitatis excederet, si uoluerimus seriem diuinarum Scripturarum percurrere,  et ex omnibus diuinorum iudiciorum gestis prescientiam, et predestinationem Dei comprobare. Et quod nec prescientia compellat ad peccatum, nec predestinatio ad penam. Et fortassis non sit necessarium, cum et que supra diximus forte sufficiant, et pietas fidei, sicut Deum nichil ignorare credit, sic eius prescientia neminem impelli ad peccatum. Cumque diuine dispositionis iudicio confiteatur omnia regi, neminem tamen ex predestinatione damnandum recipiat, quamuis predestinatos malos ad penam non ignoret. Predestinati enim sunt mali ad penam; quoniam quecunque facturus est Deus in eternitatis dispositione, iam predestinatum habet: iudicaturus enim est impios, et pena sempiterna damnaturus. Et quia hoc inter opera Dei computatur, negari non potest  predestinatum: nisi forte iudicium, quo iudicandus est mundus, aliquis dicat opus Dei non esse Quod cum nemo fidelium abnuat, negari quoque non potest a Deo in predestinatione dispositum, quemadmodum de singulis iudicet: ut enim non est in Deo noua scientia, sic quoque nec noua dispositio. Simplex etenim natura diuinitatis, sicut nichil recipit mutabile, sic nichil compositum. Unde in Deo scientia et dispositio non uariantur, ut alio tempore Deus sciat, et alio disponat; sed simul scit, simul etiam disponit, quanquam nonnulla sciat, que non disponat, sicut sunt peccata: neque enim ad dispositionem illius pertinent, que ipse non facit, quamuis qui peccant, diuine potestatis iudicium non euadant, et unde prauitatis sue nequitiam exercent, inde occulto  Dei iudicio deseruiant. Itaque non est in Deo scientia sine dispositione, nec dispositio sine scientia. Alioquin si scientia inest ei sine dispositione, ut alio tempore sciat et alio disponat, iam non erit simplicis nature Deus, iam non erit incommutabilis; ubi namque interualla temporum succedunt, mutabilitas inest; et in Deo temporis erit interuallum si non simul scit, simul etiam disponit, ut antecedat scientia, et postea sequatur dispositio. Quod cum simplicis nature ratio non admittat, sequitur, ut cum scientia Dei, pariter sit et dispositio: qua de re quos scit in finem in malo perseueraturos, dispositum habet quid sit de eis acturus. Non tamen idcirco puniendi sunt quia sic dispositi sunt, sed idcirco quod in malo perseueraturi sunt. Sed Antichristum  in medium deuocemus, de quo nemo fidelium dubitat, quod et prescitus est malus futurus, et diuino iudicio predestinatus ad penam, et ex eo cognoscamus, quod nec prescientia Dei compellat ad culpam, nec predestinatio trahat ad penam, et quod de capite dixerimus, de corpore illius intelligamus. Sicut enim caput electorum Christus, sic Antichristus caput est reproborum: et sic corpus Christi omnes sancti, ita corpus Antichristi omnes iniqui. Ille certe homo perditionis nondum natus et tamen iam eius malitia ab omnibus prescitur, iam ad interitum predestinatus esse non ignoratur, de quo Apostolus ad Thessalonicenses scribens ait : »Ne quis uos seducat ullo modo, quoniam nisi  uenerit discessio primum, et reuelatus fuerit homo peccati, filius perditionis: qui aduersatur, et extollitur supra omne quod dicitur Deus; aut colitur, ita ut in templo Dei sedeat, ostendens se tanquam sit Deus.« Et paulo post: »Quem Dominus iehsu interficiet spiritu oris sui, et destruet illustratione aduentus sui eum: cuius est aduentus secundum operationem Satane in omni uirtute, signis, et prodigiis mendacibus, et in omni seductione iniquitatis, his qui pereunt, eo quod caritatem ueritatis non receperunt, ut salui fierent? et ideo mittet illis Deus operationem erroris, ut credant mendacio; ut iudicentur omnes qui non crediderunt ueritati, sed consenserunt iniquitati.« His Apostoli uerbis, et malitia demonstratur Antichristi, et perditio, et non  solum eius, uerum etiam illorum qui de sorte illius erunt. Cum enim appellatur homo peccati, et filius perditionis, cum extollentia eius tanta esse denuntiatur, ut supra Deum eleuetur, et se pro Deo coli uelit, manifeste malignitatis eius nequitia describitur. Cum uero aduentu Saluatoris eum interficiendum atque destruendum predicat, damnationem illius manifeste designat. Rursum cum signis, et prodigiis eius mendacibus multos credituros insinuat, et eos iudicandos esse denuntiat, et peccatum, et penam eorum manifestat; qua de re cum de Antichristo talia dicat Apostolus, nonne demonstrat quod iniquitas eius iam prescita sit, et predestinatus ipse ad penam sit? homo denique erit anima rationali, et carne consistens, de prima parente, unde et omnes  homines ducens originem; itaque Apostolus eum et hominem, et filium perditionis appellans, cuius erit conditionis insinuat. Et quanquam uas diaboli futurum sit, tamen hoc erit, quod sunt ceteri, de Adam natiuitatis exordium trabentes. Cum ita sit, sicut nondum natus existit: ita necdum aliquid uel boni, uel mali fecit; iam tamen predestinatum eum ad penam esse Apostolus testis est. Nunquid tamen propterea quia prescitus est malus futurus, ideo malus erit: aut quia predestinatus ad penam iam nunc est, idcirco damnandus erit? quod si dicat aliquis quia uas diaboli erit, et per eum Satanas malitie sue penam exercebit, idcirco cum eo iam damnationi deputatus habetur; si homo ille a diabolo creatus esset, uel ipse diabolus esset, iure hoc diceretur; at  uero cum Dei creatura erit, cum de eodem parente, quo cuncti nascuntur homines, nascetur, cum Dei manibus, et plasmatus, et factus erit, cum homo purus erit anima rationali et carne subsistens, cur diabolo tanta potestas de eo dabitur, ut uas eius acceptissimum habeatur? Nonne hic cum Apostolo dicendum est: »O homo, tu quis es, qui respondeas Deo? Annon habet potestatem figulus luti de eodem luto aliud quidem uas fingere in honorem et aliud in contumeliam ?« Et: »O altitudo diuitiarum sapientie et scientie Dei! Quam inscrutabilia sunt iudicia eius, et inuestigabiles uie eius: quis cognouit sensum Domini, aut quis prior dedit ei, et retribuetur ei? « Quamuis omnium  operum eius nequeamus rationes comprehendere, scimus quod non iniuste aliquid facit, qui est fons iustitie. Redeamus igitur ad superiora. Cum ergo homo ille iniquitatis iam prescitus sit malus futurus, et predestinatus habeatur ad penam, nunquid propter hanc prescientiam malus erit, aut propterea peribit, quia perditioni deputatus est? Quod si ita est, non erit eius culpe malignitas illius, unde nec merito damnabitur: sed absit ut Deus alicui sit causa quo malus fiat, aut aliquem damnet qui non damnari mereatur; cum scriptum sit: »Uniuersa opera Domini misericordia, et ueritas .« Sua igitur culpa damnatur, quisquis a Iudice ueritatis damnatur. Quapropter homo ille iniquitatis non idcirco iniquus erit, quia talis futurus esse prescitus  est, sed sua uoluntate delinquens malignabitur: sicut non ideo penis gehenne traditur cruciandus, qui iam predestinatus ad penas est, sed propter suarum pondus iniquitatum, propter quas etiam nunc predestinatus est ad mortem: nisi forte dicat aliquis eum non predestinatum ad interitum. Cum dicat Apostolus »eum spiritu oris sui Dominum Iesum interfecturum, et aduentus sui presentia destructurum .« Et Ioannes in Apocalypsi sua sub figura bestie de illo loquens: »Bestia,« inquit, »quam uidistis, fuit et non est, et ascensura est de abysso, et in interitum ibit, et mirabuntur inhabitantes terram, quorum non sunt nomina scripta in libro uite a constitutione mundi .« Ubi notandum quia non solum in interitum bestiam  ire significat, uerum etiam illos quorum non sunt nomina scripta in libro uite a constitutione mundi. Ex quo apparet ad interitum ire, qui non sunt de numero electorum. De numero electorum non sunt, qui non sunt scripti in libro uite; illi enim perire non possunt. Peribunt autem, qui non sunt illic scripti ab initio seculi. Quod si ab initio seculi scripti non sunt in libro uite, ad uitam non pertinent: et idcirco ad mortis penam deputati sunt. Item de eadem bestia in eodem libro: »Et bestia que erat, et non est, et ipsa octaua est, et de septem est, et in interitum uadit .« Sub specie bestie Antichristum designans, et eum ad interitum predestinatum insinuans. Igitur cum predestinatus sit ad interitum, non propterea interibit quia predestinatus  est ad hoc, sed propter nequitiam suam, propter quam predestinatus esse cognoscitur perditioni. Sicut igitur ille prescitus est malignus futurus, et predestinatus ad interitum, nec tamen propter Dei prescientiam, siue predestinationem, uel malignus erit, uel interibit, sed propria uoluntate fiet malus, et propter multitudinem malignitatum suarum peribit; sic nimirum omnes reprobi, cum sint presciti mali, et predestinati ad penam, non tamen propter Dei prescientiam mali effecti sunt, aut efficientur: sed propter quod libero uoluntatis arbitrio malignitatem operati sunt. Ita quoque non idcirco, quia predestinati sunt ad penam torquebuntur; sed quia fecerunt talia, pro quibus  penam subire merebantur. Nam de quibus ait Apostolus quod »quia ueritatem non receperunt, ut salui fierent, ideo mittet illis Deus operationem erroris, ut credant mendacio; ut iudicentur omnes, qui non crediderunt ueritati; sed consenserunt iniquitati .« Nonne hos omnes et prescitos esse constat malos futuros, et non ignorari, quod ad sortem pertineant damnatorum? Quod si ad damnatorum sortem pertinent, nonne ad eam deputati sunt? et si ad illam deputati sunt, nonne etiam predestinati sunt? Non tamen idcirco quia predestinati propterea damnandi, sicut non propterea mali futuri sunt, quia hoc eos futuros prescientiam Dei non latet. Damnabuntur enim propter malitiam suam, non propter Dei predestinationem. Quemadmodum  mali futuri sunt propterea quod hoc esse proprie uoluntatis arbitrio elegerunt: non propter diuinam prescientiam. Quod si prescientiam malorum, non autem predestinationem quisquam esse contenderit, eo quod quidquid predestinatum est, necesse est ut fiat; hoc etiam et de prescientia sentiendum est. Quidquid enim prescit Deus, futurum sine dubio erit, nec aliter erit quemadmodum prescitum est, quoniam si uera est, prescientia est, si uero non est uera, non est prescientia. Qua de re quidquid Deus prescit faciendum erit sine dubio, et sic erit quemadmodum prescitur. Quem namque prescit de numero electorum esse, is erit sine dubio electus: quem uero prescit de numero reproborum, erit sine dubio reprobus. Quapropter quoniam et  hos et illos iam scit, et ab initio seculi presciuit, illi erunt electi, quos electos esse presciuit, et illi reprobi, quos similiter reprobos esse presciuit, et noti sunt Deo, et hi et illi. Qua de re si predestinatio propterea refugienda est, quia quidquid predestinatum est immutabile est, refugienda prescientia est, quia quidquid prescitum est immutabile est. Quod si prescientia omniscientem Dei cognitionem insinuat, non autem aliquem ad peccatum cogit, et predestinatio operum diuinorum preordinationem et preparationem significat, nullum autem ad penas impellit, non est cur prescientia recipiatur, et predestinatio abdicetur. Sicut enim pium atque religiosum est de Deo credi, quod »nouit omnia priusquam fiant :« sic pium et religiosum  est de Deo sentire quod »fecit que futura sunt :« et: »Magna opera Domini, exquisita in omnes uoluntates eius« ; et Psalmista: »Semel locutus est Deus .« Et beatus Iob: »Semel loquitur Deus, et secundo id ipsum non repetit .« At sanctorum sententia est catholicorum, predestinationem esse operum Dei eternam dispositionem, unde quia quecunque facturus est Deus, in eterno iudicii sui consilio iam dispositum habet: sequitur ut opera Dei uniuersa sint predestinata. Quapropter cum dicitur de malis, quia ad penas predestinati sunt; hoc dicitur: quia Deus secreto iudiciorum suorum sacramento dispositum habet, quid de his facturus sit. Non est igitur diuine dispensationi repugnans,  si mali dicuntur esse predestinati ad penam, quoniam predestinatio est operum Dei, in quibus operibus Dei etiam iudicium dispositum quo iudicandi sunt reprobi. Egimus igitur, ut potuimus, quemadmodum predestinatio qua dicuntur iniqui ad penas deputati non necessitate aliqua constringat eos ad penam: sed tali locutione exprimi diuinorum operum ordinationem. Et quia superius ostendimus sanctorum dicta, quibus mali predestinati dicuntur ad penas, quisquis predestinationem malorum abnegat, non nobis, sed illis quorum sequimur auctoritatem contradicit. Ne nos in culpam ideo trahamur, si sanctorum auctoritatem sequimur. Si enim quod illi dicunt catholicum est, nec repugnans recte fidei: nos quoque non a catholice fidei rectitudine  discrepare iudicemur, si hoc dicimus et sentiamus, quod illi dixerunt et senserunt; illorum enim doctrina fides ecclesiastica munitur; et nos, qui intra sinum Ecclesie continemur, de illorum institutione imbuimur, nec aliud sentire presumimus, nisi quod illi nos instituerunt, nec alio ire, nisi quo ducunt; nec dicere aliud, nisi quod illi dicunt. His ita obsecramus magnitudinis uestre pietatem, ut hec scripta, si sapientie uestre non displicuerint, penes uos habeantur, nec in publicum proferantur, donec huius questionis controuersia diligenter ab omnibus fuerit euentilata, et quid tenendum ab omnibus, sit comprobatum. Quod si displicuerit libellus iste, per uos obsecramus ut corrigatur, et nobis que correcta fuerint non abscondantur.





RATRAMNI CORBEIENSIS MONACHI DE EO QUOD CHRISTUS EX uIRGINE NATUS EST LIBER.






MONITUM ACHERII.

 De Ratramno hec monet Acherius in sua Prefatione: »Ratramni, aliis Bertramni, Corbeiensis monachi presbyteri, Opusculum, De eo quod Christus de uirgine natus est, tot seculis in Anglia tenebris obsitum, in Galliam demum non absque industria redux effeci. Ansam prebuit Usserius Armachanus, qui sue Ratramnum labe hereseos ut aspergeret, insibilat, ipsum panis substantiam Eucaristie sacramento in corpus Filii Dei transmutari, duobus quos de eo sacramento libris conscripsit, nequaquam admittere: perperamque id Usserius suadere conatur, in Gottescalci Hist. cap. II, hunc in modum: Inter Opuscula eius  que ad Trithemii notitiam non peruenerunt, unum est de Natiuitate Christi, in quo eamdem quam in libro de Corpore et  Sanguine Domini tradit, doctrinam propugnat. De anima alterum, etc.

»Quam porro a uero aberret hec assertio, probat ipsummet opusculum, cui erroris huiusce ne uerbuli quidem aut apicis uestigium inest. Imo uero illi ipsi perduellium antesignani Magdeburgenses centuria IX, cap. de Doctrina, col. 212, paucis Usserium refellunt: Transsubstantiationis habet semina Bertramnus, utitur enim uocabulis commutationis, et conuersionis. Et cap. 6 de Ceremoniis et Ritibus  Ecclesie, col. 243: Bertramnus, lib. de Corpore et Sanguine ostendit corpus Domini et sanguinem super altare seu mensam poni, et inde populo distribui, etc.

»Ratramnum docte luculenterque ab omni neuo asseruere Sextus Senensis, pref. bibliothece sancte, cardinalis Peronius, ac preses Mauguinus: ille lib. II. Euch., capp. 1 et 2; iste uero historice et chronice Dissertationis cap. 37, litteris ac fama floruisse Ratramnum Ludouici Pii et Caroli Calui tempestate, fidem faciunt quas protulit elucubrationes.«

Hactenus Acherium exscripsimus. Nunc lectorem monemus, ita scriptum esse de partu uirginis a Ratramno et ab eius abbate Ratberto, ut neuter alterius  opusculum legisse uideatur; nec enim uerisimile est, si legissent, utrumque eadem testimonia prolaturum fuisse, suam ut quisque sententiam probaret, nec ullam curam adhibiturum fuisse, ut ea testimonia peruersum in intellectum detorta esse ab aduersario demonstraret. Hoc etiam non omittendum est, priorem editionem collatam esse cum ueteri codice Dallei a D. Edm. Martene, qui uarias lectiones nobis communicauit.



AUCTORIS PRAEFATIO.


 Si uno sub magistro Christo omnes Christiani censemur, si uno celesti Patre uniuersi credentes gloriamur, si unius Spiritus federe in unius caritatis compage solidamur, non est quod me a tua dignatione seiunctum uerear, quominus religioni tue familiaria scripta procudam. Non enim uel sanguinis propinquitas tanta est quanta Spiritus. Terrena scilicet propago inferior multo est quam diuina, nec officia temporalis obsequele tantam pariunt gratiam dilectionis quantam diuinis ignis generat  caritatem. Perinde cesset hic uel facies inuisa, uel nomen ignotum, uel familiaritatis comparatio nulla, ubi in copule socialis deuinctionem tanta, tam magna tamque necessaria conueniunt iura societatum. Non igitur uelut alienum refutes, quem superna conditio tibi fratrem conciliauit propinquum. Cum hec ita se habeant, obsecro reuerentiam tuam ut ad suggestionem paruitatis nostre respondere non graueris.



CAPUT PRIMUM. De Christi natiuitate in Germania errores. Rationes affert auctor quare nasci ut ceteri debuit Christus.


Fama est, et quorumdam non contemnenda cognouimus relatione, quod per Germanie partes serpens antiquus perfidie noue uenena diffundat, et catholicam super natiuitate Saluatoris fidem, nescio qua fraudis subtilitate subuertere molitur; dogmatizans Christi infantiam per uirginalis ianuam uulue, humane natiuitatis uerum non habuisse ortum, sed monstruose de secreto uentris incerto tramite luminis in auras exisse, quod non est nasci, sed erumpi. Quod enim uias uteri nascendo non est secutum, sed quacunque uersum tanquam per parietem domus erupit, non iure natum esse, sed uiolenter egressum.  Iam ergo nec uere natus Christus, nec uere genuit Maria. At uero fides habet catholica Iesum natum ex Maria uirgine. Quod Angelus ad eam missus signatis ennuntiat uerbis: »Ecce, inquiens, concipies in utero, et paries filium .« uide quam euidenter sectam depulit nefandam. Non ait: Concipies filium, et egredietur tuo de utero, sed, »concipies et paries,« utrumque referens ad Mariam, ut uirginitate [a 1Kb] inuiolata et conciperet tanquam femina, et pareret tanquam mater, ne genitrix diuinitatis de conceptu fieret gloriosa, et de partu redderetur inhonora. Alterum uelut ad suum penderet officium, alterum ad illius qui concipiebatur effectum: ita nec ipsa mater diceretur integra, nec Saluatoris natiuitas ex matre perfecta. Quamuis etiam  ad Mariam directus angelus si sic foret locutus, non propterea necessario cogeret intellectum, quo natiuitas de matre Christi extraordinaria crederetur. Qui enim de femina uirgine concipi delegit, nonnisi nasci de femina uirgine credi facile quiuisset, quoniam de sexu fragiliori humanitatis qui delegit exortum, nequaquam humane natiuitatis modum, salua uirginitatis integritate, contemneret.

Inconueniens nempe Diuinitatis erat consilio, ut in uirgineo corpore uterum, quo conciperetur, quo formaretur, quo nouem mensium dilatione portaretur eligeret, et uteri uiam, qua de uirginea procederet aula, repudiaret. Aut aliam igitur uiam, qua femine parientes partus suos emittant iure natiuitatis preter solemnem parturitionis uiam, talia  quicunque garriunt, edoceant, aut eum habuisse de utero uirginis exitum, Christum, quem lex monstrat nature, preter integritatis uiolatum pudorem, necesse esse confiteantur. uipere priusquam parturitionis ad tempus perueniant catuli, traditur quod maturam nature completionem non exspectantes, corrosis matris lateribus, exeunt cum genitricis interitu. Est quoque uulgaris opinio mustelam ore concipere, aure partum effundere. Forsitan quisquis humane uiam natiuitatis denegas Christo, aut uiperinam  maternis exitiosam conceptibus concedis, aut mustelinam fabulosis effictam commentis. Ut maluerit potius hominum Redemptor de uirgine conceptus, uel serpentinam nature contrariam, uel pecualem confictam natiuitatem suscipere quam humanam. Isto itaque modo, iam quidquid libuerit poterit excogitari, uel undecunque, uel per quodcunque placuerit natum fuisse Christum blasphemari, ut non sit uirgineus partus uerbum caro factum, sed prodigialis egressus.



CAPUT II. Obiicitur uiolatam matris integritatem. Respondetur, Maria semper uirginem permansisse.

Sed, queso, cur refugis ascribere Christo naturalem  uirginalis porte progressum? Propterea, inquis, quoniam si uteri portam exiuit, non est uirginis integritas intemerata. Equidem per quemcunque fuerit locum egressus, consequenter secundum tuam sententiam integritas est uiolata. Si enim Saluatoris ortus uiam nature necessario fuerat corrupturus, necessario quoque quacunque exiuit, siue per latus, siue per uentrem, siue per renes, siue per superiores inferioresue corporis partes, non absque integritatis damno processit. Absit uero catholicis sensibus, ut natiuitas, per quam restaurata fuerunt [b 1Kb] corrupta, quod corruperit integra credatur. Intellige tandem uecors presumptio, quoniam si per quamcunque uirginei corporis partem ortus Saluatoris potuit fieri sine damno integritatis, consequenter et hoc potuit per  ianuam uulue. Quod si hanc fuerat uiolaturus, nichilominus quacunque est egressus, uiolauit. At catholica fides de uirgine Saluatoris matre confitetur, quod uirgo fuerit ante partum, uirgo in partu, uirgo post partum. Utrumque uides credi, utrumque confiteri, et matris uirginitatem, et infantis exortum.

Propter namque inuiolatam pudoris aulam, uirginitatem predicat et ante partum, et in partu, et post partum: et propter uere natiuitatis exortum, uerum parientis partum confitetur. Quid enim uirgo ante partum, ni impregnata uirginitas? Quid est uirgo in partu, ni pariens uirgo? Et quid uirgo post partum, nisi uirgo perseuerans post partum? Ubi ergo uirgo pariens, si partus negatur? [Negatur] porro  cum predicatur uirginitas non peperisse, non peperit autem si partus aliter quam per nature ianuam processit. Siquidem iam talis ortus non uirgini est partus, sed proprius uidelicet ipsius infantis egressus. Obmutescat igitur huiusce commentum falsitatis, et catholica fides inconcussa teneatur, que et uere natum de matre confitetur Christum, et uere uirginem Mariam concepisse, peperisse, et post partum, id est post editum filium, credit, predicat et ueneratur permansisse uirginem.



CAPUT III. Per uuluam exisse Christum probat auctor.---Partes corporis minime turpes. Quî partes corporis deturpantur.---Spiritus sanctus beatam uirginem ab omni contagio sanctificauit.---Partes quedam corporis quare inhoneste.


Dicis turpe fuisse Dei Filio per uuluam processisse. Turpe hoc aut de natura aut de peccato. Sed per naturam nichil turpe; testatur enim Geneseos lectio quod omnis creatura bona. Quod bonum, et honestum est; quodque honestum est, non turpe. Igitur omnis creatura secundum quod creata est, nequaquam turpis. Igitur et mulieris uulua non turpis, sed honesta; siquidem partes omnes creature honeste. Non ergo nascituro Christo semita uulue  declinanda, uelut turpe aliquod, imo suscipienda tanquam natiuitatis ministra. Quomodo namque matricem, qua conceptus formaretur, non contempsit, ita nec uuluam, qua formatus exciperetur, repudiauit.

Porro tu sensus corporis interrogans, estimas eas uteri partes indecoras. Noli sensibus fallentibus, id est corporeis, de rerum ueritate assentiri, mentis iudicium disquire, et deprehendes fore pulchra que uidentur turpia. Nulla denique creature pars, aut membrum, ni pulchrum est; redditur autem indecens, cum inordinatus et illicitus eum motus deturpauerit. Etenim ante preuaricationem Adam et Eua non erubescebant, utpote motum inordinatum suis in membris nullum sentientes; ast ubi preuaricati  sunt, erubescere ceperunt. Non quidem propterea membra, que nunc peccati culpa pudenda uocamus; siquidem et priusquam deliquerint, super eis non confundebantur. Ubi uero inhonestus accessit motus genitalibus ante pudicis, sed de peccato iam non pudicis, secuta confusio est, non propter turpitudinem honestarum corporis partium, sed propter turpes irrationabilis motus passionis. In quo autem per sancti Spiritus Ignem, uel in hoc corpore caduco, uel in futura uita iam per resurrectionem incorruptibili, fuerit iste passibilis motus ad nature dignissimam redactus musicam, infirmitate depulsa, nichil habebunt membra nature quod sit confusionis, quod turpitudinis, quod inhonesti.

Interea uero lex que est in membris nostris donec  repugnat legi mentis, et captiuat nos in legem peccati, et erubescimus et confundimur. Sed non propter hanc legem peccati dominantem in membris nostris opus fuit Saluatori declinare uiam natiuitatis lege constitutam; quandoquidem Spiritus sanctus, qui uirginis uterum, quo Dei Filius incarnaretur, ab omni contagio sanctificauit, ipse quoque et uuluam qua nasceretur purgauit. Nisi forte credibile uideatur, quod eum locum diuino conceptu reddiderit dignum, qui magis libidinis estu succenditur, et quem minoris flamme temperamentum pertentat, mundare nequiuerit. Quod enim mulieribus in umbilico, cui matrix subiacet, libido dominetur, uerbis Scripture sancte didicimus. Tibi autem non propter legem peccati,  sed propter deformitatem nature, genitale membrum uidetur inhonestum. Cur hoc? Quoniam sensum carnis in rebus cognoscendis percunctaris, quem nemo sapiens de ueri perceptione secutus est. Non mirum si falleris, qui falsitatis auctore perdoceris. Eum denique sequuntur omnes, qui uerisimilia pro ueris, id est, corruptibilia pro eternis amplectuntur. Reuoca magis oculos a temporalibus, que docet Ecclesiastes non tantum uanitatem, uerum uanitates uanitatum; et disce ueri perceptionem de sensibus ueri participantibus. Quod cum feceris, nichil in naturis turpe preter inordinatos motus uidebis, quos non de creantis sapientia, sed de peccati culpa contraxere, et deinceps non indignam iudicabis Incarnatione uerbi ad nascendum uirgineam  uuluam. Equidem peruidebis nichil dignius Creatoris humanitate, quam sue dispositionem fabrice comprobare. Ut sicut approbauit uterum quo conciperetur, ita non approbarit uteri ianuam sui natalis abrogatione; ne quam constituit nascendi uiam, sue refutaret humanationis egressu.

Ista ducas cum impia, nouum quiddam moliris, ut Saluatori quo nasceretur nichil fuisse clausum clames, quod Conditori nil creaturarum queat obsistere: uerum quidquid subsistit, sit ei apertum et permeabile. Ita plane si sentis, prudentissime sentis. Hac uero regula cum natiuitatis Christi primordia mancipare disponis, quod ad potentiam spectat, clarissime dogmatizas. Quod autem ad corporis proprietatem suscepti, et natiuitatis pertinet humane,  a ueritatis calle longissime recedis. uirtuti siquidem uoluntatis Christi nichil est clausum, nichil non penetrabile. Humanitas autem que suscepta est, sicut intra sinus matricis collecta est, ita quandiu mansit illic, uentris exteriora non experta [est]. At uero mox uirginei thalamum reliquit secreti, et foris exstitit, et intus esse cessauit. Hac loci quid alternatione monstrauit, nisi quod quamuis secundum diuinitatis proprietatem sit ubique, iuxta corporis circonscriptionem localis exstitit? Igitur quod locale est, sicut ubique non est semper, sed tunc ad alium migrat, cum locum deseruit primum; ita etiam cum transitum facit, non simul dextrum ac sinistrum tenet, quemadmodum simul ante et retro non graditur, nec supra pariter et deorsum. Certe  et Saluator sicut alio tempore fuit in utero secundum corpus, et alio foris, ita in egrediendo quamuis egressionis uoluntati nil fuerit clausum, unam tamen tenuit egressionis uiam, non per omnes corporis, in quo formatus fuerat, partes exiuit.

Constitue certe quam uolueris corporis partem ortui Saluatoris. Non enim per omne corpus egressus est, quamuis uoluntati eius ad egressum nulla corporis pars fuerit clausa. Nec illocaliter egressus, hoc est enim incorporee proprium nature, longe uero a corporea remotum. Constitue certe quam delegeris partem. uuluam renuis, umbilicum attribue; uel, si malueris, honestius quodcunque corporis ostium: ac si ostia que dedit natura displicent,  dissice [a 1Kb] uentrem, nuda costas, spinam rumpe, uel quemadmodum nescio qui stultissimi delirant, aperi ascellam, et ita de monte umbroso et condenso natiuitatem contestare Saluatoris. Num igitur talis ianua dominatoris ortu digna probabitur, quam stultorum opinio ementitur, et quam Creatoris sapientia nature dedit conceptibili, dispuetur? An certe Bragmanorum sequemur opinionem, ut quemadmodum illi secte sue auctorem Bubdam per uirginis latus narrant exortum, ita nos Christum fuisse predicemus? uel magis sic nascitur Dei sapientia de uirginis cerebro, quomodo Minerua de Iouis uertice, tanquam Liber pater de femore? Ut Christicolam de uirginis partu non solemnis natura, uel auctoritas sacre lectionis, sed superstitio gentilis et  commenta perdoceant fabulosa.



CAPUT Iu. Auctor profert testimonia ex ueteri Testamento, ut suadeat Christum per uuluam uirginis exisse.

Sed iam nunc testimonia procedant in medium diuina, et ex eis ortum discamus Saluatoris, ne fabulis decipiamur uanis et falsis opinionibus eludamur. Isaias uates, ortus huius arcanum retexens, »Dabit Dominus, inquit, ipse uobis signum. Ecce uirgo concipiet et pariet filium .« uirginem confitetur concepturam, uirginem parituram, et hoc a Domino signum fore dandum, quod utrumque mirabiliter sit factura uirgo, non quod preter uiam nature partus sit exiturus. Quod si esset futurum, oportuerat hoc prophetico nuntiari  mysterio, quemadmodum uirgineus nuntiatus est conceptus et partus. Nec enim talis editio minus diuine operationis proferret insigne, quando nature uiam in alios transposuisset fines. Nunc autem uirilem segregans operam, et integritatis insinuans donum, hoc docet a Domino signum, quod editura sit uirgo Saluatorem. Non enim preter naturam nouum parturiendi designat iter uirgini matri, sed a natura datum cum incorruptionis palma natiuitatis dedicat sublimitate.

Non puto necessarium, nec breuitas concedit, ut de toto Scripturarum corpore subiiciantur exempla quibus fiat manifestum parere et generare mulieribus non nisi legitimo uentris orificio concedi; ut illud: »Mulier que concepto semine peperit masculinum  .« Item: »Sanctifica mihi omne primogenitum quod aperit uuluam in filiis Isrel .« Si enim mulier aliter quam per uuluam, id est os uteri, generat, iam non omne primogenitum sanctificatur Domino; sed quoniam hoc stultum dicere, non uirgo genuit, nisi per uuluam; et ipsius uerbi uis significatioque manifeste dat intelligentie argumentum: ut enim uidere ad oculos, audire ad aures, olfacere ad nares, gustare ad fauces, ita parere refertur ad uuluam. Alioquin si pro arbitrio  singulorum licet intellectus uerborum uariari, erunt uniuersa confusa, et parere concipereque de uiris etiam suscipietur. Cur non certe hec uerborum officia de uiris predicentur, si partus Saluatoris non uiam tenuit uteri, sed exiuit quacunque. Habes, et superbis, patrocinium petarum figmentum, ut et concepit uir et peperit. Quod, quia Christianus es, et eloquiis instructus ueritatis, non dubito, repellis. Qua de re legitimum nature cursum uocibus predicatum consuetis, non opinione noua peruertas, sed uera et usitata receptes interpretatione. Et cum legeris, audieris, pronuntiaueris, uel uirginem peperisse Christum, uel natum de uirgine Christum, illico tibi semita nature ianua uulue occurrat. Sicque te non error per deuia ducet, sed uerus intellectus in tramite  recto tenebit. Ne autem argumentis hec uideamur tantum comprobare, testimoniis disce uera de ortu Saluatoris que asserimus esse.

Idem propheta Isaias: »Et accessi ad prophetissam, et concepit et peperit filium: et dixit Dominus ad me: uoca nomen eius: Accelera spolia detrahere, festina predari  [b 1Kb] .« Aduerte partum uirginis prophetali signatum ministerio. Propheta accessit ad prophetissam, quia Spiritus sanctus uenit ad Mariam: concepit illa, et peperit filium, magis Spiritus sancti dono, quam sementiuo uirili. Quemadmodum Sara et sterilitate infecunda, et senio iam frigida, ut mater uirgo de Spiritu sancto et impregnanda et generata prophetaretur. Et conceptus ergo et partus in prophetissa processit ut heresis  futura damnaretur, asserens Mariam concepisse, nec ut feminam generasse. Sed prophetissa non in altero fallit, in altero uerum prefigurat; quoniam genitrix Saluatoris et uirgo de Spiritu sancto concepit, et sicut femina saluo pudore generauit.

Item alibi: »Rorate, celi, desuper, et nubes pluant iustum; aperiatur terra, et germinet Saluatorem .« Admirabili sane breuitate propheticus sermo, et annuntiationem angeli et prophetarum uaticinia, et conceptum uirginis, et modum generationis exposuit. Ortum denique Christi et angelus insinuat, nec prophete tacent, et uterus uirginis aperitur ad sobolem, et pudoris claustrum germinat Saluatorem, ut in apertione uideas conceptum uirginis, in germine intelligas partum pudoris; ut enim germen  uenam seruat natalem, nec alieno semine concretum, sed genitricis est proprie sementiuum, iuxta quod Genesis testatur de arboribus et herbis loquens: »Cuius semen sit, inquiens, in semetipso :« sic uirgo Maria non de uirili, sed de proprio semine concepit, et genitali riuo exposuit conceptum. Propterea uirga Aaron aperitur in germen, erumpit in flores, qui foliis dilatatis formantur in amygdalas, ut insinuetur coagulum seminis, concretio conceptus, expositio partus. Et quemadmodum uirga  Aaron protulit telluris absque subministratione et humoris irrigatione, natiuas tamen per semitas, germen, flores et fructum; sic mater uirgo non de uoluptatis riuo, nec de maritali commercio, genitalem tamen per semitam genuit carnem uerbum factum.



CAPUT u. Testimonia alia.

Ieremias, quoque hunc sacrum uirginis partum presagiens, ait: »Creabit Dominus nouum super terram: femina circumdabit uirum .« Discerne quid nouum dixerit creatum iri, scilicet quod femineo tantum semine sancti Spiritus per ministerium, matricis in gremio habitus configuretur  uirilis. Et quoniam nascendo talis conceptus uteri semitas non preteriret, qui cursus natiuitatis cunctis datur mortalibus, merito illud siluit, in quo preter inuiolatum pudorem sub nascendi lege nichil afferret noui.

Ezechiel quoque: »Et conuerti me ad uiam porte sanctuarii exterioris, que respiciebat ad orientem; et erat clausa: et dixit Dominus ad me: Porta hec clausa erit, non aperietur, et uir non transiet per eam, quoniam Dominus Deus Isrel ingressus est per eam; eritque clausa principi. Per uiam uestibuli porte ingredietur, et per uiam eius egredietur .« Aestimo quod hic locus omnem soluat huius nodum questionis. Etenim portam quam describit propheta maiores intellexerunt uirginem Mariam,  que bene monstratur clausa, quia uirgo semper manet intacta, et uir non transiet per eam. Intende diligenter cui negatur transitus, et qua negatur. Negatur prorsus uiro, qui poterat uiolare, et ab eo remouetur, quod poterat per coitum corrumpi. Nemo enim remouet ingressum, quia ratio nature nec uiam admittit, nec transitum, qua de re quando dicitur: »uir non transiet per eam,« non de latere, nec de cerebro, nec de femore dicitur, quoniam transitus coniugalis ad alias refertur corporis partes, quibus natura ad coitum uiam prebuit et transitum. Quoniam uero qua uirilis remouetur transitus, illac Dominus Deus Isrel est ingressus, subsequens sermo demonstrat, dicendo: »Dominus Deus Isrel ingressus est per eam.« Utque omne demat ambiguum,  subiicit: »Per uiam uestibuli porte ingredietur, et per uiam eius egredietur.« Nolit iam de uia Saluatoris, quam nascendo secutus est, heresis noua dubitare. En tibi propheta tanquam sub oculos metaphorice muliebris uulue et uestibulum et uiam ponit. »Ingressus est« denique »Dominus Deus Isrel per uiam uestibuli huius porte,« quia per incarnationis mysterium uirginale introiuit gremium; et per uiam huius porte egressus est, quoniam humanitate suscepta in domum mundi per incontaminatam exiit uuluam. Non igitur nescio quem Dei Filio de utero matris confingas egressum. Spiritus sanctus te doceat ueritatem, qui et thalamum tanto dignum sponso sanctificauit et portam. Sed quid in  difficilioribus et mysticis locis immoramur? ad aperta ueniamus, et de domorum claustris, id est secretorum figuris ad portarum latitudinem migremus, quatenus uestigia sponsi, et emissiones sponse, sub diuo contemplemur.

In lege omne primogenitum sanctificatum erat Domino, significans eum qui solus sanctus et sine peccato natus est. Sic enim super hoc habes scriptum: »Sanctificate mihi omne primogenitum quod aperit uuluam in Isrel .« Item: »Cumque introduxerit te Dominus in terram Chananei, sicut iurauit tibi et patribus tuis; et dederit eam tibi, separabis omne quod aperit uuluam Domino .« Item: »Nam cum induratus esset Pharao, et nollet nos dimittere, occidit  Dominus omne primogenitum in terra Aegypti. Idcirco immola Domino omne quod aperit uuluam masculini sexus, et omnia primogenita filiorum meorum redime .« Nota quod primogeniti sunt qui uuluam nascendo primi aperiunt, ut consequenter accipias hoc esse nasci de femina, quod est oriendo uuluam exire. In catalogo preceptorum: »Primogenitum filiorum dabis mihi .« Alibi: »Omne quod aperit uuluam generis masculini meum erit .« In Leuitico: »Mulier si suscepto semine peperit masculum,« et reliqua . Item: »Sin autem feminam peperit ,« etc.; et generare et parere docet feminas, non aliud esse quam per uuluam emittere partum. In Numeris: »Meum est omne  primogenitum ex quo percussi primogenitos in terra Aegypti. Sanctifica mihi quidquid primum nascitur in Isrel .« Et superius: »Ego tuli Leuitas a filiis Isrel pro primogenito, qui aperit uuluam in filiis Isrel .« Et in sequentibus: »Numera primogenitos sexus masculini de filiis Isrel a mense uno .« Et supra: »Tollesque Leuitas mihi pro primogenito filiorum Isrel .« Et infra: »Pro primogenitis que aperiunt omnem uuluam in Isrel accepi eos ;« nimirum Leuitas. Mea sunt omnia primogenita filiorum Isrel. Alibi: »Quidquid primum erumpit e uulua cuncte carnis quam offerunt Domino, siue de hominibus, siue de pecoribus fuerit, tui iuris erit .« Ergo omnis  partus, tam hominum quam iumentorum, per uuluam erumpit. Qua de re omnis de femina nascens per uuluam egreditur. Non ergo nobis incertam generent questionem uerba que, consuetudine sua et usu Scripturarum certam sue significationis subministrant notionem; ut enim ambulare de pedis officio, sic parere de uulue ministerio predicamus. Non igitur confundat dubietas quod intellectus manifesti significatio declarat. Ut autem sine uie directione non peruenitur ad limitem destinatum, sic nisi per uerborum significantiam ueram, locutionis ueritas non aperitur. Partum igitur aut natum, uel si quo alio nomine talis actio nominatur, feminarum, docti et nature ueritate, et consuetudine nascendi, et  auctoritate Scripturarum, non aliud preter uerba significatarum rerum de rebus significatis intelligamus, ne procul a ueritate euagemur, dum ueritatis signa uel non cognoscimus, uel praua interpretatione peruertere molimur. Secundum datam regulam Euangeliorum super Saluatoris natiuitate dicta contemplemur.

In Mattheo sic scriptum legimus: »Angelus Domini apparuit Ioseph in somnis dicens: Ioseph fili Dauid: noli timere accipere Mariam coniugem tuam, quod enim in ea natum est, de Spiritu sancto est. Pariet autem filium, et uocabis eius nomen Iesum. Ipse enim saluum faciet populum suum a peccatis eorum: hoc autem totum factum est, ut adimpleretur quod dictum est per prophetam dicentem: Ecce  in utero habebit et pariet filium, et uocabitur nomen eius Emmanuel, quod interpretatur nobiscum Deus. Exsurgens autem Ioseph a somno, fecit sicut ei precepit angelus Domini: et non cognoscebat eam donec peperit filium suum primogenitum, et uocauit nomen eius Iesum .« Cum ergo natus esset iehsu in Bethlehem Iude, toties natiuitas predicata Saluatoris, toties narratus uirginis partus, uirginitas perdocetur, uirilis remouetur amplexus, non tamen uulue transitus abnegatur. uerum et euangeliste dictis, et prophete uaticinio Saluatoris ortus per uuluam exstitisse monstratur; quoniam non parit femina, nisi per uuluam, non exit infans, nisi per uteri ianuam.

Lucas taliter super hac loquitur natiuitate: »Ingressus  angelus ad Mariam dixit: Aue, gratia plena, Dominus tecum, benedicta tu inter mulieres. Que cum audisset turbata est, et cogitabat qualis esset ista salutatio, et ait angelus ei: Ne timeas, Maria, inuenisti gratiam apud Dominum. Ecce concipies et paries filium, et uocabis nomen eius Iesum.« Et infra: »Dixit autem Maria ad angelum: Quomodo fiet istud, quoniam uirum non cognosco? Et respondens angelus dixit ei: Spiritus sanctus superueniet in te, et uirtus Altissimi obumbrabit tibi. Ideoque et quod nascetur ex te sanctum, uocabitur Filius Dei .« Si nondum uel nature solemnitate, uel exemplo nascentium quid sit parere acquiescis, saltem missus ad Zacariam angelus ex  ipso Euangelio te instruat. Ait autem illi angelus: »Ne timeas, Zacaria, quoniam audita est deprecatio tua; et uxor tua Elisabeth pariet tibi filium .« Unum uerbum super utroque promittitur partu, et quomodo non idem uentris ostium significatur? Dispar conceptionis ordo, non dispar est lex nascendi, quoniam Ioannes de semine uiri, iehsu de Spiritu sancto concipitur; et ille per portam per quam transiuit uir, exponitur, iste per intemeratam pudoris aulam generatur: ambo tamen pariuntur, quoniam uterque per uulue ianuam excipitur. Attestatur etiam nostre orationi euangelista, quando ait: »Ideo quod nascetur ex te sanctum.« Memento quid de primogenitis, id est qui aperiunt uuluam, legifer mandauerit, et intelligas sanctum primogenitum  uocari, et primogenitum qui aperit uuluam quare et iehsu cum sanctum Domino dicitur, et primogenitus appellatur. Et si primogenitus, utique uuluam aperuit, non ut clausam corrumperet, sed ut per eam sue natiuitatis ostium aperiret, sicut et in Ezechiel porta et clausa describitur, et tamen Domino Isreli narratur aperta, non quod liminis sui fores dimouerit ad eius egressum, sed quod sic clausa patuerit dominanti.

Idem euangelista rursus: »Factum est autem cum essent ibi, impleti sunt dies ut pareret, et peperit filium suum primogenitum .« Et de Elisabeth fere eadem scribuntur: »Elisabeth autem impletum est tempus pariendi, et peperit filium .« Sicut utriusque femine tempus ut pareret  assignatur, sic ambobus nascentibus infantibus eodem uerbo idem uentris ostium monstratur. Et deinceps: »Postquam impleti sunt dies purgationis Marie secundum legem Moysi, tulerunt Iesum in Ierusalem ut sisterent eum Domino, sicut scriptum in lege Domini: Quia omne masculinum adaperiens uuluam, sanctum Domino uocabitur .« Si tibi minus satisfecerant uerba quibus genuisse Maria perdocetur, ut propterea aliunde quam per uuluam de uirginis aula processisse Iesum garrias, quoniam honestiori sermone pudendum mulieris fuerat obuelandum, tandem uerbis euangeliste acquiescens, disce non translato, sed suo proprio uocabulo os feminei uentris insinuatum, atque per illud Saluatorem nascendi subisse progressum. Nam si  fuit aliud Mariam peperisse quam masculinum eius uuluam aperuisse, non secundum legis preceptum sisti Domino, nec sanctum Domino debuerat uocari: »Quoniam omne masculinum adaperiens uuluam, sanctum Domino uocabitur .« Nunc uero et peperit eum Maria uirgo, et per uuluam eius egressus est Saluator, et tanquam primogenitus adaperuit eam, non quo uiolaret integritatem uteri, sed quo uentris palatium uacuaret; unde et mater, quanquam non suscepto semine genuerit, quia uero illi masculus adaperuerit uuluam, secundum legem et purgationis dies implet, et hostiam ad templum cum puero Domino sistendo, defert.



CAPUT uI. Ex Patribus suam asserit sententiam.


uerum quoniam breuiter ista de diuine auctoritatis collegimus libris, quibus Saluatoris ortum per intemerate uuluam uirginis doceremus, libet etiam maiorum traditionibus firmare sententiam nostram, quatenus multitudine testium et aduersarius confutetur, et fideles uberius instruantur. Locos tamen in medium deducemus, et eorum ipsorum testimonia pauca, ut proposite modum breuitatis custodiamus. Alioquin si unius eorum, ne dicam omnium, super hoc dicta in unum conferre uoluerimus, multorum corpus uoluminum conficiemus. Ambrosius celestis tuba, specimen sanctitatis, fidei robur inexpugnabile, dum de humano Saluatoris  exortu tractaret , ita fatus est: »An mediocribus signis Deus probatur, quod angeli ministrant, quod magi adorant, quod martyres confitentur? Ex utero funditur, sed coruscat e celo: terreno in diuersorio iacet, sed celesti lumine uiget. Nupta peperit, sed uirgo concepit. Nupta concepit, sed uirgo generauit.« Quam subtiliter inuiolati pudoris edocet secretum, quam magnifice uirginem describit, et matrem nuptam predicat et intactam! Fusum narrat ex utero Christum, ut eum per nature uiam sentias processisse, nec estimes peregrinos ortus sui exitus requisisse, quem uena uteri naturali fluxu emisit in lucem. Quod ut clarius commendaret, adiecit, nuptam peperisse, sed uirginem concepisse, et nuptam concepisse, sed uirginem peperisse; ut in  conceptu uirginis et partu remoueas uirile consortium. Animaduertis autem membra suis a natura ministeriis deputata, ut conceptus ad matricem, partus ad orificium referatur. Quibus denique membris mulier nupta concipit et parit, eisdem uirginem et fecundatam credas et enixam.

Rursus in sequentibus. »Omne masculinum adaperiens uuluam, sanctum Domino uocabitur.« »uerbis enim legis promittebatur uirginis partus. Et uere sanctus, quia immaculatus. Denique ipsum esse qui lege signetur, in eumdem modum ab angelo repetita uerba declarant: »Quia quod nascetur,« inquit, »sanctum, uocabitur Filius Dei.« Non enim uirilis coitus uulue uirginalis secreta reserauit, sed immaculatum semen inuiolabili utero Spiritus sanctus  effudit. Solus enim per omnia ex natis de femina sanctus Dominus iehsu, qui terrene contagia corruptele immaculati partus natiuitate non senserit, et celesti maiestate depulerit. Nam si litteram sequamur, quomodo sanctus omnis masculus, cum multos sceleratissimos fuisse non lateat? Nunquid sanctus Achab? Nunquid sancti pseudoprophete, quos ad Elie preces ultor celestis iniurie ignis absumpsit? Sed ille sanctus, per quem figuram [a 1Kb] mysterii pia legis diuine prescripta signabant. Et quod solus sancte Ecclesie uirginis ad generandos populos Dei immaculate fecunditatis aperiret genitale secretum. Hic ergo solus aperuit sibi uuluam. Nec mirum: qui enim dixerat per prophetam: »Priusquam te formarem in utero, noui te, et in uulua matris sanctificaui  te .« Qui ergo uuluam sanctificauit alienam, ut nasceretur propheta, hic est qui aperuit matris sue uuluam, ut immaculatus exiret. 

Orator insignis hac oratione primo antique legis explanans edictum, dogmatizat sanctum legale unius ueri sancti mysterium signasse, qui seculi sub fine natus de uirgine, terrene contagia corruptele immaculati partus nouitate non senserit, sic aperiens  uirginalem uuluam nascendo, ut tamen eam relinqueret clausam non uiolando. Alioquin si non illum Scriptura significauit, que de masculis sanciuit ut habeantur sancti, ostendit uerum non esse decretum multorum prauitas masculorum. Sed lex Domini immaculata et testimonium fidele. Qua de re querendus est intellectus qui possit aptari merito ueritati; ubi sanctus ille solus repetitur, qui sine peccato conceptus, sine delicto genitus, sancte Ecclesie uirginis ad generandos populos Dei immaculate fecunditatis aperuit genitale secretum. [ [b 1Kb] Quo mystico dicto testatur, matris uirginis quod immaculate fecunditatis aperuit genitale secretum.] Non enim hoc genus narrationis ad Ecclesiam per mysterium coaptaret, nisi rei ueritate de uirginalis uulue reseratione factum  fuisse docere uoluisset. Quem sequentia comprobant intellectum; ait enim: Hic ergo solus aperuit sibi uuluam. Quid amplius requiris, quando signatis attestatur quod dicimus uerbis? Et aperuit enim, et uuluam dixit, quo nichil per figuram reputes dictum. Igitur manifesta confirmat sententia, quod olim uetus Scriptura loquebatur: »Omne scilicet masculinum quod aperiret uuluam, sanctum Domino uocari,« ut non moderno sed antiquissimo discas tempore signatum fuisse, non solum quod de uirgine nasceretur iehsu, uerum quod per intemerati pudoris uuluam nasceretur.

Utque natiuitas ista impolluta de inuiolato, non coinquinata de corrupto egressu putaretur, docet sub exemplo adhuc in uulua sanctificati prophete.  Subiungit autem: Qui enim dixerat ad prophetam: »Priusquam te formarem in utero, noui te, et in uulua matris sanctificaui te;« qui ergo uuluam sanctificauit alienam, ut nasceretur propheta, hic est qui aperuit matris sue uuluam, ut immaculatus exiret. Cessent iam uerba nostra, ubi tanti doctoris uerbis instruimur quid de Saluatoris ortu sentire debeamus. Non enim explicare debemus quid dixerit, cum potius inuoluere quam manifestius aperire queamus: nisi forte quis adeo rudis exstiterit, ut uuluam fore pudendum mulieris ignoret.



CAPUT uII. Testimonia ex Augustino et Hilario.

Procedat sed in conspectum Augustinus, fluuius  eloquentie, prescrutator secretorum, occultorum reuelator, propugnator Ecclesie, hereticorum debellator; et quid super Saluatoris sentiat exortu palam profiteatur. In sermone de Natali Domini, dum de modestia uirginis, et mirabili Saluatoris conceptu declamaret, sic ait: »Pronuntiato per angelum partu cepit uerbum formari, conceptione colligitur in homine Deus, et eum sustinet uenter cui paruus fuerat mundus, et intra breue uirginei corporis spatium pro nobis est incarnata maiestas; fecunda uiscera  uerbo auctore tenduntur; completisque nouem mensibus uenter celestem hominem fudit: natum Dominum publicat angelicus sermo.« Diligenti descriptione quam breuissime prosecutus est, et principia conceptus, et constructionem soliditatis, et augmentum corporis. Mensium quoque spatium quo intra secreta uentris infantilis coaluit successus, inde progressus in auras, et in natiuitatem Dei angelica conclamatio. uide profecto quoniam et conceptum dicitur, et concretum, et fusum, id est non per peregrinam irruptionem egressum, sed per uestibulum uentris uirginalis fusum.

Item in alio sermone super eadem natiuitate: »Natus ergo Dominus noster ex carne quidem, sed non ex corruptione carnali: natus ut homo, sed non  genitus ut homo. Ita suscepit carnem, ut seruaret maiestatis honorem; et sic segregauit puritatem natiuitatis sue a colluuione concretionis humane. Peregit quidem in ortu suo plenam hominis dispensationem, sed Dei tamen non deseruit dignitatem.« uides a docto uiro et diuinitatem Filii Dei, et humane natiuitatis ordinem designari. Dicit enim eum natum ex carne, scilicet de membris et humanitate uirginis, lege quidem carnis, sed preter corruptionem carnis; utque manifestius quid dicitur animaduertas, ait: »Natus ut homo, sed non genitus ut homo.« Cerne quam plenissime natiuitatis Christi mysterium reserauit: Ait namque: »Natus ut homo, sed non genitus ut homo.« Quid est, natus ut homo? Quia per uuluam, per quam nascitur omnis  homo, de uirginis utero egressus est. Et quid est non genitus ut homo? Quoniam non de semine uiri, sed de Spiritu sancto est incarnatus. Fac ut non fuerit egressus per ostium uentris, non erit uerum quod natus fuerit ut homo: sed natus est ut homo, igitur per uentris ostium, id est uuluam, natus est.

Hilarius, uir uirtutum omnium atque ornamentorum, et sicut uita ita etiam eloquentia insignis, in libro Fidei secundo : »Unus unigenitus Deus in corpusculi humani formam sancte uirginis utero insertus accrescit. Qui omnia continet, et intra quem et per quem cuncta sunt, humani partus lege profertur.« Docet eum et corporis habitum ex uirgine et intra uirginem induisse, et de more natiuitatis humane, uirginalis  uulue penetrasse secreta. Commutatis siquidem uerbis idem quod Pater Augustinus protestatur: ille namque quod natus sit ut homo testificatur; at iste quod humani partus lege prolatus est, intonuit. Quatenus uterque dum Saluatoris processum de uirgine consona Scripturis sacris uoce profitentur, et ueritas doceatur, et falsitas subruatur.



CAPUT uIII. Item ex Gregorio papa et uenerabili Beda.

Ut autem nullus aduersario locus relinquatur contradictionis, procedat in medium Gregorius, speculum sanctitatis, eloquium lacteum, regula morum, et Dominici partus genituram uerbis doceat ueritatis.  In homilia 26, dum propositam solueret questionem, quod corpus Dominicum et uerum fuit, et clausis ianuis ad discipulos introiuit, tali sub exemplo comprobauit. »Illud enim corpus Domini introiuit ad discipulos ianuis clausis, quod uidelicet ad humanos oculos per natiuitatem suam clauso exiit utero.« Dicitur quod quemadmodum Dominus iehsu Christus post resurrectionis gloriam cum corporis ueritate diuersorium discipulorum, non per parietem, nec per postica, sed per ianuam, non tamen reseratam, ingressus est, ita de matris aluo procedens, non aliunde, sed per uuluam, clausam tamen, exiuit. Dicis forte clausis ad discipulos ianuis Dominum introisse, non tamen per locum ianuarum, sed per quamcunque penetrasse partem. Primo quid ad diuinum miraculum  spectat clausis ostiis aliunde ingressum? Aut quid dignum euangeliste commendatione, inde introisse Dominatorem, per quod quislibet ingressum sibi poterat reperire mortalium? Aut Omnipotenti si nichil esse clausum quiret ad introitum, cur non idem super ianuarum aditu suscipiatur, ut et illis clausis, attamen suo aduentui reseratis ad discipulos foret ingressus? Sed quid respondebis de sepulcro, quandoquidem non solum clauso, uerum etiam obsignato illo, corpus rediuiuum reposuit sub auras? An dices quod tante subtilitatis corpus illud substiterit Iesu, ut tenuius uentis, exilius ere nequiuerit tumuli parietibus cerceri? Sed quanquam sit impium ista sentire de Saluatoris corpore, cum post resurrectionem dixerit ad discipulos: »Palpate et uidete quia spiritus  carnem et ossa non habet, sicut me uidetis habere:« et natura non patitur ut et ossium et carnis soliditate duratum sit crassum; et subtilitatis exilitate deductum sit tenue: nec catholica fides nature corporis aut qualitati ascribit quod clausum exierit sepulcrum, quod obseratis foribus penetrauerit ad discipulos, sed Diuinitatis potentie et resurrectionis glorie. Alioquin non erit iam miraculum Deitatis commendans insigne, quod nature ratione tenebitur astrictum. Attamen concedimus et ista, quamuis impia, quamuis contra fidem. Nunquid non idem de ianuis confiteberis clausis? uelis, nolis, hoc laqueo illigaberis. Ergo exiuit clauso sepulcro, et ingressus foribus obseratis. Tantumdem igitur licet inuitus, licet resultans, concedis uirginali uulue, nec infirmior,  nec inhumanior superni numinis proles exstitit circa materne claustra uulue, ut et clausam relinqueret, et per eam transiret, quemadmodum tumuli sui signa, et discipulorum domus ostium uel exiuit, uel introiuit, nec transeundo patefecit.

Beda, presbyter Anglorum, Christi membrum non reprobum, de hac questione non dissimilem superioribus profert sententiam in Commentario Luce , dum de Saluatoris natiuitate et partu uirginis loqueretur, sic ait: »Quod autem Filium suum primogenitum Maria peperisse describitur, non iuxta Heluidium nobis accipiendum est, alios quoque filios eam procreasse, quasi nequeat primogenitus dici, nisi qui habeat fratres, sicut non unigenitus,  nisi qui caret fratribus, solet appellari: quia et testimonium legis, et aperta ratio declarat omnes unigenitos, etiam primogenitos, non autem omnes primogenitos etiam unigenitos posse uocari. Hoc est non solum primogenitum post quem alii, sed omnes antequam nullus e uulua processerit. Denique quia omne masculinum quod aperit uuluam, sanctum Domino uocari precipitur, siue fratres sequantur, siue non sequantur, quod primum de uulua nascitur, primogeniti est iure consecrandum.« His uerbis et uirginitatem defendit Marie, et humani partus lege Saluatoris insinuat ortum. Nam dum primogenitus et unigenitus perdocetur, fratres eum habere potuisse monstratur, quod nequaquam poterat esse uerum, si Christus humana natus non fuerit lege.  Nec enim merito tunc uel primogenitus, uel unigenitus diceretur, quia non genitus, genitus autem, est natiuitatis humane lege prolatus. Qua de re Christus non est natus sicut homo, nec si genuisset Maria preter Christum, potuisset Christus primogenitus uocari; quoniam non esset genitus, sed aduersus iura nature uel eiectus, uel egressus. Nunc uero et legis auctoritate, et Euangelii ueritate hic doctor instructus dogmatizat Iesum primogenitum sacre uirginis, quoniam et primus et solus natus est ex ea humani partus iure; quoniam nascendo aperuit uuluam, non ut uiolauerit uteri pudorem, uerum quo per signatam et intemeratam procederet ianuam, de secreto uentris ad humanos oculos. Et idcirco quod primus de uulua natus est, primogeniti iure consecratur.  Nescio quid amplius ad huius questionis comprobationem congerere sit necessarium testes. Tot enim et tam magne auctoritatis uiri, non solum cuilibet sufficere catholico possunt, uerum quemuis hereticum, et fidei grauitate, et sapientie lumine conterere queunt.



CAPUT IX. Item ex Hieronymo.

Ne autem sibi quidquam commentum nouitatis deesse queratur, iam nunc ipsa uirginis pudenda nudo nomine dicta, et per ea genitum Saluatorem in medium constituamus. Hieronymus, sacre legis interpres, omnium peritissimus disciplinarum, fidei turris inconcussa, sapientie lampade splendidissimus,  eloquio facundissimus, Latini, Greci Hebreique sermonis doctissimus, in libello aduersus Heluidium, constituens primo ipsius Heluidii super hac re dicta, postea suam sententiam profert, qua bene ab heretico insinuata confirmat. Sic enim legitur: »Nunquid non quotidie Dei manibus paruuli finguntur in uentribus, ut merito erubescere debeamus Mariam nupsisse post partum? Quod si hoc illis turpe uidetur, superest ut non credamus [a 1Kb] etiam Deum per genitalia uirginis natum. Turpius est enim iuxta eos Deum per uirginis pudenda genitum, quam uirginem  uiro suo nupsisse post partum.« Hactenus hereticus de nuptu uirginis post partum nefandissima latrat. Sed de generatione Filii Dei per hominem uerissima narrat, quod sequens oratio doctoris nostri declarat manifeste. Talis enim est: »Iunge, si libet alias nature contumelias, nouem mensibus uterum insolescentem, fastidia, partum, sanguinem, pannos. Ipse tibi describatur infans tegmine membranarum solito conuolutus: ingerantur dura presepia, uagitus paruuli, octaui diei circumcisio, tempus purgationis, ut probetur immundus, non erubescimus, non silemus. Quanto sunt humiliora que pro me passus est, tanto illi plus debeo. Et cum omnia replicaueris, nichil cruce contumeliosius proferes, quam profitemur, et credimus, et in qua de  hostibus triumphamus. Sed ut hec que scripta sunt, non negamus, ita ea que non sunt scripta, renuimus: natum Deum esse de uirgine credimus, quia legimus: Mariam nupsisse post partum non credimus, quia non legimus.«

Distinctione prudenti uir doctissimus que fuerant ab aduersario male ingesta remouit, et que catholice prolata suscepit; que uere dicta confirmauit, et que ore blasphemo iaculata redarguit. Per genitalia uirginis natum esse Deum confessus est: post partum nupsisse Mariam reprobauit: quod genitalia et pudenda in iniuriam sacri partus deprompserit, exsecratus est; quod uerbum caro factum per secretam uentris ianuam exire non repudiauerit, approbauit. Inde est quod et alias nature depositiones  annexuit, nouem mensibus uterum insolescentem, fastidia, partum, sanguinem, pannos, infantem tegmine membranarum solito conuolutum, dura presepia, uagitus, circumcisionem, tempus purgationis, nouissime crucis contumeliam; hec uniuersa tanquam catholicus amplexatur, suscipit, ueneratur. Quanto namque humiliora pro electis passus est Creator, tanto plus illi debent hac oratione doctoris egregii considerare, quia non pauca dinumerat, que paruulus nequiuerit sustinere, si non humani partus lege natus est, ut partum, sanguinem, pannos, membranarum conuolutionem, uagitus. Uniuersa hec et genitalis uirginei secretum, et humane natiuitatis legem protestantur.

Pariter quoque disce Spiritum sanctum hanc sacrosanctum  qui protestatus est ortum, et sanctos doctosque homines, qui eum postea uerbis scriptisque suis commendauere populis, magis illum uoluisse sermonis honestioris insinuare circuitu, quam simplicis eloquii seruando proprietatem, aliquid quod offenderet audientes, in medium proferre: decebat enim tantam rem non humilibus, sed magnis, non sordidis, sed honestis exponere uerbis, ut illud: »Orietur stella ex Iacob, et consurget homo de Isrel, et exiet uirga de radice Iesse, et flos de radice eius descendet. Rorate, celi, desuper, et nubes  pluant iustum; aperiatur terra, et germinet Saluatorem .« Neque enim defuere Spiritui sancto uerba, quibus genitale uirgineum ualuerit aperire, sed rem preclaram atque magnificam preclaris magnificisque delegit figuris edocere. Accessit tamen et propius, et legitimis propriisque decoris adaperuit sermonibus: propterea Propheta: »Ecce uirgo concipiet in utero, et pariet filium .« Et: »Puer natus est nobis; filius datus est nobis.« Et angelus ad Mariam: »Ecce concipies et paries filium ,« et multa horum similia: in omnibus istis et naturalibus et decentibus Christi natiuitas commendatur uerbis.

uitatur tamen suo uocabulo pars illa membrorum  qua partus egreditur, commemorari, utpote nec honestum, nec necessarium. Alioquin quando nomina ponuntur officiorum et uerba, quis non et ea membra quibus illa peragantur officia, statim intelligit? Si quidem et uidere per oculos, et audire per aures, et ambulare per pedes intelligimus, nec quando de aliquo predicatur, ut uidit, audiuit, ambulauit, ponuntur pariter oculi, aures, pedes, nisi distinctionis et intelligentie gratia, nec sic nos significata uerborum aduertimus, ut non partem, etiam membra illa sine quibus talia ministeria non explicantur, sentiamus. Qua de re quod superfluum et turpe erat super sacri partus actu refugit enuntiare oraculum celeste, refugerunt et sancti homines. Porro quod plenum significationis et commodationis modestiam  habebat, exposuere. Nec tamen et hoc usquequaque uitarunt, siue propter futuros ueritatis inimicos, siue propter tollende dubietatis occasionem. Inde est quod ait Lucas euangelista: »Postquam impleti sunt dies purgationis Marie secundum legem Moysi, tulerunt Iesum in Ierusalem ut sisterent eum Domino, sicut scriptum est in lege Domini: Quia omne masculinum adaperiens uuluam, sanctum Domino uocabitur .« Nec mirum si noluerint graues et reuerendi doctores talia super gloriosissime natiuitatis contumeliam referre, qualia nec uulgus super cuiuslibet paupercule partu non erubescit confiteri.

Ergo et iste doctor insignis, cuius hic testimonium protulimus, cum recepisset ab inimico ueritatis  testimonium ueritatis super diuina generatione, indignatur tamen uerborum iniurias in uirginis contumelias, quod illis uerbis quanquam naturalibus, quanquam propriis, humilibus tamen minusque modestis uirginis narrauerit partum.



CAPUT X. In medium adducuntur petarum Christianorum suffragia.

Amplius ergo iam non est quid requiras, quando nil superat de sancto partu quid discutias: siquidem  peruenimus iam ad genitalia uirginis, transiuimus ad pudenda puerpere, ut cui non dabat intelligentiam conceptus, partus, generatio, natiuitas, apertio uulue, tandem doceant pudenda, erudiant genitalia; non dederint intellectum naturalia et honesta, dent saltem turpia et figurata. Quoniam tantum docti sunt nostri secretorum peruestigatores, ut potius obscuris et alienis, quam claris et propriis assentiantur significationibus.

uerum petarum iam suffragia conuocemus, ut omnis eloquentia testimonium ferat ueritati. Prudentius, uir liberalium studiorum non ignarus, in Apotheosi dum de iniuriis quas passa est uita mundi pro libertate mundi disputaret, atque ab eis inuiolabilem naturam, id est diuinam, segregaret, easque  passibili [a 1Kb] substantie, id est humane, assignaret, sic ait:

His affecta est caro hominis, quam femina pregnans
Enixa est sub lege ueteri, sine lege mariti.
Fideli prorsus et sapienti narratione et concubitum secreuit, et prolem naturaliter enixam disseruit. Legem remouit mariti, et legem substituit uteri; ut de Spiritu sancto concepisse monstraret, per uuluam peperisse non taceret. Huic simile Fortunatus presbyter peregrinus, sed celestis ciuis, pauper rebus, censu fidei diues, in laude uirginis Marie sic fatur :

Sed redeo qua uirgo trahit laude canenda
   Qualis nulla fuit, nulla futura uenit.
Quemque pluunt nubes iustum de rore serenum,
   Hec Saluatorem germine terra dedit.
 Hec porta est clausa, in quam introiuit nemo, nec exit,
   Ni Dominus solus, cui quoque clausa patent.

Non disconuenit superiori, imo aliis uerbis hoc idem designat; nam gemina periodo eamdem sententiam commendans, et uirginitatis predicat integritatem, et humano de more natiuitatis indicat expositionem, et Saluatorem conceptum diuinitus narrat, et naturalis semite uena germinatum; utque clarius eliqueret quod loquebatur, attestatur Mariam portam exstitisse Ezechieliticam, per quam uirilis nullus est introitus, uel exitus; solus uero omnipotens, cui nichil est clausum, per eam transit, ut qui concipi decreuit ex uirgine, humani partus lege de ea nasceretur.

Post omnes Athanasius Alexandrinus ueniat, ut  qui dote uirtutum, constantia probate fidei, sapientie doctrina, perseuerantia confessionis, solus, ut ita dixerim, Ariane perfidie subuertit multitudinem numerosam, et uexillum uere credulitatis propugnator gerens inuictus Ecclesie restaurauit murum, roborauit statum; nostre quoque disputationis confirmator assistat, et erroris sectam ualenter euertat. Ad Epitectum aduersus eos agens qui unius substantie uerbum et corpus quod assumpsit pro nostra redemptione dogmatizabant, cum fides teneat Christiana duas substantias, diuinam scilicet humanamque  in Christo coniunctas, ut in una persona utraque natura suam possideat distinctionem; sic infit inter reliqua: »Propterea ergo necessaria Maria, ut ex ipsa corpus assumeret, et ut suum pro nobis corpus offerret; et hanc Isaias prophetizans ostendit, dicens: Ecce uirgo. Gabriel autem mittitur ad ipsam non transitorie uirginem, sed ad uirginem desponsatam uiro, ut sponso ostenderet Mariam uere hominem fuisse. Et partus meminit Scriptura, et dicitur: Inuoluit puerum. Et: Beata sunt ubera que suxit. Et, oblatum est sacrificium, quoniam aperuit qui natus est uuluam. Hec autem omnia parturientis uirginis erant indicia, et Gabriel certissime euangelizauit ipse dicens non transitorie, quod nasceretur ex te; ut non de foris inditum ei corpus  uideretur, sed, ex te; ut ex ipsa, naturaliter quod natum est, esse manifeste credatur; et hoc natura demonstrante, quia impossibile est uirginem lac proferre, et impossibile est lacte nutriri corpus et pannis inuolui non ante naturaliter natum.«

Orthodoxe fidei constantissimus, quem Dominus posuerat in ciuitatem munitam, in murum eneum, et in columnam ferream regibus Iude, principibus eius et omni populo terre, non aliter de uirginis partu aut sentire potuit, aut effari, quam sentit et predicat Ecclesia, que est domus edificata super solidissimam petram, columna et firmamentum ueritatis; propter quod cum enumeret plura quibus approbat incarnatum natum Christum de uirgine, ut etiam nouam depellat heresim, dicitur quoniam qui  natus est aperuit uuluam. Hancque uere confessionis doctrinam magis ac magis inculcans, inferius annectit: »Impossibile esset uirginem lac proferre, et impossibile esset lacte nutriri corpus, et pannis inuolui, non ante naturaliter natum.« Quid amplius uultis, noue et inaudite preteritis seculis hereseos, uel auctores, uel defensores? En consistit aduersum cuneum uestrum Athanasius ille, qui olim contra perfidiam Arianam dimicauit. Illo certamine diuinitatem uerbi defendit, hoc agone humanitatem propugnat. Tunc natiuitatis que est de Patre ueritati contradicebatur, nunc natiuitatis que est de matre ueritati resistitur. Hostes illi confligebant non esse natum Filium de substantia Patris, sed ex nichilo factum, isti oppugnant non naturaliter ortum Christum  de matris utero, sed prodigialiter exceptum. Ubique Christo contradicitur, ubique mundi liberatio maledictorum linguis iniuriatur, sed propugnator doctus uincere, nesciens cedere, non de se tamen presumens, sed in ipso pro quo pugnat confidens, accedat, et cateruam superbia tumidam, uanitate subnixam, ueritatis mucrone concidat.

Intorques pars aduersa telum, et iactas: Non est natus Deus per naturam mulieris. Opponit fidei scutum uir fidelis, et refert gladium uerbi Dei. »Oblatum  est sacrificium, quoniam qui natus est, aperuit uuluam.« Quid stupes falsitatis commentum? Non mucrone stimulatus, sed ualidissimo telo percussus es; oblatum est sacrificium, non uales negare; qua de re et apertam uuluam cogeris confiteri. Quod si aperuit uuluam, natus est per naturam mulieris sanguineam. ueternosus anguis quo conuertis aciem? quo lubricum captas caput obiectare? An adhuc conaris in uulnus et insibilas ore trisulco; si aperuit uuluam, corrupit? Sed os pestiferum obice Danielitico iam nunc oppiletur, ut squamosus draco per partes disiectus cesset dementare Chaldeos. »Isaias propheta: Ecce uirgo: et Gabriel mittitur non transitorie ad uirginem, sed ad uirginem desponsatam uiro,« et post, partum, post, inuolutionem paruuli,  post, lactationem, post, oblatum, quoniam aperuit qui natus est uuluam, inclamat. Hec omnia parturientis uirginis erant indicia. Ergo uirgo parit, non corrumpitur, uirgini matri nascens Deus aperuit uuluam, nec uiolauit pudoris sigillum.

Nec ad hec forsitan penitus conquiescis, sed audes rursus confractam concisamque in ictus manum moliri: Deo nascituro nichil fuit clausum, sed uoluntas ut exstitit nascendi, affluit mox egressus, nec moras passus est natiuitatis, cui sine processu factus est ortus. Et hanc perfidie calumniam sic elidit defensor fidei, non quo Diuinitatis subroget potentie quidquam, sed quo humane natiuitatis homini Deo contestetur ueritatem; ut ex ipsa, naturaliter quod natum est, esse manifeste credatur. Igitur naturaliter  natum esse Deum hominem factum predicat, ut per nature uuluam humani partus lege processisse cognoscas. Inde quoque docet haud aliter uirginem lege nature potuisse lac proferre, uel lacte nutrire corpus; uel consequenter pannis inuoluere non ante naturaliter natum.

Ergo omnifariam, aduersario deuicto, teneamus uera fide, confiteamur ore ueridico, uerbum carnem factum per ministerium uulue naturaliter natum, et secundum rationis consequentiam, et secundum diuinarum testimonia Scripturarum, et secundum doctorum non contemnendam auctoritatem: satis abundeque, ut estimo, monstratum est, Dominum Saluatorem de uirgine sicut hominem natum, non ut integritatem uiolaret, illa natiuitas, quia Maria uirgo  fuit ante partum, uirgo in partu, uirgo mansit et post partum. Sed ut qui de uirgine corpus assumpsit, et intra gremium uirginale concreuit, per aulam quoque uirgineam naturaliter nasceretur. Quod si alicui ista non suffecerint, uel tarditate sensus, uel contradicendi studio, non deerit unde utrique subueniatur. Si tamen et uulnus aperire suum maluerint, et contentionis perniciem non amare. Lusimus hec de more studentium: que si quis contemnet, exercitia nobis nostra complacebunt.



RATRAMNI CORBEIENSIS MONACHI DE CORPORE ET SANGUINE DOMINI LIBER, Ab omni nouitatis aut heresis Caluiniane inuentione aut suspicione uindicatus, ad amicam, honestam et litterariam confutationem Dissertationis R. P. Ioannis Harduini, societatis nominis Iesu, de Sacramento altaris, in qua, relicto proposito de tuenda epistola S. Ioannis Chrysostomi ad Cesarium monachum, auctorem dicti libri de Corpore et Sanguine Domini inuente ac defense primulum heresis Caluiniane crimine accusauit;---auctore Iacobo BOILEAU, theologo Parisiensis.---Parisiis, 1712.





PRAEFATIO HISTORICA.

 Tot uiri docti atque homines eruditi hoc opusculum quod pre manibus habes, lector optime, de Corpore et Sanguine Domini conscriptum, iussu Caroli Calui imperatoris, octingintis abhinc annis, nocturna manu diurnaque etate nostra uersauere, eiusque generis auctorem genuinum laboriose scrutati sunt, ut eorum lucubrationes accessionibus quibuscunque cumulare non solum inconsiderati, uerum etiam otio et litteris intemperanter abutentis scriptoris esse uideatur. uerumtamen cum in animo neutiquam habuerim que dicta sunt prius ab aliis incudi reddere, et male tornata recoquere, pertimescendum non esse mihi persuadeo quin a lectoribus eruditis et sapientibus non acceptum iri ut iniucundum consilium quo nouam editionem hanc faciendam cum cura  et fide decreui, adnotationibus et cogitationibus circumseptam, quibus auctoris huius opusculi doctrinam ab omni erroris contumelia defenderem et fidem Ecclesie catholice placitis concordem, de Gallico sermone Latine scriptam tuendam reciperem.

Nihil inueniri potest ea etate Caroli Calui scriptum quod meditatione humana et cogitatione magis debeat reputari. Quippe nullum opus ad exstricandas, et explanandas historie salebras, que fidei catholice perpetuitatem spectant de re Eucaristie siue ueritate corporis Christi in sacro mysterio reconditi magis conducibile et necessarium. uerumenimuero librum de Corpore et Sanguine Christi non minus occultum remansisse in obscuris noni et decimi seculi speleis fateamur necesse est: scilicet, ab eo  tempore quo primulum ouo exclusus est ad annum 1532, quo prima uice, obstetricante manu typographi, in lucem eductus est. Nihil enim magis excitare potest in mentibus hominum litteratorum admirabilitatem quam ducentis elapsis annis post mortem auctoris, scilicet, quo tempore cepit erumpere heresis Berengarii, nullus scriptor ecclesiasticus catholice  siue diuerse partis de eo mentionem fecerit in uindictam aut profligationem ueritatis presentie uere carnis Christi, aut conuersionis panis et uini in corpus et sanguinem, quam theologi huius temporis maiores transsubstantiationem appellauere. Unicus et solitarius auctor anonymus incurrit, cuius sermones sine sensu et sententia omnes eruditi homines esse fatentur: cuius etas imperuia et nemini homini litterato adnotata est, qui hunc scriptorem inter aduersarios sancti Paschasii Radberti recensuerit abbatis Corbeiensis, qui de eiusdem rei genere materiam expoliuit eodem fere tempore, aut suppari, quo monachus constitit eiusdem abbatie Corbeiensis: quem scriptores diuerse partis intelligunt et non infimi inter litteratos meriti sibi persuadent fuisse abbatem  Orbacensem in diecesi Suessionensi ex loco libri III Historie Rhemensis Flodoardi capit. 28. Dauid Blondellus in aduersariis enodationibus de Re Eucaristica, capite 13, pag. 427; Iacobus Usserius Historie Gotteschalci, capite 11, pag. 268. Reuera preclare et fortunate egisse mihi uidentur cum isto anonymo scriptores posteri, tenuissimi utcunque meriti homine litterato, cum presertim eius nomen solis annalibus emporeuticis inscribendum omissione sincera oblitterauerint; nec infelicius de scriptore eius generis meritus esse uideretur Pater Cellotius, Iesuita, si, postposita tanta curatione, eius opus in tenebris reliquisset, nec tot notationum et commentariorum accessionibus onerasset et intemperanti usu typographice artis publici iuris non fecisset anno  Christi 1555, sed rectioni ac prudentie doctissimi Iacobi Sirmondi, societatis Iesu perennis ornamenti obtemperasset, qui eiusmodi generis opus luce publica cum plerisque sue etatis litteratis hominibus indignum indicauerat, cum Usserio diuerse partis scriptore, qui ex bibliotheca Cottoniana se peruidisse refert capite 11 libri de Ecclesiarum Christianarum  successione et statu, pag. 46, § 16. uerumenimuero huiusce libri anonymi nec felicius nec expeditius perspici et intelligi possunt quam ex autographo publici iuris facto a Iesuitico socio Cellotio cum notarum et aduersariorum densis accessionibus.

Insuper Sigebertus, monachus Gemblacensis, et continenti tempore sancti uincentii Metensis, qui ineunte duodecimo seculo uixit, et Ioannes Trithemius, initio seculi decimi quinti abbas Spanhemiensis, in suis de Scriptoribus Ecclesiasticis Ratramnum inter scriptores uere fidei ac catholice defensores referunt, et eius librum de Corpore et Sanguine Domini, conscriptum iussu Caroli Calui imperatoris, nulli suspicioni heresis  obnoxium aut aduersus S. Paschasium scriptum uel sententie Ecclesie catholice ulla ex parte repugnantem recensent. Continenti tempore, solus huius lucubrationis mentionem fecit non ita pridem perillustris Ioannes Fischerus, Roffensis in Anglia episcopus, ad dignitatem cardinalis prouectus in carcere, et ab Henrico octauo, Magne Britannie rege, iniquo homine et mulieroso, pro fide catholica et defensione fortissima sedis apostolice capite plexus etatis octuagesimo, idem opusculum Ratramni prodidit in testificationem fidei catholice de presentia corporis et sanguinis Christi in Eucaristia et transsubstantiatione, in prefatione libri quarti Eucaristie aduersus Oecolampadium anno 1526, sex annis circiter antequam typis ederetur Colonie anno 1532,  cui adiunxit Paschasium nullo discrimine doctrine adducto. At uero cum primum in lucem publicam eductus est sudore preli typographici, sortem incredibiliter uariam et mutabilem expertus est: que forte nulli auctori catholico usquam contigerat. Quamuis nichil preseferret repugnans aut aduersum ueritati catholice, quod ex hac lucubratione tibi, lector, facile intellectum iri non dubitamus, cum studio et cura et typis Protestantium Germanicorum publici iuris factus fuerit, tanquam opus quod suis superstitionibus et coitionibus propitium sibi finxerunt, omnes fere uiri litterati, nescio quo ueterno consopiti catholici, datis uerbis Protestantium non abnuerunt et prauis consiliis non obstiterunt, opusque Ratramni omni examine postposito et  relicta, tanquam opus heretica prauitate inquinatum et dolo maligno Protestantium nimiopere fabricatum: perperam imposito nomine scriptoris catholici ut facilius intoxicatione celata uenenum propinarent.

uerumenimuero, censores a concilio Tridentino deputati anno 1559 ad examen librorum quos iure merito esse prohibendos Patres existimabant, hunc librum in catalogo collocarunt et inter opera praua relegarunt, adeoque hodie in hoc indice incurrit numero 5, sub nomine Bertrami his conceptis uerbis: Bertrami liber qui inscribitur de Corpore et Sanguine Domini. Eiusmodi censorum iudicium fuit continenter a Pio Iu pontifice maximo promulgatum.

 Sixtus Senensis, ex ordine Dominicanorum, anno 1566, tertio circiter post celebrationem perfectam concilii Tridentini, non magis ciuili nec propitia manu excipit in sua prefatione Bibliothece Sancte quam Pio uinscripsit. In qua postquam mortificante calamo et mordacitate caritatis diluto exaggerat audacem insolentiam protestantium, qui fabricatis libris adespotis et pseudonymis sue superstitioni propitiis Ecclesie catholice doctrinam impetebant, nomine et panoplia ueterum Patrum indusiati, in quorum numero aggregant librum predictum Ratramni. »Sic, inquit Sixtus Senensis, proximis annis perniciosum Oecolampadii uolumen aduersus sacramentum corporis Christi inuulgarunt sub titulo Bertrami presbyteri de Corpore et Sanguine Domini  ad Carolum Magnum.«

Breui temporis decursu post Sixtum Senensem ilustrissimus Claudius Espenceus, quem sua etate nullus doctor scientia aut eruditione Christiana superauit, his affectibus contaminatus non fuit quos zeli et sermonis Christiani nomine plerique indigitant, aquis rapidi fluminis abreptus se permisit quibus immersus uidebatur Ratramnus inter hereticos. Cum enim sudaret labore exantlato suorum de Adoratione Eucaristie librorum, quos post obitum publici iuris fecit illustris doctor Gilbertus Genebrardus, libro 11, capite 19, multos errores contra fidem in hoc recognoscit Ratramni opusculo, postquam admonitione preuia adnotauit auctorem plus implicare materiam et salebris intricare quam  enodare et explicare: concludit esse opus supposititium, cuius Ratramnus genuinus auctor aut geminus esse non potuit.

Sanctesius, episcopus Ebroicensis, qui fortibus et fulgentibus armis eodem seculo aduersus hereticos ueritatem defendit, eamdem iniuit sententiam, et Ratramnum auctorem huiusce libri esse non potuisse tuendum recipit secunda repetitione de Eucaristia, capite 14.

Eidem sententie deputatorum censorum concilii Tridentini annuit libentissime summus pontifex Clemens uIII, librumque ut hereticum prorsus repudiauit, eiusque decretorio iudicio obtemperarunt cardinales Bellarminus, Quiroga, Sandoual et Alanus.

Sed doctores Louanienses, dicti uulgo Theologi  Duacenses, anno 1571, quo uita Espencei calculo laborantis strangurie doloribus in celos recessit, cum indici librorum prohibitorum in Belgio incumberent perficiendo, posse hunc librum, admissis quibusdam emendationibus, lege prohibitionis eximi, nec debere inter supposititios recenseri, contra quam fas est etiam eis iniuriose imponeretur. Si quis sibi persuaderet predictos Belgas percontari uoluisse et quedam loca emendare ut deletis quibusdam quedam noua loco expunctorum uerborum ad libitum aggregarentur: quippe facile sit intelligere eos nichil aliud in animo habuisse quam emendare et corrigere opus esse ea que uiris equis et litteratis et prudentibus necessaria et conducibilia ad faciliorem  textus auctoris intelligentiam et sensum percipiendum uiderentur: uerbi gratia, legendum esse numero 47, inuisibiliter et non uisibiliter: hanc enim emendationem adeo opportunam iudicarunt Protestantes ut eam libenter admiserint in editionibus Basileensi consectaneis anni 1557: hi etiam doctores nunquam sibi persuaserunt dandos et applicandos esse sensus sententie huius auctoris aduersos et repugnantes iis quos habuit, cum ei commodos seu accommodatos esse dandos censuerunt; uti plane et perfecte demonstrauit doctissimus Iesuita Iacobus Gretzerus, in secundo libro de Iure et Modo prohibendi libros malos, capite 10 contra Iunium, pag. 327, impress. Ingolstadii anno 1603. Hec nichil aliud significant nisi ei ascribendum et tuendum esse sensum  Ecclesie catholice, a quo reuera alienior non uidetur, uti intelligere facile erit ex autographo textu Latino libri Ratramni, aduersariis nostris et uindiciis quibus aduersus Patrem Harduinum, socium Iesuiticum, librum Ratramno seu Bertramo presbytero monacho abbatie assertum ab omni nouitatis aut heresis Lutherane aut Caluiniane inuentione aut suspicione tuemur et defendimus. Doctus et doctor Sorbonicus Generardus, archiepiscopus Aquensis, qui antequam huiusce negotii uiscera penetrasset, in suo Chronico Ratramnum inter hereticos noni seculi collocauerat, locum ei honorificum non denegauit inter defensores transsubstantiationis anno 1215. Eum sulcum, in erudito puluere antiquitatis sibi diductum a doctoribus Louaniensibus,  ingeminarunt Gregorius de ualentia, Iacobus Gretzerus, Antonius Posseuinus, Iesuite, Nicolaus Romeus, prefectus generalis Dominicanorum. Et reuera Petrus Alixius inter ministros superstitionis Caluiniane quandiu in Galliis substitit, omni exceptione maior, perperam dixit in responsione ad Patrem Paris, canonicum regularem Sancte Genouefe Parisiensis, pag. 7, hanc agendi rationem doctorum Louaniensium prorsus esse superuacaneam ab eo tempore quo inuenti sunt in locis haud suspectis huius auctoris codices manuscripti plane concordes impressis et gemini, cum ex aduerso ex inuentis eiusmodi codicibus manuscriptis intellectum est hunc auctorem non esse aduersarium aut repugnantem Paschasio, nec abnuentem doctrine catholice Ecclesie.  Equidem scio cardinalem Perronium, qui hos codices manuscriptos plane concordes cum impressis reputauerat, uti intellexerat ex codice ualde authentico et autographo bibliothece nobilissimi uiri Iacobi Giloti sacrosancti sacelli Parisiensis Palatii canonici, et augustissimi senatus Parisiensis senatoris, amici sui, qui obiit anno 1618, quem etiam Isaac Casaubonus uiderat et peruiderat, ut refert Usserius capite 2 de Successione Ecclesiarum, § 18, non dubitasse huius libri auctorem esse Ratramnum nostrum, quem tamen inter hereticos relinquere non abnuit, et dubie fidei scriptorem, qui dedita opera cogitationes suas obscuris et salebrosis uerbis occulit et sensus hereticos conceptis uerbis catholico  more et stylo orthodoxo exprimit et explicat. Sed eiusmodi generis agendi ratione non esset usus cardinalis Perronius si magis certa uoluntate et meditatione mentem ruspans ad hoc negotium applicasset. Facile enim tanto et tam excelso doctori fuisset animaduertere huiusce auctoris animum neutiquam inclinare ad recognoscendam solitariam in Eucaristia figuram corporis et sanguinis Christi, nullam uero eius ueritatem aut ueram presentiam, quod subiicit pag. 672 operis de Eucaristia, ipsum uero Ratramnum prorsus huic opinioni repugnare; quod intelligere fore facillimum non dubito ex textu autographo et adnotationibus et aliis uindiciis contra Patrem Harduinum adiunctis et in hoc uolumine recenter editis.

 At uero cum magnus uir passim audiret cardinalis, et ingens ingentem personaret orbis Perronium, eius sententie nullus doctorum mortalium abnuere ausus est, presertim in Gallia nostra, ubi uersiones Gallice à Protestantibus facte ab anno 1558 ad annum 1600 genere et modo Protestantium fictionibus ualde propitio, non leuiter contulerunt et profecerunt ad persuadendum omnibus fere hominibus incautis et studiorum leuitate inconsideratis hunc scriptorem fuisse doctrine Ecclesie catholice aduersum et detorquendos alios ne doctorum Louaniensium tam iuste quam erudite annuerent. Hic ferme fuit casus seu sors singularis libri Ratramni de corpore et sanguine Domini ad annum 1655, quo doctissimus professorum Sorbonicorum  Iacobus Sambeuius in se recepit defensionem libri predicti in tractatu de Eucaristia, cuius enodationes resoluebat ad mentem theologorum Louaniensium in scholis Sorbonicis anno predicto, plerisque urbis Parisiensis auditoribus approbantibus et infinitis aliis propalam plaudentibus. Illustrissimus Petrus de Marca, his diebus archiepiscopus Tolosanus, designatus a rege Christianissimo archiepiscopus Parisiensis et a summo pontifice bullis confirmatus, nulla possessione adepta mortuus est: continenti tempore tentauit noua ratione et uia ut celebrem hunc scriptorem noni seculi ab insidiis et salebris quibus intricabatur liberaret, cuius opuscula duo prestantissima de Predestinatione ante sex annos publici iuris fecerat clarissimus curie monetarie  preses Mauguinus; hoc uero eodem anno quatuor emiserat insignis pietate et scientia theologus domnus Lucas Dacherius ad refutationem Grecorum tom. II Spicilegii.

Noua ratio tuende ueritatis de hoc Ratramni libello intelligitur ex epistola Latina quam reuerendus antistes de Marca scripsit ad domnum Lucam Dacherium Kalendis Ianuarii anni 1657, relata tomo II Spicilegii, eodem anno publici iuris facti. Hec expediendi negotii de libro Ratramni integra ratio in eo capite consistere uidetur, ex quo intelligimus de Marca, abdicata prima sententia ,  hunc tractatum de Corpore et Sanguine Domini, non esse genuinum fetum dicti Ratramni, sed Ioannis Scoti uel Erigene equalis, cui nomen Pseudo-Ratramni imposuerat, et continenti tempore in concilio uercellensi sub Leone IX damnatus fuerat, combustus seu assumptus igne in concilio Romano sub summo Nicolao II, anno 1059, in quo sectatores Berengarii Ioanni Scoto ascripserunt. Hanc Domini de Marca coniecturam neruose defendit quoad eius fieri potuit R. Pater Paris, doctus canonicus regularis sancti Augustini, sacre theologie professor in abbatia sancte Genouefe Parisiensis in dissertatione typis impressa, in fine tomi I, cura et studio auctorum libri de Perpetuitate Fidei aduersus Claudium, superstitionis Caluiniane in templo Charentonio ministrum,  et in iterata responsione doctissimi canonici regularis predicti ad alius Charentoni ministri responsionem, nomine Alixii, qui dissertationem Patris Paris refutauerat. Porro predictus Pater Paris hanc solummodo moderationem et temperationem adiunxit ut incredibile sibi uideatur Ioannem Scotum hunc libellum de Corpore et Sanguine Domini ascripsisse et adiudicasse Ratramno, seu eius nomine inscripsisse, quippe quod magis conuenire uideatur Berengario aut sectatoribus eius ducentis fere annis a Ratramni etate lapsis. Insuper non cupide nimis aut decretorie hunc librum condemnat R. Pater Paris, aut inter hereticos et iuste damnatos relegat secutus dom. de Marca; sed illum multis uerborum obscuriorum salebris implicatum et intricatum  designat, cuius sensum et sententiam assequi difficile est, sulcos sibi diductos ab auctoribus Perpetuitatis fidei incedens, qui non nimiopere conducibile existimauerant aut necessarium rebus libri et persone Ratramni aut fidei catholice tuendum aut accusandum recipere noni seculi ignotum monachum. Hec opinio illustrissimi P. de Marca, que prima fronte auro micante fulget et animos ad studia et litteras utcunque natos aut factos pungit, uix inuenire potuisset sectatores qualescunque; et reuera ni opitulatus esset Pater Paris suo genere moderationis et temperationis supra notate, famosissimus archiepiscopus Tolosanus et Parisiensis relicta associatione Canonici regularis in sua opinione permansisset sicut passer solitarius in tecto.

 Non moueor efflictim animo repetendi aut reuellendi ea que de materia subiecta antea dicta sunt; eant potius ad uendentes libros de hac causa conscriptos lectores curiosi quorum animos eiusmodi prolectant.

Ego uero ad probandum eiusmodi librum neutiquam posse Ioanni Scoto ascribi non aliunde arbitror argumentum assumendum esse quam ex differentia, uarietate et repugnantia styli et sermonis Scoti et Ratramni doctrine et sententiarum antiquorum Patrum et doctorum Ecclesie qui ab ipsis utrisque citantur et laudantur. Hec enim eos adeo aduersos et diuersos esse comprobant, ut confundi ac misceri nequeant, nisi ab iis hominibus bardis  aut qui nusquam eorum scripta partitim aut generatim applicata uoluntate legerunt. Paucis abhinc annis Oxonii anno 1681 typis publicis impressus est famosus tractatus Ioannis Scoti , cuius economia, ordo et genus scribendi adeo diuersa sunt et repugnantia ab opusculo Ratramni de Corpore et Sanguine Domini, ut uix inueniri posse quemquam putem qui de potestate mentis non excesserit, cui dubium subolere possit de ascribendo Ioanni Scoto opusculo Ratramni, tam cito cepe redolent uiolas. Sed utcunque hec omnia falsa aut fictitia sint, quid reponi posse uideretur doctissimo Patri Ioanni Mabillonio, ordinis sancti Benedicti perillustri monacho, ex cuius prefatione ascripta fronti secundi seculi Actorum Benedictinorum  intelligimus, pagina 45, § 83, se contulisse seu comparasse scripturam seu characteres codicis impressi libri Ratramni cum manuscripto quem iterata uice hac editione quam pre manibus habes publici iuris facimus, asseritque etatem esse octingentorum annorum, scilicet ab imperio Caroli Calui ad nostra tempora, et uadem se prestare non renuit eiusmodi codicem se uidisse et perlegisse compactum cum duobus libris de predestinatione, quibus nomen Ratramni equabiliter et inscriptum est? Insuper doctissimus ille monachus in dignoscenda etate ac figenda ueterum codicum manuscriptorum arte acquisita, quam sibi moroso studio comparauit, ad discutiendas ueteres chartas et codices antiquos, ut ex libris quos scripsit de Re  diplomatica intelligere facile est, asserit hunc librum Ratramni de Corpore et Sanguine Domini abbatie Lobiensis esse characteribus octingentorum annorum exaratum. Prodere testem non potis est, omni exceptione maiorem. Insuper idem, nulli uiro inter eruditos falsi suspiciosus, monachus testificatur in suo Itinere Germanico, impresso Parisiis initio tomi Iu Analectorum anno 1685, se propriis oculis uidisse et manibus uersasse in monasterio Salem Weiler ordinis Cistertiensis, fundato tempore, sancti Bernardi, anno 1137, codicem manuscriptum plusquam septingentorum annorum, in quo compacta eadem opera sub nomine Ratramni inscripta equabiliter incurrunt. Que cum ita sint, quis dubitandi locus relinqui potest, quin eiusmodi opusculum sine  dubio Ratramni, Ioanni Scoto nulla ratione possit adiudicari?

Utcunque res sint, nichil iam probandum superest nobis nisi Ratramnum in hoc opere orthodoxe et catholice sensum suum et doctrinam sanam ac uere catholicam exposuisse. Hoc iam perfecit abundanter Pater Mabillonius in citata supra prefatione Actorum Benedictinorum pag. 45, § 88; et speramus ab omnibus doctis et sapientibus facile intellectum iri ex hac nona editione textus Latini et autographi a Patre Mabillonio mecum communicati, et notis quas iam pre manibus habes, lector erudite, recenter de Gallicis in commodum litteratorum hominum ex nationibus exteris Anglia, Germania et Hispaniis in  urbe Parisiensi hospitum, Latine scriptis, et insuper additis quibusdam non contemnendis accessionibus, nulli forte, dempto Patre Harduino, Iesuita et docto scriptore, displicituris.

Sed antequam ad huiusce lucubrationis lectionem meditatam animum appuleris, non solum opus, uerum etiam necessarium esse mihi uidetur respondere duobus argumentis ab homine partium Protestantium prolatis, qui tractatum Ratramni de Corpore et Sanguine Christi de Latinis non nimiopere et eleganter scriptis, Gallice deterius scripsit. Que quidem in prefatione seu preloquio prodidit, ut probaret hoc opusculum reuera iussu imperatoris Caroli Calui fuisse compositum ad confutationem dogmatis Ecclesie Romane de uera corporis Christi  presentia in Eucaristia et transsubstantiatione, quam hodie Ecclesia catholica defendit et semper tuendam recepisse defendimus.

Eo deuoluitur primum argumentum, quod scilicet cum hic diuerse partis scriptor ex assumptis ex libro III Albertini, Charentonii ministri, de Eucaristia aduersus cardinalem Perronium argumentis probare enixus sit Ratramnum predictum non potuisse suum librum exarasse aduersus quamdam sectam Stercoranistarum, que neutiquam in rerum natura exstitit, et que prorsus antiquis historicis ignota fuit qui de schismatibus et uariis que contigerunt progressu temporum heresibus scripserunt, opusculum Ratramni necessario scriptum fuisse aduersus defensores uere presentie corporis Christi, et transsubstantiationis; adeoque hoc solum dogma  Ecclesie Romane in hoc tractatu confutatum fuisse.

Secundum argumentum ex uariis dicendi generibus et expressis imaginibus et Latinis locutionibus huiusce tractatus assumitur, quas lingua Gallica scribi et exponi non posse sibi persuasit, ni dogmati Ecclesie Romane et catholice aduerso et repugnanti adeoque sensui Protestantium propitio. Ea sunt obiecta que iam retaliare nobis incumbit.

Primo fatemur libenter etate Ratramni nullam exstitisse Stercoranistarum sectam; scilicet, impudentium hominum societatem, qui sibi persuaserint, contra sensum Ecclesie catholice, credibile esse corpus et carnem Christi quam in Eucaristie sacramento  recipimus, obnoxiam fuisse digestioni, alimentorum triturationi et egestioni excrementorum, quibus homines largis dapibus saturi, aluum suam exonerare solent. Hoc opinamenti genus adeo fatuum et recte rationi repugnans uidetur, ut prorsus improbabile uisum fuisse necesse esse uideatur omnibus uiris qui de potestate mentis non excesserint. Insuper adeo feliciter, neruose et faciliter Pater Mabillonius ab hoc figmento uindicauit Heribaldum episcopum Altissiodorensem, Amalarium, archidiaconum Treuirensem, Rabanum, archiepiscopum Moguntinensem, Florum, diaconum Ecclesie Lugdunensis, ut nullus dubitandi locus relinquatur quin prestantium et excellentissimorum uirorum eiusmodi  nomen et fama ab eiusmodi suspicione praua eximantur. uerumenimuero etiamsi eiusmodi heresis exstitisset, et non fuisset temere et malitiose imposita estu disputationis uiris catholicis, et de religione recte sentientibus ascripta, quos cogere totis uiribus conabantur ut sibi persuaderent tam probrosum et turpe deliramentum consectaneum esse ex ea suasione seu fide in qua erant corpus Christi Domini in Eucaristia, aliquo rationis genere et modo sub tactum et uisum cadere, et aliis corporis circumscriptionibus obnoxium esse: arduum et difficile non solum esset, uerum etiam prorsus , probare predictum Ratramni opusculum applicato animo et consilio factum fuisse ad hanc Stercoranistiam confutandam; de qua ne quidem in predicto  libello. Quippe palam improbabile hominum sensu et ratione predictum scripsisse aduersus heresim, eius expositione sincere et uere relicta et pretermissa, quippe adeo futili et ridicula, ut simplici expositione friabilis esse uideretur omnibus et diluenda. Apposite igitur et congruenter fateri necesse est librum Ratramni exaratum et scriptum fuisse aduersus theologos orthodoxos: sed hinc non consequitur factum fuisse dedita opera predictum librum ad confutandam sententiam catholicam de presentia uera corporis et sanguinis Christi et transsubstantiatione. Reuera genuinum et idem augumentum quod probat contra opinamentum Stercoranistarum factum non esse, et de quo nichil in hoc libro incurrit conceptis uerbis expositum, demonstrat equabiliter aduersus dogma presentie realis, quam realitatem  uocant theologi scholastici, etiam factum non fuisse, et de qua etiam nullam mentionem facit: et uero qua ratione usus esset auctor uerbis et sermone realitatem et transsubstantiationem significantibus in opere cuius consilium et auctoris animi affectus erat impugnandi et refellende eiusmodi sententie. Quod facile perspectum iri non dubitamus ex uariis adnotationibus quarum accessione hanc editionem nostram cumulauimus. Hec igitur omnia assumenda sunt ad concludendum consilium et mentem Ratramni fuisse tertiam sententiam impugnare que magnam habet a duabus aliis differentiam. Enimuero hec intelligere et propalam habere perspecta et plane enodata facile est ex ipso opusculo  Ratramni, in quo totum disputationis negotium deuoluitur ad duo capita siue membra ex quibus liber coalescit. Primum spectat eos qui sibi persuadebant rem omnem nulla parte dempta in Eucaristia planam et apertam contingere, in oculos et sine figura aut uelo incurrere. Quod nulla sub figura, nulla sub obuelatione fiat, sed ipsius ueritatis nuda manifestatione peragatur. Ecca sunt concepta uerba Ratramni; ex quibus intelligere facile est non scripsisse contra S. Paschasium Ratbertum, non aduersus Ecclesiam catholicam, que semper in ea suasione fuit aliquam siue aliquantam esse in mysterio Eucaristie figuram rei uere, corporis Christi et sanguinis presentis non insociabilem.

 Secundum quod impugnat, et primi consectaneum necessarium, quippe cum si nichil esset in Eucaristia figuratum, seu uelatum, consequeretur ex hac sumptione necessarium rem totam esse sensuum cognitioni subiectam, adeoque corollarium, scilicet, carnem et sanguinem Christi que ore fidelium sumebantur, siue totum quod sensibus percipitur, esse corpus Christi: idem particulatim de beata uirgine natum, crucifixum pro nobis ac sepultum. Ecca summa rei secunda, quam Galli secundum punctum uocant, quam Ratramnus impetebat et nulla ratione doctrinam Ecclesie Romane spectat, in qua reuera creditur corpus Christi uelatum, et quod sub speciebus sensui obnoxiis reconditum est ipsum corpus de beata uirgine natum et cruci affixum; sed in qua  nunquam creditum est et persuasum, hanc partem sensibus subiectam exteriorem, hoc uelum et species, aliter haud secus essent corpus Christi quam in figura aut representatione, ad mentem Lanfranci, abbatis Beccensis et temporis progressu archiepiscopi Cantuariensis, quam defenderant et alii plures aduersus sectatores Berengarii: scilicet, Fulbertus, Carnotensis episcopus, et alii, qui palam cognoscuntur ex notis nostris, ad numerum octoginta sex.

Ex his liquido constat et dilucide hunc tractatum Ratramni nunquam potuisse effieri aduersus Paschasium. Quippe cum, in eo quod spectat primum membrum disputationis, Paschasius tam dilucide patefaciat quam Ratramnus aliquam esse in Eucaristia figuram et uela seu paropsides, nec de omnibus  que in ea sunt sensus discernere; et quod spectat secundum membrum, prorsus sit Ratramnum et Paschasium partes aduersas et contrarias defendisse: cum presertim id quod exterius apparet in Eucaristia et sensibus perceptum, corpus ipsum Christi esse Paschasius nusquam dixerit natum ex uirgine et cruci affixum, sed solummodo quod uelatum et reconditum est et occultum sub specie exteriori sensibus subiecta, quod Ratramnus nunquam negare, imo uero firmiter reuellere et confirmare uidetur et intelligitur ex textu autographo sui tractatus de Corpore et Sanguine Domini, et adnotationibus nostris quas de Gallico Latinas daturi sumus in hoc uolumine compactas: quid igitur necesse est tot uepribus et mentis humane seipsam ludificantis  salebris stillare cerebrum ad perspiciendum et intuendum consilium et mentem Ratramni in libro de Corpore et Sanguini Domini? Ad quid conducibile esse potest figmentum et inuentum secte Stercoranistarum ad diluendum, adeo fatuum et incogitabile, ut uix credibile sit eiusmodi sectam in orbe terrarum exstitisse, de qua ne uerbum quidem prodidit. Et quid ex aduerso opus est Ratramnum sibi persuadere impugnare uoluisse rem presentie corporis Christi in Eucaristia et ipsam transsubstantiationem, quam aliquantula cogitatione aut meditatione non reputat, et tam a duobus capitibus disputationis quam tractat aliena est, quam opinio Stercoranistarum turpis et probrosa. Facile est pre manibus habere librum  Ratramni: legatur. Ex eo facile erit intelligere quod prima parte probat sine amphibolia et singularem esse figuram et aliquantam in sacramento corporis et sanguinis Domini, et sensus non omnia percipere et assequi que in eo sunt: secunda uero abundantius probat hoc corpus Christi sacramentale et mysticum, siue exterius figuratum et sensibus subiectum et permissum, idem non esse quod natum de uirgine et crucifixum fuit. Hoc secundum disputationis membrum erat consectaneum naturale ex primo, adeoque necesse est refutationem secundam cum prima esse naturaliter connexam et sociatam. Reuera annuere necesse est paulo dilucidius Paschasium mentem suam explanasse ipso Ratramno. Sed hec absolutio Paschasii non aliunde  erumpit quam eo quod sermo eius amplior est et magis fusus. Utcunque res sint, idem prorsus est utriusque sensus, adeo ut utrumuis uideat lector applicatus, semper utrumque idem censuisse intelligat. Enimuero licet clarissime dicat Paschasius corpus Christi uerum, de uirgine natum esse in Eucaristia, nunquam quod figura est uelum, in eadem Eucaristia esse ipsummet corpus Christi; et etiamsi dicat Ratramnus et liquido declaret quod exterius sensus facit in sacramento non esse ipsum corpus Christi natum ex uirgine , nullibi tamen negat esse uelum aut paropsidem aut tegetem corporis Domini: cum econtra dicat aperte et affatim asserat  quod exterius apparet esse sacramentum uere carnis Dominice; et esse duas existentias  diuersas rerum duarum differentium ; panem et uinum esse conuersum in substantiam corporis et sanguinis . Et non posse sine crimine reputari ibi non recipi corpus Christi . Sacramentum habere nomen corporis Christi et esse , non maiori potestate opus esse rem ex nichilo faciendam quam ad mutandam naturam . Utcunque res sint, nunquam sibi persuadendum esse, quibuscunque sermonibus aut uerbis usus sit, corpus Christi in Eucaristia non recipi .

Ea de causa Protestantes uindicare studuerunt ascribendum esse uerbis et sermoni Ratramni alium sensum et diuersum ab eo quem significare uoluit. Hoc uero iam nobis discutiendum superest in responsione  ad secundam obiectionem diluendam auctoris traductionis Gallice Ratramni anno 1672.

Animo intendit toto et integro tractatu Ratramnum uoce ueritatis idem significare quod uoce realitatis: que media etate Latinitatis usum subire cepit, adhuc uagiente scholastica disciplina in parietinis castigate Latinitatis, quoniam hec uox maxime repugnat figure; et ex his concludit quod cum toto hoc libro doceat Ratramnus corpus Christi nobis non dari in ueritate, sed in mysterio, ut conceptis uerbis questionem propositam explicet, necesse esse eum uoluisse probare in Eucaristia uere et realiter non recipi corpus Christi, sed solummodo in mysterio et figura quod quidem sensum Caluinisticum  liquido ac dilucide exponit et significat. Si hoc consilium seu mentem aliqua probatione firma et neruosa fulcire intendisset, iam Ratramni causam ieiunam relinquere necesse esset, et imitatione consequi tot scriptores ecclesiasticos, de quibus supra mentionem fecimus. Nec dubitandi locus relictus esset quin iste monachus fuerit primus heresis Caluiniane auctor et protoplastes. His ita positis, unus ex multis deerit testis ueritatis et singularis, cui ceteri seu omnes libenter abnuere non ueriti sunt, equales aut suppares. Ceterum eo deuoluitur tota probatio Protestantis, pag. XXXII sue prefationis impresse Rothomagi per Ioannem Lucas anno 1672.

»uox ueritatis, inquit Gallice, potest obiici mendacio uel figure. Usum subit apud Ratramnum primo  sensu, quoniam figurata dicendi genera quibus usus est iehsu Christus in Euangelio non sunt mendacia nec falsa. Sed in secundo, quo uox ueritatis uoci realitatis similis est et est gemina; uerbi gratia, cum dicit Dominus: Ego sum panis uiuus, uel uite, qui de celo descendi panis celi ; Ego sum panis uiuus, uel panis uite, qui de celo descendi, sunt locutiones figurate, que tamen uere sunt, ueritate mendacio et falso opposita et repugnante. Impium enim esset dicere Christum uerum non dixisse: et ex his locutionibus facile est intelligere Christum significare uoluisse se prestare animabus nostris quod corporibus nostris panis admouet alimentum, scilicet uitam et nutrimentum spiritale, uti alibi explicuit. uerumtamen, eiusmodi figura et locutionis  genus non significant REALITATES: quippe cum Dominus non sit reuera, seu realiter, aut reipsa panis, sed solum ui respectus mystici quem habet ad panem. Nec quisquam audaciter obiiciat nobis eamdem rem posse esse ueritatem et figuram, ut inquit Paschasius. Nam etiamsi hoc non sit impossibile aliquo sensu aut aliquo casu, prorsus impossibile est in questione Ratramno proposita, ex qua palam internoscimus uoces figure et ueritatis inter se pugnare adeoque insociabiles esse: iam ergo super hac questione opus est memoriter et secure tenere, has uoces uERITATIS et uERE nichil proprie significare preter REALE et REALITER.«

In controuersia nulla est Ratramnum uti uerbo ueritatis disparate, siue per oppositionem ad uocem  figure, sed ex hoc neutiquam consequitur eo sensu sumere realitatem quo sensu eam uindicamus presenti corpori Christi in Eucaristia. Enimuero defendo illum assumere hanc uocem et in scripto eius solum subire ad significandam patefactionem perfectam et completam carnis Christi et sanguinis, et hanc patefactionem esse ex mente eius insociabilem cum presentia reali, scilicet substantia propria et natura ipsa humana Christi. Ex his manifeste et dilucide patet, in examine huiusce questionis, utrum corpus et sanguis Christi existat in Eucaristia. In mysterio aut in ueritate, nichil aliud discutere uoluisse preter hanc questionem, utrum in Eucaristia aliquanta figura existeret, uel patefactio manifesta  rerum ut in se consisteret: id est, utrum reipsa quod oculis subiicitur esset corpus Christi quod uisum et gustum subiret; uel simpliciter species et apparitiones panis et uini. Inficias ire nemo homo potest quin recognouerit realitatem corporis Christi eo modo quo illam intelligimus sociabilem cum figura, cum dicat passim  hunc panem et hunc calicem, scilicet Eucaristiam, esse nominatam corpus Christi et esse, uinumque potuisse conuerti in proprium eius sanguinem ; has species corpus Christi, non rerum duarum differentium existentias ; in hoc mysterio rem unam in aliam esse conuersam ; et summa precautione utatur erga lectores circa uerba quedam quibus utitur ne corpus Christi sibi porrigi non credant. Nam si per  uocem ueritatis realitatem intellexisset, nichil magis a sensu communi aut rata ratione alienius uideri posset, quam quem subeunt usum quedam elocutionis forme in ore eius, que omni remoto discrimine significant fidem eius, scilicet Ratramni, aut credulitatem fuisse rem corporis Christi cum figura esse sociabilem. uerum id dici nullatenus potest circa uel erga patefactionem corporis Christi. Quippe cum non possimus pretermittere aut obliuisci usum esse Ratramnum quadraginta aut quadraginta duabus uicibus his uocibus ueri, ueritatis et uere opposite ad figuram, ex his quadraginta triginta tribus uoluisse significare patefactionem sensibus subiectam corporis Domini.

Reuera non puto alibi Ratramnum usum esse his  uerbis ad significandam ueri corporis Christi presentiam, quam realitatem nuncupant theologi, aliis in locis quam num. 3, 49, 67, 83 et 84, ex quibus incogitabile est posse Protestantes quidquam sibi propitium aut secundum colligere. Quippe cum ea ratione agendi usus sit, ut distinctius obseruaret Ecclesie catholice fideles non credere, nec sibi persuadere corpus Christi esse quod exterius extra mysterium patefit, sed econtra nos credere ibi esse creditum et cognitum spiritu sub imagine oculis et sensibus nostris subiecta reuera reconditum.

Hec habere perspecta facile est ex num. 77, in quo conceptis uerbis hec leguntur. »Exterius igitur quod apparet non est ipsa res, sed imago rei; mente uero quod sentitur et intelligitur, ueritas rei.« Et  num. 84: »Et modus iste in figura est et imagine, ut ueritas res ipsa sentiatur.« Utcunque se res habeant, cum uersatur manibus litteratorum hominum et eruditorum uirorum liber auctoris et de eo questio facti mouetur, consulendus est apprime ut quis sit eius sensus percipiatur, non secus ac si adhuc in uiuis esset auctor. At uero subiiciamus iam reuixisse Ratramnum, et percontemur ab eo quid intellexerit per hanc uocem ueritatis, et quid significare animo intenderit e regione huius uocis figure; et responderet nobis dilucide esse demonstrationem seu patefactionem rei nullis umbris uelate nec figuris recondite; reuera eius responsioni tam clare, et nullis ambagibus intricate, fidem adhibere non renueremus,  nec dubitaremus quin ex uerbo ueritatis intellexerit patefactionem et declarationem a re ipsa, admisso discrimine et differentia: si insuper assereret rem ipsam esse reconditam uelatam sub figura, quod reuera ita se habere asserit et affirmat de corpore Christi in Eucaristia. At uero quis dubitandi locus relinquitur quin ita locutus sit et scripserit conceptis uerbis Ratramnus, et mentem suam aperuerit num. 8, sui libri de Corpore et Sanguine Christi, in quo postquam figure rationem exposuit, sic fatur: »ueritas uero est rei manifesta demonstratio multis umbrarum imaginibus obuelata.« Non enim prefatur suam mentem appellere consilium initum esse ad examinandum et discutiendum an corpus Christi presens sit uel reuera existat  in Eucaristia: de hoc enim nullum ei dubium subolet, nec secundum Ratramnum  contrarium aut repugnans dici aut cogitari potest sine crimine; sed palam ac liquido discutit et ruspans examinat utrum oculis corporis subiiciatur et perspiciatur an patefiat nullatenus uelatum et reconditum . »An sine cuiuscunque uelatione mysterii hoc aspectus intueatur corporis exterius, quod mentis uisus inspiciat interius, ut totum quod agitur, in manifestationis luce clarescat.« Hic est uerus questionis status, siue quo loco res est disputationis de Eucaristia apud Ratramnum. Et quamuis non sit dubitandi locus quin sepe sepius res ipsa seu realitas, ut uocatur, sit aliquoties et interdum stans aduersis uestigiis et repugnans figure;  cum reuera non ita semper eueniat ex consensu diuerse partis scriptoris prefationis Gallice et Caluinistice quam hic tractamus: dubio procul Ratramnus patefactionem seu, ut eius uerbis utar, manifestationem aut manifestam demonstrationem uoce ueritatis intellexit; quippe cum ipsemet dicat, hanc opinionem seu credulitatem de uiso seu oculis manifeste conspecto corpore Christi in Eucaristia, tuendam receptam fuisse ab orthodoxis plerisque theologis, scilicet annuentibus libenter ac sponte fidei seu suasioni Ecclesie catholice et communi de reuera existente presentia corporis Christi et transsubstantiatione, ducentis plus quam annis post editum iussu Caroli Calui de Corpore et Sanguine Domini  librum. Quod a te, lector optime, cumulate perspectum iri non dubito ex accessione notarum, in quibus mentionem adduximus abbatis Abbaudi, et Gualteri, magni prioris abbatie sancti uictoris Parisiensis. Porro superuacaneum foret ad subterfugiendam et eneruandam huiusce responsionis uim, ad instar auctoris prefationis Gallice scripte anno 1672, pag. 33 et 34, contendere et totis uiribus uindicare hanc uocem et locutionem manifestationis ueritatis significare ipsam quam uocant realitatem, adeoque Ratramnum ipsam negando manifestationem corporis Christi in Eucaristia, pernegasse ipsam realitatem seu fidei seu suasioni orthodoxe sincere abnuisse: cum hoc probare sit prorsus tam difficile quam seu impossibile.

 Enimuero omnes suos conatus ad duo capita seu argumenta deuoluit diuerse seu Caluinistice partis scriptor ut ostendat patefactionem seu manifestationem significare ipsam realitatem, seu ueram ueri corporis Christi existentis presentiam; quorum debilitationem et abiectionem internoscere nec difficile nec arduum est, uiris applicata uoluntate huic negotio et studio incumbentibus.

Primum obiicere non pertimescunt necesse fore aduersarios quos impetiuit Ratramnus, si uocabulo manifestationis non intellexit realitatem, sibi persuasisse corpus Christi oculorum aciem subiisse, sub qualicunque forma aut specie carnis humane, cum secus et aliter manifestationis nomine non posset nuncupari, et secundum significationem naturalem,  iis conuenire non poterat hominibus oculatis recte et accurate scientibus suis oculis ac luminibus nichil subiici posse preter et panis et uini, scilicet albedinem, rotunditatem et extensionem. uerum necesse est aduersariis Ratramni eiusmodi rem cogitabilem fuisse seu mentem incurrisse. Defendo enim fortiter et neruose sibi persuasisse oculorum suorum aciem perstringi corpore et sanguine Iesu Christi affectis qualitatibus panis et uini. Hanc enim sententiam tuendam recepit doctissimus cardinalis Perronius, siue corpus Christi eadem superficie circumseptum fuerit panis et uini preexistentis; ex quibus manifestum consectaneum erumpebat, scilicet corpus Christi eodem modo sensus nostros afficere debere quo panis et uinum antea afficiebant,  uti explicant philosophi Cartesiani; uel Deum per se in sensibus nostris sculpere easdem imagines aut conscribitare quas panis et uinum imprimerent, nisi eorum transmutatio facta fuerit, ut explicat doctissimus Pater Magnan ex ordine Minimorum. Hoc uero liquido constat et euidenter ex sermonibus et uerbis abbatis Abbaudi, qui post Ratramnum scripsit et hanc sententiam tuendam recepit, quam affatim explicat et extricat ut ex adnotationibus nostris dilucide et liquido patebit. »Cogitaueram, inquit, et illis aliqua respondere qui dicunt ipsum corpus non frangi, sed in albedine eius et rotunditate aliquid factitari; sed recogitans ineptum esse Euangelio Christi de albedine et rotunditate disputari, amaturis talia auribus dimouens, dialecticis aut certe pueris  talia permisi. Presertim cum quiuis facile uideat albedinem seu rotunditatem ab ipso corpore quod album aut rotundum est, separari non posse, ita ut ab ipso non fracto per se singulariter frangantur.«

In eamdem sententiam iuisse Gualterum, priorem S. uictoris, et eumdem usum apud utrumque subiisse uerbum ueritatis ad significandam patefactionem seu manifestam demonstrationem, seu cognitionem sensitiuam corporis Christi sub affectibus panis et uini, nullatenus uero presentiam eius reuera existentem siue, quam uocant eui posterioris scriptores, realitatem.

Iam secundum caput argumentorum discutere aggrediamur; reuera priori amplius et extentius uidetur,  sed ad perfectam libri Ratramni intelligentiam diluere necesse est. Ex quatuor locis huius auctoris erumpit, ex quibus traductor Gallicus diuerse partis uindicare tentat uerbo manifestationis, siue manifeste demonstrationis, Ratramnum significare uoluisse realitatem. Sed ex his quatuor locis prorsus contrarium euincere mihi facilius uidetur, et e contra apertionem seu patefactionem sensibus subiectam corporis Christi.

Primus locus assumitur a Ratramno ex orationibus seu Collectis Ecclesie Romane, Mediolanensis et Senonensis [a 1Kb] . Pignus eterne uite capientes, humiliter imploramus ut quod in imagine contingimus sacramenti, manifesta participatione sumamus. Ex his uero luce clarius patet Ecclesiam rogare  Deum claram et apertam patefactionem corporis Christi, uti reuera in eterna gloria consistit, quod in tempore sub paropside seu uelamento sacramenti possidet: quod manifeste demonstrat aliquam consistere in sacramento figuram et in eo que recondita sunt, non patefieri manifesta luce clarescat, uti aduersarii Ratramni animo intendebant, qui nullam admittebant seu recognoscebant in mysterio figuram, sed imo omnia sensibus oculorum aciem subire et sensibus subiici. Plura conceptis uerbis non significant que proferuntur ex oratione secunda: Ut que nunc specie gerimus, rerum ueritate capiamus [b 1Kb] ; quippe cum uox ueritas nichil preter manifestationem et manifestam demonstrationem significet: que sunt ipsa uerba Ratramni et aliorum qui sententiam quam  impugnauit tuendam receperunt. Insuper facile est intelligere Ecclesiam Latinam acceptas has preces et orationes in Grecam retulisse, ex loco sancti Dionysii capite 3 de Hierarchia, pag. 286: , , . Prauo et intemperanti ratiocinii genere utetur, quisquis ex his uerbis sancti Dionysii argumentum aduersus realem presentiam corporis Christi, quam realitatem nuncupant, assumeret. Enimuero cum econtra adoratio supplex sit ad sacramentum, reuera subaudit seu supponit in eo corpus Christi, presens, ad quem solum, cum effiat, ut fides docet,  unione intima nature humane cum persona uerbi, actus seu ritus implorationis presidii diuini et adorationis in spiritu et ueritate referri potuit.

Secundum sine medio sequitur primum: quippe cum his terminis seu uocibus admissis pignoris, imaginis aut figure, ait: significant ita rem, cuius sunt, non manifeste ostendunt, ex quibus hoc uerbum ostendunt distinctim indigitat seu significat obiicere et opponere figuram et imaginem ostensioni et patefactioni rei occulte et recondite. Si enim utcunque res non ita fuit, mente capti hominis et tortuosi  cerebri sensu uti uideatur Ratramnus necesse est: cum ei nulla intersit concertatio aut disputatio cum theologis uiris propter receptam aut ab ipsis defensam presentiam corporis Christi, sed potius dicti corporis ueri et in Eucaristia reconditi patefactionem seu manifestam demonstrationem, omni uelo postposito et figura pretermissa; quippe sibi persuasissent et animo haberent absurdum et superuacaneum esse frangere albedinem aut rotunditatem panis, sed imo necesse esse fore corpus Christi album et rotundum, disruptum, uti intelligitur album et rotundum, disruptum, uti intelligitur ex tractatu Abbaudi abbatis et aliorum eius opinioni non abnuentium, imo ei religiose propitiantium.

Tertium argumentum exoritur ex numero 851 post secundam orationem, in quo manifestationem seu  ueritatem neutiquam realitatem opponit uocibus speciei et apparentie, uti passim in integro tractatu. Sed eo loci nullus responsioni locus adesse potest. Neutiquam enim negari potest ipsum intellexisse cognitionem corporis Christi per manifestam demonstrationem, minime uero ipsam existentiam aut ueram presentiam. Quippe cum tota differentia quam esse recognoscit inter corpus Christi in Eucaristia uelatum et occultum, et idem in gloria sanctorum fulgens et patefactum, consistere asserit quod gloriosum corpus per resurrectionem iam glorificatum cognoscitur cum satis fuisset dicere, iam per resurrectionem glorificatum existit. Quod quidem uocabulum usum etate Ratramni subierat ad significandum corpus Christi hoc nomen non solum habere  in Eucaristia, sed in ea esse et existere. Addamus etiam quod iste panis et calix, qui corpus et sanguis Christi nominatur et existit .

Quartum assumitur num. 97, in quo repetita differentia inter corpus Christi in sacramento et idem in gloria, ait in gloria reconditum non esse sub figuris, sed manifesta demonstratione patefactum in gloria et cognitum: Nec in eo uel aliqua figura, sed ipsa rei manifestatio cognoscitur. Concorditer ad ea que antea dixerat  corpus post resurrectionem esse sensibus subiectum palpabile seu uisibile etiam post resurrectionem, et hoc est quod interpres Protestantis partis defendit de Latinis Gallice scribi debere corpus reale un CORPS RÉEL: sed hoc est de lectorum credulitate ludere, et  mentes humanas intemperanter ludificare. Insuper alia multa supersunt in usu Ratramni, de quibus preoccupatas mentes preuertere et precurrere necesse est: qualis est uox species, de qua uidere licet adnotationes quasdam, ex quibus intelligere est significare apparentiam, non ipsam rerum substantiam aut naturam, ad mentem philosophorum, qui utcunque utuntur nomine substantie, quod non semper naturam significat: sed qualitates et proprietates quibus natura afficitur. Supersunt etiam precauenda quedam nomina, scilicet interius, exterius et  corporaliter, ad que mentem applicatam conferre opus est. Sed reuera que si Ratramnus ad usum non reduxit ut corpus Christi mysticum et figuratum indigitaret, adeoque repugnans realitati seu ueri corporis uere presentie, uti defendimus hac lucubratione: difficultatem excitare non possunt quam non facile et commodum diluere et friare, ut ex hac prefatione historica et adnotationibus quarum accessionibus textum Ratramni hac editione cumulandum censuimus. Iam ergo respondendum nobis superest triplici et attente cogitationi seu applicate menti auctoris preloquii huius tractatus Ratramni interpretationi Gallice adiuncti publici iuris facte anno 1672.

Harum uero cogitatio seu meditatio prima consistit  in eo quod in tractatibus Paschasii et Ratramni nulla incurrat mentio de adoratione eucaristie, quam omittere neutiquam debuissent, cum ex adoratione naturaliter consectaneum sit dogma realitatis seu presentie uere existentis corporis Christi, quam confirmare auebat Paschasius et conmtare Ratramnus, sibi fingunt Protestantes et Iesuita Harduinus.

Sed in hoc uehementer allucinatus est interpres diuerse partis huiusce libri Ratramni, cum enim hi duo scriptores sibi inuicem non repugnent, nec reapse contra se inuicem conflixerint aut depreliati sint, imo in eadem fide et suasione de corpore Christi in eucaristia remanserint: neutri conducibile ad causam suam tuendam esse poterat argumentum  ex adoratione assumptum et fuisse presertim in causa Ratramni superuacaneum: quippe cum a nemine homine ipsi obiectum fuerit. Interim ualde temerarii et inconsiderati hominis esse uidetur defendere nono seculo, quo Ratramnus et Paschasius uixerunt, nondum orbem Christianum adorasse eucaristie sacramentum seu carnem et sanguinem Christi in mysterio reconditam. Hanc ueritatem argumentis tam inuictis quam fortibus et fulgentibus armis capite 16 libri I de Adoratione eucaristie, typis uulgati Parisiis anno 1685, assumptis ex concilio II Niceno, confessione fidei Alcuini et concilio Cabilonensi, ita ut nullum dubitandi locum relictum fuisse existimemus tam nono quam anterioribus seculis. Cum presertim ab omnibus intellectum  iri non dubitem ex fine huius preloquii ad nouam editionem et accuratam libri Ratramni de corpore et sanguine Christi predicti quam falsum sit hosce duos scriptores de adoratione eucaristie nullam mentionem fecisse, cum ex aduerso tanquam ascesim ab uniuersa Ecclesia Latina receptam fuisse abundanter constet.

Secunda cogitatio seu meditatio primam non antecellit. In eo posita est, scilicet Ratramnum eos appellare semper fideles qui corpus Christi rite recipiunt sibi in ecclesia administratum, uel uerum esse credunt. Ex hoc enim duo consectanea naturaliter obseruat: 1o scilicet tempore Ratramni incredulos et iniquos homines non recepisse corpus Christi uerum  adeoque Ecclesiam pariter non credere recipi a uiris siue bonis siue malis ore corporis, sed solum ore anime, quod a fide non differt. uerum plus quam necesse est nimiopere constat locutum esse Ratramnum ad mentem sancti Augustini et sibi persuasisse corpus Christi spiritum et uitam esse iis solummodo qui illud cum fide recipiunt, quamuis in se spiritus et uita esse non desistat cum ab infidelibus et incredulis aut fide carentibus accipitur. At uero qua ratione intelligi potest spiritum et uitam in se esse corpus Christi recipientibus infidelibus indigne, nisi uere et realiter, hoc est reapse et reuera, existens et presens ore infidelium recipiatur, qui cum modo spiritali instinctu fidei et caritatis non recipiant solummodo, ut loquuntur, corporaliter seu  ore corporis, hoc uere in omni fructu et effectu anime propitio, remoto et postposito. Ecca sunt concepta uerba sancti Augustini que prodidit Ratramnus, excerpta ex expositione in Euangelium sancti Ioannis: »Quid est, spiritus et uita sunt? Spiritualiter intelligenda sunt. Intellexisti spiritualiter? spiritus et uita sunt. Intellexisti carnaliter? etiam sic illa spiritus et uita sunt, sed tibi non sunt.« Ex his patet aperte auctorem nostrum aliud in mente non habuisse cum fideles eos appellat qui credunt, et nunquam aliter, eos qui recipiunt corpus Christi, nisi ut fideles et credentes, erga quos spiritus et uita est et alimentum anime, illud cum fructu et effectu recepisse. Quamobrem nunquam dixit fidem efficere corpus Christi quod ore et rite percipimus in sacro  Eucaristico, sed e contra et ex aduerso, hoc corpus esse obiectum fidei, ibi esse positum seu collocatum potenti uirtute Spiritus sancti, et fit alimentum anime nostre, cui eterne uite substantiam subministrat. Ut, inquit Ratramnus, numero 54: »Est ergo interius commutatum Spiritus sancti potenti uirtute, quod fides aspicit, animam pascit, eterne uite substantiam subministrat.« In eam sancti Augustini sententiam iuisse uidetur aperte Anastasius Sinaita, episcopus Antiochenus, qui e uiuis discessit anno Christi 599, libro XII Meditationum Anagogicarum in Hexemerum, quarum Grecus textus typis uulgatus est primulum Londini, Latine conuersus a clarissimo uiro et doctissimo Dacierio anno 1682, in quo ait hec uerba Euangelii sancti Ioannis  capite uI, uers. 57: »Qui manducat meam carnem et bibit meum sanguinem, in me manet et ego in eo,« non intelligi de carne uisibili et sanguine sensibus subiecto; quippe cum Iudas et Simo Magus, qui corpus et sanguinem Christi Eucaristie ex pane et calice receperunt, non permanserint in Christo Iesu neque Christus in eis, hoc est absque fructu recepto communionis sibi administrate. , , , . , , , ,  . Quis enim dubitet quin hic sit sensus genuinus Anastasii et in suasione fuerit indigne suscipientes homines prauos communionem corporis Christi carnem ueram et sanguinem uerum ore percipere: quippe cum anteriori dicti libri folio indigne recipientes a digne recipientibus in eo distinguat et discriminet quod digne recipientes in eternum non morientur, alii uero siue mali, impiati ac criminibus inquinati, et terrestres, solam carnem terrestrem et sanguinem Christi suscipient: , , . »Qui uero terreni et terrena sapientes recipiunt audacter et indigne solam carnem terrestrem Christi.« Fortasse quibusdam non imperitis uiris nec inconsideratis parum opportuna  uidebitur digressio seu excursus hic a nobis effieri de editione Greco-Latina a Protestantibus procurata, anno 1682, predicti duodecimi libri Meditationum Anastasii ad fidem codicis manuscripti bibliothece celebris ministri senioris Charentoniani Ioannis Dallei, quem in bibliothecam illustris regni administri Colberti translatam fuisse existimant, in inuestigandis libris antiquis uiri curiosi et applicati. Sed obsequioso silentio pretermittere non possum auctorem uersionis, qui de Grecis bonis scripsit Latine non deterius, uirum insignem meritis litterariis Grecis et Latinis et commendatione plurima dignum apud omnes antiquitatum inuestigatores, nescio qua ratione, a Greci textus sinceritate declinasse, uti ex his intelligere necesse est  , que sic Latine reddit: Non de presenti carne et sanguine pergit, ut intelligamus Anastasium non reputasse aut credidisse Christum his conceptis uerbis Euangelii sancti Ioannis: »Qui manducat meam carnem, et bibit meum sanguinem, in me manet et ego in illo,« appulisse animum ut mentionem faceret uere presentie ueri corporis Christi in eucaristia: cum sensus Anastasii sit sanctum Ioannem cum Christo Domino eo loci non attendisse aut spectasse carnem et sanguinem uisibilem et sensibus subiectam, quamuis presentem reuera seu realiter; quam esse sinceram doctrinam Ecclesie catholice non dubium est. Nemo fidus interpres hec uerba sancti Ioannis Chrysostomi ex homilia 73, in cap. XIu sancti Ioannis, uers. 7,  , his Latinis reddidit: »Eos enim qui presentes sunt possumus uidere et ignorare; sed: Eos quos uidemus possumus uidere et ignorare.« Fidem faciunt omnes dictionarii codices et lexica Greca, et quoquot sunt uiri litterati, et homines primis elementis Greci idiomatis imbuti, uerbum significare uideor, et nunquam presens sum; sonat uisionem, predictionem; , inuisibilem et non absentem. Longe scientia Greca inferiores Dacierio suis Obseruationibus criticis ad Longinum , Horatii Odas et Festum, id sciunt quibus:

. . . . . . Dant crustula blandi
Doctores, elementa uelint ut discere prima.

 Nec dubitandi locus relictus est quin libenter et sponte uerum quod est et apertum recognouerit clarissimus et honestissimus Dacerius, cum presertim superstitionis Caluiniane fascinum sincere et fideliter eiurauerit.

Iam ad tertiam cogitationem et meditationem interpretis Ratramni procedamus: que cum diuersa nomina eucaristie uariis temporibus a diuersis regionum et plagarum orbis Christiani incolis imposita spectent, nichil recte rationi concors aut conueniens ex ea deduci potest aduersus Ecclesie Romane doctrinam: cum insuper materiam amplam suppeditaret ad librum integrum, si de eorum nominum origine faciendum opus aggrederemur et ostendere, uti facile esset, imposita ei fuisse hec nomina a uiris de ueri corporis Christi in eucaristia presentia seu  realitate non dubitantibus. Sed his amplius immorari non iuuat. Adeoque huic prefationi seu historie libri Ratramni finem meliorem imponere non posse uidemur quam si tres etiam cogitationes seu meditationes de hoc opusculo Ratramni exponamus, quibus a Protestantibus non responsum iri confidimus.

Primo subiecto, quod falsum reputamus, Ratramnum impugnare uoluisse fidem seu suasionem presentie uere ueri corporis Christi; saltem non dubitamus quin fideles reputauerit et neutiquam ab Ecclesie cetu secretos homines defensores huiusce ueritatis. Hec palam et liquido intelliguntur ex conceptis uerbis secundi articuli libri Ratramni: »Dum  enim quidam fidelium corporis sanguinisque Christi quod in Ecclesia quotidie celebratur, dicant quod nulla sub figura, nulla sub obuelatione fiat, sed ipsius ueritatis nuda manifestatione peragatur; quidam uero testentur quod hec sub mysterii figura contineantur, etc.« Hec enim non solum sine mora, sed subito constituere debent et figere in fide et suasione, quod ex nostris adnotationibus affatim intelligetur, concertationem que locum dedit opusculo Ratramni nono seculo Ecclesie inter catholice fidei uiros defensores substitisse, et fieri non potuisse ut realitatem et ueritatem corporis Christi in Eucaristia spectaret: cum pro et contra, de hocce systemate fideles equabiliter defendere aut impugnare non potuerint; et nisi in medio dubios consistere,  omni delectu at discrimine remoto. Insuper inutile et superuacaneum esset dicere Ratramnum tanquam schisma ualde intricatum respexisse diuisionem seu scissionem in Ecclesia ex opinionum diuersitate erupturam: quippe cum nimiopere patet eo loci exaggerasse Ratramnum sermonem suum dicendi genere sibi obuio et ordinario. Sic quippe libro quem scripsit de Natiuitate Christi, capite decimo, instar heresis noue repentine reputat preteritis seculis incogitabilem opinionem eorum hominum, qui sibi persuaserant sacrum Domini nostri Iesu Christi corpus erupisse ex sanctissimo beate uirginis utero, quodam nouo genere miraculi diuerso ab eo quo cetere mulieres homines et fetus suos enituntur et pariunt.  Hec enim, omni postposito dubio, sententia est sancti Gregorii Magni Pape huius nominis primi, et plurium Patrum et theologorum Ecclesie catholice, et quam hereticam reputasse ipsum Ratramnum est prorsus incredibile et improbabile, quippe quam lusisse ad animos recreandos et exhilarandos affirmet: »Lusimus hec de more studentium. Que si quis contemnet, exercitia nobis nostra complacebant.«

Secunda ruminatio seu cogitatio nostra de Ratramno consistit in eo quod si contra realitatem quam uocant, seu presentiam ueri corporis Christi, seu Paschasium scripserit librum de quo tot enucleauimus et narrauimus in hac prefatione historica, incredibile et incogitabile maxime uidetur omisisse consulto respondere, aut saltem aliquid referre de  celebri miraculo a Paschasio relato capite 14 tractatus sui de Corpore Christi, de apparitione huius sacri Christi corporis in eucaristia; quod cum ab omnibus crederetur ea etate et a fide dignis auctoribus referretur, illud iam in tam opportuna causa pretermittere erat maximum ad realitatem neruose confirmandam argumentum. uideant igitur et peruideant Caluiniani dogmatis tutores, qua ratione hisce se extricent miraculis sibi obiectis, et ea pernegent ac suggillent, ut ex seipsis intelligant quam commodum fuerit et necessarium Ratramno iis artibus uti, si sententiam quam ipsi defendunt tuendam recepisset.

Interim confestim scio Dauidem Blondellum, celebrem superstitionis Caluiniane ministrum, tentasse uindicare hoc caput 14 Paschasii non attinere Paschasium  et esse ei ascriptum temere [a 1Kb] : sed cum nullum prodiderit antiquum codicem manuscriptum in quo hoc caput non incurrat aut typis expressum, omnes diuerse partis scriptores huic opinioni abnuerunt efflictim. Insuper uidere nichil uetat huiusce tractatus Paschasii codicem manuscriptum in Regia Parisiis bibliotheca, eiusdem ferme etatis, sub nomine sancti abbatis Corbeiensis Paschasii, in quo hoc mirandum omnibus numeris absolutum refertur. Hic uero codex manuscriptus fuit illustrissimorum fratrum Puteanorum, bibliothece Regie prefectorum; in qua subsistit sub hac epigraphe numerica 4356. Alterum uidi oculis propriis minus antiquum  qui non unum multis miraculum refert. Sed ea omnia in editione exstant quam R. P. Iacobus Sirmondus cum cura et fide propalauit Parisiis anno 1618, sub hac epigraphe arithmetica 4357.

Insuper tertia cogitatio nostra oritur ex eo capite quo, si Ratramnus suasionem realitatis tanquam nouam et recentiorem existimasset, incredibile est eam non exprobrasse Grecis aduersus quos hoc onus ei impositum fuerat ab episcopis Gallicanis, tunc temporis eucaristiam affatim adorantibus, uti intelligimus ex eorum Liturgiis, annuente illustrissimo Hugone Grotio, pag. 88, uoti sui pro pace a meipso citati, capite 14, libri I, de Adoratione eucaristie. Saltem non defendisset aduersus eos que mera sunt consectanea et necessaria realitatis, quod prestat  libro Iu, capite 3, sui libri predicti, pag. 120, in quo probat ex relatione Eusebii Cesariensis, auctoritate Pape Syluestri uos debere in partibus catholicis diem festum instituere solemnem natiuitati Calicis, non secus ac Dominicum quinta feria cuiuscunque hebdomade. Quippe cum ea die ceperit Christus instituere celebrationem sacrificii corporis et sanguinis Domini: »Natalem Calicis similiter ut diem Dominicum solemnem habere debemus, in quo sacrificium Dominici corporis et sanguinis ab ipso Domino celebrationis sumpsit exordium.« Quis enim sibi persuadeat unquam appellatum iri sacrificium eucaristie postposita aut pretermissa fide seu suasione ueri corporis Christi, reuera in ea presentis et existentis? Eodem uerbo Natalis Calicis usus est  Paschasius initio capitis 11 libri sui de Corpore et Sanguine Domini; ex quo intelligimus et perspectum habemus uenerationem et cultum quo fideles sacramentum Eucaristie prosequebantur, que liquido et planissime consequi demonstrantur ex institutione festi solemnis originis et institutionis eius. In quo sacrum crederetur consistere et presens permanere uerum corpus Christi, cui uerbi eterni persona fuerat unita, cultus redditus alius esse non poterat quam adoratio latrie.

Plura iam enarrare de cogitationibus et ruminationibus interpretis diuerse partis libri Ratramni superuacaneum et inutile uideretur.





DE CORPORE ET SANGUINE DOMINI LIBER,
Expressus ex apographo cum cura et fide exscripto ex codice ms. octingentorum annorum abbatie Lobiensis.

 I. Iussistis, [a 1Kb] gloriose princeps, ut quid de sanguinis et corporis Christi mysterio sentiam, uestre  magnificentie significem: imperium quam, magnifico uestro principatu dignum, tam nostre paruitatis  uiribus constat difficillimum. Quid enim dignius regali prouidentia quam de illius sacris mysteriis catholice sapere, qui sibi regale solium dignatus est contribuere, et subiectos pati non posse diuersa sentire de corpore Christi, in quo constat Christiane redemptionis summam consistere?

 II. Dum enim quidam fidelium corporis sanguinisque Christi, quod in Ecclesia quotidie celebratur, dicant [a 10Kb] quod nulla sub figura, nulla sub obuelatione fiat, sed ipsius ueritatis nuda manifestatione peragatur; quidam uero testentur quod hec sub mysterii figura contineantur, et aliud sit quod corporeis  sensibus appareat, aliud autem quod fides aspiciat: non parua diuersitas inter eos dignoscitur. Et cum Apostolus fidelibus scribat , ut idem sapiant et idem dicant omnes, et schisma nullum inter eos appareat, non paruo schismate diuiduntur, qui de mysterio corporis sanguinisque Christi non eadem sentientes eloquuntur.

III. Quapropter uestra regalis sublimitas zelo fidei prouocata, non equanimiter ista perpendens, et secundum Apostoli preceptum cupiens ut idem sentiant et idem dicant omnes, ueritatis diligenter inquirit secretum, ut ad eam deuiantes reuocare possit. Unde non contemnitis etiam ab humillimis huius rei ueritatem perquirere, scientes quod tanti secreti mysterium non nisi Diuinitate reuelante possit  agnosci, que sine personarum acceptione, per quoscunque delegerit, sue ueritatis lumen ostendit.

Iu. Nostre uero tenuitati quam sit iucundum uestro parere imperio, tam est arduum super re humanis sensibus remotissima, et nisi per sancti Spiritus eruditionem non posse penetrare, disputare. Subditus igitur uestre magnitudinis iussioni, confisus autem ipsius de quo locuturi sumus suffragio, quibus potuero uerbis, quid ex al., de] hoc sentiam aperire tentabo, non proprio fretus ingenio, sed sanctorum uestigia Patrum prosequendo.

u. Quod in Ecclesia ore fidelium sumitur, corpus et sanguis Christi, querit uestre magnitudinis excellentia, [a 2Kb] in mysterio fiat an in ueritate. Id est, utrum aliquid secreti contineat, quod oculis solum  modo fidei pateat, an sine cuiuscunque uelatione mysterii hoc aspectus intueatur corporis exterius, quod mentis uisus aspiciat interius; ut totum quod  agitur in manifestationis luce clarescat: et utrum ipsum corpus quod de Maria natum est, et passum, mortuum et sepultum, quodque resurgens et celos ascendens, ad dexteram Patris consideat.

uI. Harum duarum questionum primam inspiciamus; et ne dubietatis ambage detineamur, definiamus quid sit figura, quid ueritas, ut certum aliquid contuentes, nouerimus quo rationis iter contendere debeamus.

uII. Figura est obumbratio quedam quibusdam uelaminibus quod intendit ostendens; uerbi gratia, uerbum uolentes dicere, panem nuncupamus: sicut in Oratione Dominica panem quotidianum dari nobis expostulamus ; uel cum Christus in Euangelio loquitur dicens: Ego sum panis uiuus, qui  de celo descendi ; uel cum seipsum uitem, discipulos autem palmites appellat: Ego sum uitis uera, uos autem palmites . Hec enim omnia aliud dicunt et aliud innuunt.

uIII. ueritas uero est rei manifesta demonstratio, nullis umbrarum imaginibus obuelate, sed puris et apertis, utque planius eloquamur, naturalibus significationibus insinuate; ut pote cum dicitur Christus natus de uirgine, passus, crucifixus, mortuus et sepultus. Nihil enim hic figuris obuelantibus adumbratur; uerum rei ueritas naturalium significationibus uerborum ostenditur; neque aliud hic licet intelligi quam dicitur. At in superioribus non ita. Nam substantialiter, nec panis Christus, nec uitis Christus, nec palmites apostoli. Quapropter hic  figura, superius uero ueritas in narratione monstratur, id est nuda et aperta significatio.

IX. Nunc redeamus ad illa quorum causa dicta  sunt ista, uidelicet corpus et sanguinem Christi. [a 2Kb] Si enim nulla sub figura mysterium illud peragitur, iam mysterium non recte uocitatur. Quoniam mysterium dici non potest, in quo nichil est abditum, nichil a corporalibus sensibus remotum, nichil aliquo uelamine contectum. At ille panis qui per sacerdotis ministerium Christi corpus conficitur, aliud exterius humanis sensibus ostendit, et aliud interius fidelium mentibus clamat. Exterius quidem [b 148Kb] panis, quod ante fuerat, forma pretenditur, color ostenditur, sapor accipitur: ast interius longe aliud multo pretiosius multoque excellentius intimatur, quia celeste, quia diuinum, id est Christi corpus, ostenditur, quod non sensibus carnis, sed animi fidelis contuitu uel aspicitur, uel accipitur, uel comeditur.

 X. uinum quoque, quod sacerdotali consecratione Christi sanguinis efficitur sacramentum, aliud superficietenus ostendit, aliud interius continet. Quid enim aliud in superficie quam substantia uini conspicitur? Gusta, uinum sapit; odora, uinum redolet; inspice, uini color intuetur. At interius si consideres, iam non liquor uini, sed liquor sanguinis Christi credentium mentibus et sapit dum gustatur, et agnoscitur dum conspicitur, et probatur dum odoratur. Hec ita esse dum nemo potest abnegare, claret quia [c 1Kb] panis ille uinumque figurate Christi corpus et sanguis existit. Non enim secundum quod uidetur uel carnis species in illo pane cognoscitur, uel in illo uino cruoris unda monstratur; cum tamen post mysticam consecrationem nec panis iam dicitur nec  uinum, sed Christi corpus et sanguis.

XI. Nam si secundum quosdam figurate nichil hic  accipiatur, [d 1Kb] sed totum in ueritate conspiciatur, nichil hic fides operatur, quoniam nichil spiritale geritur; sed quidquid illud est, totum secundum corpus accipitur. Et cum fides, secundum Apostolum, sit rerum argumentum non apparentium , id est non earum que uidentur, sed que non uidentur substantiarum, nichil hic secundum fidem accipiemus, quoniam quidquid existit, secundum sensus corporis diiudicamus. Et nichil absurdius quam panem carnem accipere, et uinum sanguinem dicere: nec iam mysterium erit, in quo nichil secreti, nichil abditi continebitur.

XII. Et quomodo iam corpus Christi dicitur [al. dicetur], in quo nulla permutatio facta esse cognoscitur? Omnis enim permutatio aut ex eo quod est  in id quod est efficitur, aut ex eo quod est in id quod non est, aut ex eo quod est in id quod est. In isto autem sacramento, si tantum in ueritatis simplicitate consideretur, et non aliud credatur quam quod aspicitur, nulla permutatio facta cognoscitur. Nam nec ex eo quod non erat, transiuit in aliquid quod sit, quomodo fit transitus in rebus nascentibus, siquidem non erant prius, sed ut sint, ex non esse ad id quod est esse transitum fecerunt. Hic uero panis et uinum prius fuere quam transitum in sacramentum corporis et sanguinis Christi fecerunt. Sed nec ille transitus qui fit ex eo quod est esse ad id quod est non esse, qui transitus in rebus per defectum occasum patientibus existit: quidquid enim interit, prius subsistendo fuit, nec interitum  pati potest quod non fuit; hic quoque non iste transitus factus esse cognoscitur, [e 1Kb] quoniam secundum  ueritatem species creature, que fuerat ante, permansisse cognoscitur.

XIII. Item illa permutatio que fit ex eo quod est in eo quod est, que perspicitur in rebus qualitatis uarietatem patientibus; uerbi gratia, quando quod ante nigrum fuerat in album demutatur; nec hic facta esse cognoscitur: nichil enim hic uel tactu, uel colore, uel sapore permutatum esse deprehenditur. Si ergo nichil est hic permutatum, non est aliud quam ante fuit. Est autem aliud, quoniam panis corpus, et uinum sanguis Christi facta sunt. Sic enim ipse dicit: Accipite et comedite: hoc est corpus meum . Similiter et de calice loquens dicit: Accipite et bibite: hic est sanguis Noui Testamenti, qui pro uobis fundetur .

 XIu. Querendum ergo est ab eis qui nichil hic figurate uolunt accipere, sed totum in ueritatis simplicitate consistere, secundum quod demutatio facta sit: ut iam non sint quod ante fuerunt, uidelicet panis atque uinum; sed sint corpus atque sanguis Christi. Secundum speciem namque creature formamque rerum uisibilium, utrumque hoc, id est panis et uinum, nichil habent in se permutatum. Et si  nichil permutationis pertulerint, nichil aliud existunt quam quod prius fuere.

Xu. Cernit sublimitas uestra, Princeps gloriose, quo taliter sentientium intellectus euadat: negant quod affirmare creduntur, et quod credunt destruere comprobantur. Corpus etenim sanguinemque Christi fideliter confitentur: et cum hoc faciunt, non hoc iam esse quod prius fuere procul dubio protestantur: et si aliud sint quam fuere, mutationem accepere. Cum hoc negari non possit, dicant secundum quod permutata sunt: corporaliter namque nichil in eis cernitur esse permutatum. [a 1Kb] Fatebuntur igitur necesse est aut mutata esse secundum aliud quam secundum corpus; ac per hoc non esse hoc quod in ueritate uidentur, sed aliud quod non esse secundum  propriam essentiam cernuntur. [b 1Kb] Aut si hoc profiteri noluerint, compelluntur negare corpus esse sanguinemque Christi, quod nefas est non solum dicere, uerum etiam cogitare.

XuI. At quia confitentur et corpus et sanguinem Dei esse, nec hoc esse potuisse nisi facta in melius commutatione, [c 1Kb] neque ista commutatio corporaliter, sed spiritualiter facta sit, [d 178Kb] necesse est iam ut figurate facta esse dicatur; quoniam sub uelamento corporei  panis corporeique uini spirituale corpus spiritualisque sanguis existit: [a 1Kb] non quod duarum sint existentie rerum inter se diuersarum, corporis uidelicet et spiritus, uerum una eademque res, secundum aliud species panis et uini consistit, secundum aliud autem corpus est et sanguis Christi. Secundum namque quod utrumque corporaliter contingitur, species sunt creature corporee; secundum potentiam uero quod spiritaliter facte sunt, mysteria sunt corporis et sanguinis Christi.

XuII. Consideremus sacri fontem baptismatis, qui fons uite non immerito nuncupatur, quia descendentes in se melioris uite nouitate reformat, et de peccato mortuis uiuentes iustitie donat: num secundum quod aque conspicitur elementum esse, istam  potentiam obtinet. Attamen nisi sanctificationis uirtutem obtineret, labem uitiorum nequaquam diluere posset; et nisi uigorem uite contineret, nullo modo mortuis prestare uitam ualeret, mortuis autem non carne, sed anima. In eo tamen fonte si consideretur solummodo quod corporeus aspicit sensus, elementum fluidum conspicitur, corruptioni subiectum, nec nisi corpora lauandi potentiam obtinere. Sed accessit sancti Spiritus per sacerdotis consecrationem uirtus, et efficax facta est non solum corpora, uerum etiam animas diluere, et spirituales sordes spirituali potentia dimouere.

XuIII. Ecce in uno eodemque elemento duo uidemus inesse sibi resistentia, id est corruptioni subacens incorruptionem prestare, et uitam non habens  uitam contribuere. Cognoscitur ergo in isto  fonte et inesse quod sensus corporis attingat, et idcirco mutabile atque corruptibile; et rursus inesse quod fides sola conspiciat, et ideo nec corrumpi posse, nec uite discrimen accipere. Si requiras quod superficietenus lauat, elementum est; si uero perpendas quod interius purgat, uirtus uitalis est, uirtus sanctificationis, uirtus immortalitatis. Igitur in proprietate humor corruptibilis, in mysterio uero uirtus sanabilis.

XIX. Sic itaque Christi corpus et sanguis superficietenus considerata, creatura est mutabilitati corrupteleque subiecta. Si mysterii uero perpendas uirtutem, uita est participantibus se tribuens immortalitatem. [b 3Kb] Non ergo sunt idem quod cernuntur, et quod creduntur. Secundum enim quod cernuntur corpus pascunt corruptibile, ipsa corruptibilia:  secundum uero quod creduntur animas pascunt in eternum uicturas, ipsa immortalia.

XX. Apostolus quoque scribens Corinthiis ait - Nescitis quoniam patres nostri omnes sub nube fuerunt: et omnes mare transierunt: et omnes in Mose baptizati sunt, in nube, et in mari, et omnes eamdem escam spiritualem manducauerunt; et omnes eumdem potum spiritualem biberunt? Bibebant autem de spirituali consequenti eos petra. Petra autem erat Christus . Animaduertimus et mare baptismi speciem pretulisse, et nubem; patresque prioris Testamenti in eis, id est in nube siue mari, baptizatos fuisse. Num uel mare, secundum quod elementum uidebatur, baptismi potuit habere uirtutem? uel nubes, iuxta quod densioris  crassitudinem eris ostendebat, [add. populum]  sanctificare quiuerit? Nec tamen Apostolum in Christo locutum audemus dicere quod non uere dixerit patres nostros in nube et mari fuisse baptizatos.

XXI. Et quamuis baptismus ille formam baptismatis Christi, quod hodie geritur in Ecclesia, non pretulerit, baptismum tamen exstitisse, et in eo patres nostros baptizatos fuisse, nullus negare sanus audebit, nisi uerbis Apostoli contradicere uesanus presumpserit. Igitur et mare et nubes non secundum hoc quod corpus exstiterant, sanctificationis munditiam prebuere, uerum secundum quod inuisibiliter sancti Spiritus sanctificationem continebant. Erat namque in eis uisibilis forma, que corporeis sensibus appareret, non in imagine, sed in ueritate; et  interius spiritualis potentia refulgebat, que non carnis oculis, sed mentis luminibus appareret.

XXII. Similiter manna populo de celo datum, et aqua profluens de petra, corporales exstiterant et corporaliter populum uel pascebant uel potabant: attamen Apostolus uel illud manna, uel illam aquam, spiritualem escam spiritualemque potum appellat. Cur hoc? Quoniam inerat corporeis illis substantiis spiritualis uerbi potestas, que mentes potius quam corpora credentium pasceret atque potaret . Et cum cibus uel potus ille futuri corporis Christi sanguinisque mysterium, quod celebrat Ecclesia, premonstraret, eamdem tamen escam spiritualem manducasse, eumdem totum spiritualem bibisse patres nostros sanctus Paulus asseuerat.

 XXIII. Queris fortasse quam eamdem? Nimirum  ipsam quam hodie populus credentium in Ecclesia manducat et bibit . Non enim licet diuersam intelligi, quoniam unus idemque Christus est, qui et populum in deserto, in nube et in mari baptizatum, sua carne pauit, suo sanguine tunc potauit, et in Ecclesia nunc credentium populum sui corporis pane, sui sanguinis unda pascit atque potat.

XXIu. Quod uolens Apostolus intimare, cum dixisset patres nostros eamdem escam spiritualem manducasse, eumdemque potum spiritualem bibisse, consequenter adiecit: Bibebant autem de spirituali consequenti eos petra. Petra autem erat Christus . Ut intelligeremus, in deserto Christum in spirituali petra constitisse, et sui sanguinis undam populo prebuisse, qui postea corpus de  uirgine sumptum, et pro salute credentium in cruce suspensum, nostris seculis exibuit, et ex eo sanguinis undam effudit [a 1Kb] quo non solum redimeremur, uerum etiam potaremur.

XXu. Mirum certe, quoniam incomprehensibile et inestimabile! Nondum hominem assumpserat, nundum pro salute mundi mortem degustauerat, nondum sanguine suo nos redemerat, et iam nostri patres in deserto per escam spiritualem potumque inuisibilem eius corpus manducabant et eius sanguinem bibebant: uelut testis exstat Apostolus clamans eamdem escam spiritualem manducasse, eumdem potum spiritualem bibisse patres nostros. Non isthic ratio qua fieri potuerit, disquirenda; sed fides quod factum sit, adhibenda. [b 4Kb] Ipse namque qui nunc in  Ecclesia omnipotenti uirtute panem et uinum in sui  corporis carnem et proprii cruoris undam spiritualiter conuertit ipse tunc quoque manna de celo datum corpus suum, et aquam de petra profusam proprium sanguinem, inuisibiliter operatus est.

XXuI. Quod intelligens Dauid in Spiritu sancto, protestatus est: Panem, inquiens, angelorum manducauit homo . Ridiculum namque est opinari quod manna corporeum patribus datum celestem pascat exercitum, aut tali uescantur edulio, qui diuini uerbi saginantur epulis. Ostendit certe Psalmista, uel magis Spiritus sanctus loquens in Psalmista, uel quid patres nostri in illo manna celesti perceperint, uel quod fideles in mysterio corporis Christi credere debeant. In utroque certe Christus innuitur, qui et credentium animas pascit,  et angelorum cibus existit: utrumque hoc non corporeo gustu, nec corporali sagina, sed spiritualis uirtute uerbi.

XXuII. Et, euangelista narrante, cognouimus quod Dominus noster iehsu Christus priusquam pateretur, accepto pane, gratias egit, dedit discipulis suis dicens: Hoc est corpus meum quod pro uobis datur: hoc facite in meam commemorationem. Similiter et calicem, postquam cenauit, dicens: Hic est calix Nouum Testamentum in sanguine meo, qui pro uobis fundetur . uidemus nondum passum esse Christum, et iam tamen sui corporis et sanguinis mysterium operatum fuisse.

XXuIII. Non enim putamus ullum fidelium dubitare panem illum fuisse Christi corpus effectum, quod  discipulis donans dicit: Hoc est corpus meum quod pro uobis datur; sed neque calicem dubitare sanguinem Christi continere, de quo idem ait: Hic est calix Nouum Testamentum in sanguine meo, qui pro uobis fundetur. Sicut ergo paulo antequam pateretur, panis substantiam et uini creaturam conuertere potuit in proprium corpus quod passurum erat, et in suum sanguinem qui post fundendus exstabat; [a 9Kb] sic etiam in deserto manna et aquam de petra in suam carnem et sanguinem conuertere preualuit, quamuis longe post et caro illius pro nobis in cruce pendenda, et sanguis  eius in ablutionem nostram fundendus superabat.

XXIX. Hic etiam considerare debemus quemadmodum sit accipiendum quod ipse dicit: Nisi manducaueritis carnem Filii hominis, et sanguinem eius biberitis, non habebitis uitam in uobis . Non enim dicit quod caro ipsius que pependit in cruce, particulatim concidenda foret et a discipulis manducanda; uel sanguis ipsius, quem fusurus erat pro mundi redemptione, discipulis dandus esset in potum: hoc enim scelus esset si, secundum quod infideles tunc acceperunt, a discipulis uel sanguis eius biberetur uel caro comederetur.

XXX. Propter quod in consequentibus ait discipulis, non infideliter, sed fideliter uerba Christi suscipientibus,  nec tamen quomodo illa uerba intelligenda penetrantibus [add., forent]: Hoc uos scandalizat, inquiens, si ergo uideritis filium hominis ascendentem ubi erat prius ? Tanquam diceret: Non ergo carnem meam, uel sanguinem meum, uobis corporaliter comedendam, uel bibendum, per partes distributum distribuendumue putetis; cum post resurrectionem uisuri sitis me celos ascensurum [b 2Kb] cum integri corporis siue sanguinis mei plenitudine. Tunc intelligetis quod non, sicut infideles arbitrantur, carnem meam a credentibus comedendam; sed uere per mysterium panem et uinum, in corporis et sanguinis mei conuersa substantiam, a credentibus sumenda.

XXXI. Et consequenter: Spiritus est, inquit, qui  uiuificat; caro non prodest quidquam . Carnem dicit quidquam non prodesse, illo modo sicut infideles intelligebant; alioquin uitam prebet, sicut a fidelibus per mysterium sumitur. Et hoc quare? Ipse manifestat cum dicit: Spiritus est qui uiuificat. In hoc itaque mysterio corporis et sanguinis, spiritualis est operatio, que uitam prestat, sine cuius operatione mysteria illa nichil prosunt, quoniam corpus quidem pascere possunt, sed animam pascere non possunt.

XXXII. Hic iam illa suboritur questio, quam plurimi  proponentes loquuntur, a 3Kb] non in figura, sed in ueritate ista fieri. Quod dicentes, sanctorum scriptis Patrum contraire comprobantur.

XXXIII. Sanctus Augustinus, doctor Ecclesie precipuus, in libro de Doctrina Christiana tertio , taliter scribit: »Nisi manducaueritis, inquit Saluator, carnem filii hominis, et biberitis sanguinem eius, non habebitis uitam in uobis . Facinus uel flagitium uidetur habere. Figura ergo est precipiens passioni Domini esse communicandum, et fideliter recondendum [Apud sanctum Augustinum, atque suauiter atque utiliter recondendum] in memoria quod pro nobis eius caro crucifixa et uulnerata sit.«

XXXIu. Cernimus quod doctor iste mysteria corporis et sanguinis, sub figura dicit a fidelibus celebrari:  [b 2Kb] nam carnem illius sanguinemque eius sumere carnaliter non religionis dicit esse, sed facinoris. De quibus fuerant illi qui in Euangelio dicta Domini non spiritualiter, sed carnaliter intelligentes, recesserunt ab eo, et iam cum illo non ibant .

XXXu. Idem in epistola ad Bonifacium episcopum scribens , inter aliqua sic ait: »Nempe sepe ita loquimur, ut Pascha propinquante, dicamus crastinam uel perendinam Domini passionem,  cum ille ante tam multos annos passus sit, nec omnino nisi semel illa passio facta sit. Nempe ipso die Dominico dicimus: Hodie Dominus resurrexerit, cum ex quo resurrexit tot anni transierint. Cur nemo tam ineptus est, ut nos ita loquentes arguat esse mentitos, nisi quia istos dies secundum illorum quibus hec gesta sunt similitudinem nuncupamus, ut dicatur ipse dies, qui non est ipse, sed reuolutione temporis similis eius, et dicatur illo die fieri propter sacramenti celebrationem, quod non die, sed iam olim factum sit. Non semel immolatus est Christus in seipso? et tamen in sacramento non solum per omnes Pasche solemnitates, sed omni die populis immolatur: nec utique mentitur qui interrogatus cum responderet immolari. Si enim sacramenta quamdam  similitudinem rerum earum quarum sacramenta sunt non haberent, omnino sacramenta non essent. Ex hac ipsa autem similitudine plerumque iam ipsarum rerum nomina accipiunt. Sicut ergo secundum quemdam modum sacramentum corporis Christi corpus Christi est, sacramentum sanguinis Christi sanguis Christi est, ita sacramentum fidei fides est.«

XXXuI. [c 5Kb] Cernimus quod sanctus Augustinus dicit aliud sacramenta, et aliud res quarum sunt sacramenta.  Corpus autem, in quo passus est Christus; et sanguis eius de latere qui fluxit, res sunt. Harum uero rerum mysteria dicit esse sacramenta corporis et sanguinis Christi, que celebrantur ob memoriam Dominice passionis, non solum per omnes Pasche solemnitates singulis annis, uerum etiam singulis in anno diebus.

XXXuII. Et cum unum sit corpus Dominicum, in quo semel passus est; et unus sanguis, qui pro salute mundi fusus est: attamen sacramenta ipsarum rerum uocabula sumpserunt, ut dicantur corpus et sanguis Christi, cum propter similitudinem rerum quas innuunt, sic appellentur: sicut Pascha et Resurrectio Domini uocantur, que per singulos annos celebrantur, cum semel in seipso passus sit et resurrexerit,  nec dies illi iam possint reuocari, quoniam preterierunt. Appellantur tamen illorum uocabulo dies quibus memoria Dominice passionis siue resurrectionis commemoratur, idcirco quod illorum similitudinem habeant dierum quibus Saluator semel passus est et semel resurrexit.

XXXuIII. Unde dicimus: Hodie, uel cras, uel perendie, Domini Pascha est, uel Resurrectio; cum dies illi, quibus hec gesta sunt, multis iam annis preterierint. Sic etiam dicamus Dominum immolari quando passionis eius sacramenta celebrantur, cum semel pro salute mundi sit immolatus in semetipso, sicut Apostolus ait: Christus passus est pro nobis, uobis relinquens exemplum ut sequamini uestigia eius . Non enim quod quotidie in  seipso patiatur quod semel fecit. Exemplum autem nobis reliquit quod in mysterio Domini corporis et sanguinis quotidie credentibus presentatur, ut quisquis ad illud accesserit, nouerit se passionibus eius sociari debere, quarum imaginem in sacris mysteriis  prestolatur, iuxta illud Sapientie: Accessisti ad mensam potentis; diligenter attende que tibi sunt apposita, sciens quia talia te oportet preparare . Accedere ad mensam potentis, est diuini participem libaminis fieri: consideratio uero appositorum, Domini corporis et sanguinis est intelligentia. Quibus quisquis participat, aduertat se talia debere preparare, ut eius imitator existat commoriendo, cuius memoriam mortis, non solum credendo, uerum etiam gustando confitetur.

XXXIX. Item beatus Apostolus ad Hebreos: Talis enim decebat ut nobis esset pontifex, sanctus, innocens, impollutus, segregatus a peccatoribus, et excelsior celis factus. Qui non habet necessitatem, quemadmodum sacerdotes, quotidie hostias offerre prius pro  suis delictis, deinde pro populi: hoc enim fecit semel, se offerendo Dominus iehsu Christus . Quod semel fecit, nunc quotidie frequentat: semel enim pro peccatis populi se obstulit, celebratur tamen hec eadem oblatio singulis per fideles diebus, sed in mysterio, ut quod Dominus iehsu Christus semel se offerens adimpleuit, hoc in eius passionis memoriam quotidie geratur per mysteriorum celebrationem.

XL. Nec tamen falso dicitur quod in mysteriis illis Dominus uel immoletur uel patiatur quoniam illius mortis atque passionis habens similitudinem, quarum existunt representationes. Unde Dominicum corpus et sanguis Dominicus appellantur, quoniam eius sumunt appellationem, cuius existunt sacramentum.  Hinc beatus Isidorus in libris Etymologiarum  sic ait: »Sacrificium dictum, quasi sacrum factum, quia prece mystica consecratur in memoriam pro nobis Dominice passionis. Unde hoc, eo iubente, corpus Christi et sanguinem dicimus  quod dum fit ex fructibus terre, sanctificatur et fit sacramentum, operante inuisibiliter Spiritu Dei. Cuius panis et calicis sacramentum Greci Eucaristiam dicunt, quod Latine bona gratia interpretatur: et quid melius sanguine et corpore Christi? «

XLI. Et iste doctor catholicus sacrum illud Dominice passionis mysterium, in memoriam pro nobis Dominice passionis docet agendum. Hoc dicens ostendit Dominicam passionem semel esse factam, eius uero memoriam in sacris solemnibus representari.

 XLII. Unde et panis qui offertur, ex fructibus terre cum sit assumptus, in Christi corpus dum sanctificatur, transponitur: sicut et uinum, cum ex uite defluxerit, diuini tamen sanctificatione mysterii efficitur sanguis Christi; non quidem uisibiliter, sed, sicut ait presens doctor, operante inuisibiliter Spiritu Dei [al., sancto].

XLIII. Unde sanguis et corpus Christi dicuntur, quia non quod exterius uidentur, sed quod interius, diuino Spiritu operante, facta sunt, accipiuntur. Et quia longe aliud per potentiam inuisibilem existunt quam uisibiliter appareant, discernit, dum dicit, panem et uinum deo corpori et sanguini Domini comparari, »quia sicut uisibilis panis et uini substantia exteriorem nutrit et  inebriat hominem, ita uerbum Dei, qui est panis uiuus, participatione sui fidelium recreat mentes.«

XLIu. Ista dicendo confitemur quod in sacramento corporis et sanguinis Domini, quidquid exterius sumitur, ad corporis refectionem aptatur [b 2Kb] : uerbum autem Dei, qui est panis inuisibiliter in illo existens sacramento, inuisibiliter participatione sui fidelium mentes uiuificando pascit.

XLu. Hinc etiam idem doctor dicit : »Sacramentum est in aliqua celebratione, cum res gesta ita fit ut aliquid significare intelligatur quod sancte accipiendum est [c 105Kb] .« Hec dicendo ostendit omne sacramentum in diuinis rebus aliquid secreti continere; et aliud esse quod uisibiliter  appareat, aliud uero quod inuisibiliter sit accipiendum.

XLuI. Que sunt autem sacramenta fidelibus celebranda consequenter ostendens, ait : »Sunt autem sacramenta baptismus et chrisma, corpus et sanguis. [Apud Isidorum ibidem additur, Christi.] Que ob id sacramenta dicuntur, quia sub tegumento corporalium rerum uirtus diuina secretius salutem eorumdem sacramentorum operatur. Unde et a secretis uirtutibus uel sacris sacramenta dicuntur.« Et in sequentibus ait : »Grece mysterium dicitur quod secretam et reconditam habeat dispositionem.«

XLuII. Quid isthinc perdocemur, nisi quod corpus  et sanguis Domini propterea mysteria dicuntur, quod secretam et reconditam habeant dispositionem, id est, aliud sint quod exterius innuant, et aliud quod interius inuisibiliter operentur?

XLuIII. Hinc etiam et sacramenta uocitantur, quia tegumento corporalium rerum uirtus diuina secretius salutem accipientium fideliter dispensat.

XLIX. Ex his omnibus que sunt hactenus dicta monstratum est quod corpus et sanguis Christi, que fidelium ore in Ecclesia percipiuntur, figure sunt secundum speciem uisibilem; at uero secundum inuisibilem substantiam, id est diuini potentiam uerbi, uere corpus et sanguis Christi existunt. Unde secundum uisibilem creaturam, corpus pascunt; iuxta uero potentioris uirtutem substantie, fidelium mentes  et pascunt et sanctificant. 

L. Iam nunc secunde questionis propositum est inspiciendum, et uidendum utrum ipsum corpus quod de Maria natum est, et passum, et mortuum, et sepultum, quodque ad dexteram Patris consideat, sit quod ore fidelium per sacramentorum mysterium in Ecclesia quotidie sumitur.

LI. Percontemur quid ex hoc sanctus Ambrosius sentiat: ait namque in primo Sacramentorum libro : »Reuera mirabile est quod manna Deus plueret patribus, et quotidiano celi pascebantur alimento; unde dictum est: Panem angelorum manducauit homo . Sed tamen panem illum qui manducauerunt,  omnes in deserto mortui sunt. Ista autem esca quam accipis, iste panis uiuus qui descendit de celo, uite eterne substantiam subministrat; et quicunque hunc manducauerit, non morietur in eternum; [a 1Kb] et corpus Christi est.«

 LII. uide secundum quod doctor iste corpus Christi dicat esse escam quam fideles accipiunt in Ecclesia. Ait namque: »Iste panis uiuus qui de celo descendit, uite eterne substantiam subministrat.« Num secundum hoc quod uidetur, quod corporaliter sumitur, quod dente premitur, quod fauce glutitur, quod receptaculo uentris suscipitur, eterne uite substantiam subministrat? Isto namque modo carnem pascit morituram, nec aliquam subministrat incorruptionem; neque dici uere potest ut quicunque hunc manducauerit, non morietur in eternum . Et hoc enim quod sumit corpus, corruptibile est; nec ipsi corpori potest prestare ne moriatur in eternum: quoniam quod corruptioni subiacet, eternitatem prestare non ualet. Est ergo in illo pane  uita, que non oculis apparet corporeis, sed fidei contuetur aspectu: qui etiam panis uiuus qui descendit de celo existit, et de quo uere dicitur: Quicunque hunc manducauerit, non morietur in eternum; et qui est corpus Christi.«

LIII. Item in consequentibus , cum de omnipotente uirtute Christi loqueretur, sic ait: »Sermo ergo Christi, qui potuit ex nichilo facere quod non erat, non potest ea que sunt in id mutare quod non erant? [b 2Kb] Nonne maius est nouas res dare quam mutare naturas?« [al., non enim minus est nouas rebus dare.]

LIu. Dicit sanctus Ambrosius in illo mysterio sanguinis et corporis Christi commutationem esse factam, et mirabiliter, quia diuine, et ineffabiliter,  quia incomprehensibile. Dicant qui nichil hic uolunt secundum interius latentem uirtutem accipere, sed totum quod apparet uisibiliter estimare, secundum quid hic sit commutatio facta. [c 90Kb] Nam secundum creaturarum substantiam, quod fuerunt ante consecrationem,  hoc et postea consistunt. Panis et uinum prius exstitere; [a 13Kb] in qua etiam specie iam consecrata permanere uidentur. Est ergo interius commutatum Spiritus sancti potenti uirtute, quod fides aspicit, animam pascit, eterne uite substantiam subministrat.

Lu. Item in consequentibus : »Quid hic queris nature ordinem in Christi corpore, cum preter naturam sit ipse Dominus iehsu partus ex uirgine?«

LuI. Hic iam surgit auditor, [b 1Kb] et dicit corpus esse Christi quod cernitur, et sanguinem qui bibitur; nec querendum quomodo factum, sed tenendum quod sic factum sit. Bene quidem sentire uideris. Sed si uim uerborum diligenter inspexeris,  [c 1Kb] corpus quidem Christi sanguinemque fideliter credis. Sed si perspiceres quia quod credis nondum uides; nam si uideres, diceres: uideo; non diceres: Credo corpus sanguinemque esse Christi: nunc autem  quia fides totum quidquid illud totum est, aspicit, et oculus carnis nichil apprehendit, intellige quod non in specie, sed in uirtute corpus et sanguis Christi existant que cernuntur. Unde dicit : »Ordinem nature non hic intuendum, sed Christi potentiam uenerandam, que quidquid uult, quomodo uult, quodcunque uult et creat quod non erat, et creatum permutat in id quod antea non fuerat.« Subiungit idem auctor : »uera utique caro, que crucifixa est, que sepulta est; [d 2Kb] uere ergo carnis illius sacramentum est; ipse clamat Dominus iehsu: Hoc est corpus meum.«

LuII. Quam diligenter, quam prudenter facta distinctio! De carne Christi, que crucifixa est, que sepulta est, id est, secundum quam Christus et crucifixus  est et sepultus, ait: uera itaque caro Christi. At de illa que sumitur in Sacramento, dicit: uere ergo carnis illius sacramentum est, [e 1Kb] distinguens sacramentum carnis a ueritate carnis: quatenus in  ueritate carnis quam sumpserat de uirgine, diceret eum et crucifixum, et sepultum; quod uero nunc agitur in Ecclesia mysterium, uere illius carnis, in qua crucifixus est, diceret esse sacramentum: patenter fideles instituens, quod illa caro, secundum quam et crucifixus est Christus et sepultus, non sit mysterium, sed ueritas nature; hec uero caro, que nunc similitudinem illius in mysterio continet, [a 1Kb] non sit specie caro, sed sacramento: si quidem in specie panis est, in sacramento uerum Christi corpus, sicut ipse clamat Dominus iehsu: Hoc est corpus meum.

LuIII. Item in consequentibus : »Quid comedamus, quid bibamus, alibi tibi per Prophetam Spiritus sanctus expressit, dicens: Gustate, et uidete  quoniam suauis est Dominus: beatus uir qui sperat in eo .« Num corporaliter gustatus ille panis, aut illud uinum bibitum, ostendit quam sit suauis Dominus? Quidquid enim sapit, corporale est et fauces delectat. Nunquid Dominum gustare, corporeum est aliquid sentire? Inuitat ergo spiritualis gusti [gustus] saporem experiri, et in illo uel potu, uel pane, nichil corporaliter opinari, [b 1Kb] sed totum spiritualiter sentire, quoniam Dominus spiritus est, et beatus uir qui sperat in eo.

LIX. Item consequenter : »In illo sacramento Christus est, quia corpus Christi est: non ergo corporalis esca, sed spiritualis est.« Quid apertius? quid manifestius? quid diuinius? Ait enim: »In illo sacramento Christus est.« Non enim ait:  Ille panis, et illud uinum, Christus est. Quod si diceret, Christum corruptibilem  et mortalitati subiectum predicaret: quidquid enim in illa esca uel cernitur uel gustatur corporaliter, corruptibilitati constat obnoxium esse.

LX. Addit: »Quia corpus Christi est.« Insurgis et dicis: Ecce manifeste illum panem et illum potum  corpus esse Christi confitetur. Sed attende quemadmodum subiungit: »Non ergo corporalis esca, sed spiritualis est.« Non igitur sensum carnis adhibeas, nichil enim secundum eum hic decernitur. [c 2Kb] Est quidem corpus Christi; sed non corporale, sed spirituale: est sanguis Christi; sed non corporalis, sed spiritualis. Nihil igitur hic corporaliter, sed spiritualiter sentiendum: corpus Christi est, sed non corporaliter; et sanguis Christi est, sed non corporaliter.

LXI. Item consequenter : »Unde et Apostolus, inquit, de typo eius ait: Quia patres nostri escam spiritualem manducauerunt, et potum spiritualem biberunt . Corpus enim Dei spirituale est; corpus Christi, corpus est diuini Spiritus:  quia spiritus Christus, ut legimus in Threnis: Spiritus ante faciem nostram Christus Dominus .«

LXII. Luculentissime sanguinis et corporis Christi mysterium quemadmodum debeamus intelligere docuit. Cum enim dixisset patres nostros escam spiritualem manducasse, et potum spiritualem bibisse; cum tamen manna illud quod comederunt, et aquam quam biberunt, corporea fuisse nemo qui dubitet, adiungit de mysterio quod in Ecclesia nunc agitur, definiens secundum quid corpus sit Christi: »Corpus enim Dei, inquiens, corpus est spirituale.« Deus utique Christus; et corpus quod sumpsit de Maria uirgine, quod passum, quod sepultum est, quod resurrexit, corpus utique uerum fuit, id est quod uisibile  atque palpabile manebat. At uero corpus quod mysterium Dei dicitur, non est corporale, sed spirituale: quod si spirituale, iam non uisibile neque palpabile. Hinc beatus Ambrosius subiungit: »Corpus, inquiens, Christi, corpus est diuini Spiritus.« Diuinus autem Spiritus nichil corporeum, nichil corruptibile, nichil palpabile quod sit, existit. At hoc  corpus quod in Ecclesia celebratur, secundum uisibilem speciem et corruptibile est et palpabile.

LXIII. Quomodo ergo diuini Spiritus corpus esse dicitur? Secundum hoc utique quod spirituale est, id est, secundum quod inuisibile consistit et impalpabile, ac per hoc incorruptibile.

LXIu. Hinc in consequentibus : »Quia Spiritus Christus, ut legimus: Spiritus ante faciem nostram Christus Dominus.« [a 2Kb] Patenter ostendit secundum quod habeatur corpus Christi, uidelicet secundum id quod sit in eo Spiritus Christi, id est diuini potentia uerbi, que non solum animam pascit, uerum etiam purgat.

LXu. Propter quod ipse dicit auctor consequenter : »Denique cor nostrum esca ista confirmat,  et potus iste letificat cor hominis , ut Propheta commemorauit.« Num esca corporalis cor hominis confirmat, et potus corporeus letificat cor hominis? Sed ut ostenderet que esca uel qui potus sint de quibus loquitur, addidit signanter, esca ista, uel, potus iste. »Que ista? uel qui iste? Corpus nimirum Christi, corpus diuini Spiritus; et ut apertius inculcetur, spiritus Christus, de quo loquitur: Spiritus ante faciem nostram Christus Dominus.« Quibus omnibus euidenter ostenditur nichil in esca  ista, nichil in potu isto corporaliter sentiendum, sed totum spiritualiter attendendum.

LXuI. Non enim anima, que corde hominis presenti loco significatur, uel esca corporea, uel potu corporeo pascitur, sed uerbo Dei nutritur ac uegetatur: quod apertius in libro u Sacramentorum  doctor idem affirmat: »Non iste panis est, inquiens, qui uadit in corpus; sed ille panis uite eterne, qui anime nostre substantiam subministrat.«

LXuII. Et quia non de communi pane dixerit hoc sanctus Ambrosius, uerum de pane corporis Christi, sequentia lectionis manifestissime declarant: loquitur enim de pane quotidiano, quem credentes sibi postulant dari.

 LXuIII. Et idcirco subiungit: »Si quotidianus est panis, cur post annum illum sumis; quemadmodum Greci in Oriente facere consuerunt? Accipe ergo quotidie quod quotidie tibi prosit: sic uiue, ut quotidie merearis accipere.« Ergo manifestum de quo pane loquitur, de pane uidelicet corporis Christi, qui non ex eo quod uadit in corpus, sed ex eo quod panis sit uite eterne, anime nostre substantiam fulcit.

LXIX. [b 7Kb] Huius doctissimi uiri auctoritate perdocemur  quod multa differentia separatur corpus in quo passus est Christus, et sanguis quem pendens in cruce de latere suo profudit, et hoc corpus quod in mysterio passionis Christi quotidie a fidelibus celebratur, et ille quoque sanguis qui fidelium ore sumitur, ut mysterium sit illius sanguinis quo totus redemptus est mundus. Iste namque panis et iste potus non secundum quod uidentur corpus siue sanguis existunt Christi, sed secundum quod spiritualiter uite substantiam subministrant. Illud uero corpus in quo semel passus est Christus, non aliam speciem preferebat quam in qua consistebat; hoc enim erat quod uere uidebatur, quod tangebatur, quod crucifigebatur, quod sepeliebatur. Similiter sanguis illius de lat re manans, non aliud apparebat  exterius et aliud interius obuelabat; [a 1Kb] uerus itaque sanguis de uero corpore profluebat. At nunc sanguis Christi quem credentes ebibunt, et corpus  quod comedunt, aliud sunt in specie et aliud in significatione: aliud, quod pascunt corpus esca corporea; et aliud, quod saginant mentes eterne uite substantia.

LXX. De qua re beatus Hieronymus in commentario Epistole Pauli ad Ephesios [b 1Kb] , ita scribit: »Dupliciter sanguis Christi et caro intelligitur: uel spiritualis illa atque diuina, de qua ipse dicit: Caro mea uere est cibus, et sanguis meus uere est potus ; uel caro, que crucifixa est, et sanguis qui militis effusus est lancea.«

LXXI. Non parua doctor iste differentia corporis et sanguinis Christi fecit distinctionem. Namque dum carnem uel sanguinem que quotidie sumuntur a fidelibus, spiritualia dicit esse; at uero caro que  crucifixa est, et sanguis qui militis effusus est lancea, non spiritualia esse dicuntur neque diuina [c 11Kb] , patenter insinuat, quod tantum inter se differunt quantum  differunt corporalia et spiritualia, uisibilia et inuisibilia, diuina atque humana: et quod a se differunt, non idem sunt. Differunt autem caro spiritualis que fidelium ore sumitur, et sanguis spiritualis  qui quotidie credentibus potandus exhibetur, a carne que crucifixa est, et a sanguine qui militis effusus est lancea; sicut auctoritas presentis uiri testificatur: non igitur idem sunt.

 LXXII. Illa namque caro que crucifixa est, de uirginis carne facta est, ossibus et neruis compacta, et humanorum membrorum lineamentis distincta, rationalis anime spiritu uiuificata in propriam uitam et congruentes motus. At uero caro spiritualis que populum credentem spiritualiter pascit, secundum speciem quam gerit exterius, frumenti granis manu artificis consistit, nullis neruis ossibusque compacta, nulla membrorum uarietate distincta, nulla rationali substantia uegetata, nullos proprios motus potens exercere. Quidquid enim in ea uite prebet substantiam, spiritualis est potentie et inuisibilis efficientie, diuineque uirtutis: atque aliud longe consistit secundum quod exterius conspicitur, atque aliud secundum quod in mysterio creditur. Porro caro  Christi que crucifixa est, non aliud exterius quam quod interius erat, ostendebat: quia uera caro ueri hominis existebat, corpus utique uerum in ueri corporis specie consistens.

LXXIII. Considerandum quoque quod in pane illo non solum corpus Christi, uerum etiam in eum credentis populi figuretur: unde multis frumenti granis conficitur, quia corpus populi credentis multis per uerbum Christi fidelibus augmentatur. 

LXXIu. Qua de re, sicut in mysterio panis ille Christi corpus accipitur, sic etiam in mysterio membra populi credentis in Christum intimantur; et sicut non corporaliter sed spiritualiter panis ille credentium corpus dicitur, sic quoque Christi corpus  non corporaliter sed spiritualiter necesse est intelligatur.

LXXu. Sic et in uino qui sanguis Christi dicitur, aqua misceri iubetur, nec unum sine altero permittitur offerri, quia nec populus sine Christo, nec Christus sine populo; sicut nec caput sine corpore, uel corpus sine capite, ualet existere. Aqua denique in illo sacramento populi gestat imaginem.  Igitur si uinum illud sanctificatum per ministrorum officium, in Christi sanguinem corporaliter conuertitur; aqua quoque, que pariter admista est, in sanguinem populi credentis necesse est corporaliter conuertatur. Ubi namque una sanctificatio est, una consequenter operatio; et ubi par ratio, par quoque consequitur mysterium. At uidemus in aqua secundum corpus nichil esse conuersum, consequenter ergo et in uino nichil corporaliter ostensum. Accipitur spiritualiter quidquid in aqua de populi corpore significatur; accipiatur ergo necesse est spiritualiter quidquid in uino de Christi sanguine intimatur.

LXXuI. Item, que a se differunt idem non sunt. Corpus Christi quod mortuum est et resurrexit, et  immortale factum iam non moritur, et mors illi ultra non dominabitur , eternum est, nec iam passibile: hoc autem quod in Ecclesia celebratur, temporale est, non eternum; corruptibile est, non incorruptum; in uia est, non in patria. Differunt igitur a se, quapropter non sunt idem. Quomodo uerum corpus Christi dicitur et uerus sanguis?

LXXuII. Si enim corpus Christi est; et hoc dicitur uere quia corpus Christi est: in ueritate corpus Christi est; et si in ueritate corpus Christi, et corpus Christi incorruptibile est, et impassibile est, ac per hoc eternum. Hoc igitur corpus Christi quod agitur in Ecclesia, necesse est ut incorruptibile sit et eternum. Sed negari non potest corrumpi quod per partes comminutum [a 23Kb] dispartitur sumendum, et  dentibus commolitum in corpus traiicitur. Sed aliud est quod exterius geritur, aliud uero quod per fidem creditur: ad sensum quod pertinet corporis, corruptibile; quod fides uero credit, incorruptibile. [b 1Kb] Exterius igitur quod apparet, non est ipsa res, sed imago rei; mente uero quod sentitur et intelligitur, ueritas rei.

LXXuIII. Hinc beatus Augustinus in Euangelii  Ioannis Expositione , dum de corpore Christi loqueretur et sanguine, sic ait: »Manducauit et Moyses manna, manducauit et Aaron, manducauit et Phinees, manducauerunt ibi multi qui Deo placuerunt, et mortui sunt. Quare? Quia uisibilem cibum spiritualiter intellexerunt, spiritualiter esurierunt, spiritualiter gustauerunt, ut spiritualiter satiarentur. Nam et nos hodie accipimus uisibilem cibum; sed aliud est sacramentum, aliud uirtus sacramenti.« Item in posterioribus: Hic est panis, qui de celo descendit . Hunc panem significauit manna, hunc panem significauit altare Dei. Sacramenta illa fuerunt; in signis diuersa sunt; in re que significatur, paria sunt. Apostolum audi: Nolo uos ignorare, fratres, quia patres nostri omnes  sub nube fuerunt, et omnes eamdem escam spiritualem manducauerunt, et omnes eumdem potum spiritualem biberunt . Spiritualem utique, eamdem; non corporalem alterum; quia illi manna, nos aliud: spiritualem uero, quam nos. Et adiungit: »Et omnes eumdem potum spiritualem biberunt. Aliud illi, aliud nos, sed specie uisibili: quod tamen hoc idem significaret uirtute spirituali. Quomodo enim, eumdem potum? Bibebant, inquit, de spirituali sequenti eos petra: petra autem erat Christus. Inde panis unde potus. Petra Christus in signum, uerus Christus in uerbo et in carne.«

LXXIX. »Item: Hic est panis de celo descendens: ut si quis ex ipso manducauerit, non moriatur.« Sed quod pertinet ad uirtutem sacramenti, non quod  pertinet ad uisibile sacramentum; qui manducat intus, non foris; qui manducat in corde, non qui premit dente.«

LXXX. Item in posterioribus uerba Saluatoris introducens, ita dicit: Hoc uos scandalizat, quia dixi: Carnem meam do uobis manducare, et sanguinem meum bibere? Si ergo uideritis filium hominis ascendentem ubi erat prius?  Quid est hoc? Hinc soluit quod illos mouerat, hinc aperuit unde fuerant scandalizati. Illi enim putabant eum erogaturum corpus suum: ille autem dixit se ascensurum in celum utique integrum: Cum uideritis filium hominis ascendentem ubi erat prius. Certe uel tunc uidebitis, quia non eo modo quo putatis erogat  corpus; certe uel tunc intelligetis quia gratia eius non consumitur morsibus; et ait: Spiritus est qui uiuificat, caro non prodest .

LXXXI. Et pluribus interpositis, rursus adiicit: Quisquis autem, inquit idem Apostolus, Spiritum Christi non habet, hic non est eius . Spiritus ergo est qui uiuificat: caro autem non prodest quidquam. uerba que ego locutus sum uobis, spiritus et uita sunt . Quid est, spiritus et uita sunt? Spiritualiter intelligenda sunt. Intellexisti spiritualiter, spiritus et uita sunt. Intellexisti carnaliter, etiam spiritus et uita sunt, sed tibi non sunt.

LXXXII. Huius auctoritate doctoris uerba Domini tractantis de sacramento sui corporis et sanguinis,  manifeste docemur, quod illa uerba Domini spiritualiter et non carnaliter intelligenda sunt; sicut ipse ait: uerba que ego loquor uobis, spiritus et uita sunt. uerba utique de sua carne manducanda, et de suo sanguine bibendo. Inde enim loquebatur unde discipuli fuerant scandalizati. Ergo ut non scandalizarentur reuocat eos diuinus Magister de carne ad spiritum, de corporea uisione ad intelligentiam inuisibilem.

LXXXIII. [a 1Kb] uidemus ergo: esca illa corporis Domini, et potus ille sanguinis eius, secundum quid uere corpus eius et uere sanguis eius existunt, uidelicet secundum quod spiritus et uita sunt.

LXXXIu. Item, que idem sunt, una definitione comprehenduntur. De uero corpore Christi dicitur  quod sit uerus Deus et uerus homo: Deus, qui ex Deo Patre ante secula natus; homo, qui in fine seculi ex Maria uirgine genitus. [b 1Kb] Hec autem dum de corpore Christi quod in Ecclesia per mysterium geritur dici non possunt, secundum quemdam modum corpus Christi esse cognoscitur; et modus iste in figura est et imagine, ut ueritas res ipsa sentiatur.

LXXXu. In orationibus que post mysterium corporis sanguinisque Christi dicuntur, et a populo respondetur, Amen; sic sacerdotis uoce dicitur: [c 4Kb] Pignus eterne uite capientes, humiliter imploramus ut quod in imagine contingimus sacramenti, manifesta participatione sumamus.

 LXXXuI. Et pignus enim et imago, alterius rei sunt, id est non ad se, sed ad aliud aspiciunt. Pignus enim illius rei est pro qua donatur; imago illius cuius similitudinem ostendit. Significant enim ista rem cuius sunt, non manifeste ostendunt. [a 4Kb] Quod cum ita est, apparet quod hoc corpus et sanguis pignus et imago rei sunt future; ut quod nunc per similitudinem ostenditur, in futuro per manifestationem reueletur. Quod si nunc significant, in futuro autem patefacient, aliud est quod nunc geritur, aliud quod in futuro manifestabitur.

LXXXuII. Qua de re et corpus Christi et sanguis est quod Ecclesia celebrat, sed tanquam pignus,  tanquam imago. ueritas uero erit, cum iam nec pignus nec imago, sed ipsius rei ueritas apparebit.

LXXXuIII. Item alibi: Perficiant in nobis, Domine, quesumus, tua sacramenta quod continent: ut que nunc specie gerimus, rerum ueritate capiamus [b 1Kb] . Dicit quod in specie gerantur ista, non in ueritate; id est per similitudinem, non per ipsius rei manifestationem. Differunt autem a se species et ueritas. Quapropter corpus et sanguis quod in Ecclesia geritur, differt ab illo corpore et sanguine quod in Christi corpore iam glorificatum cognoscitur. Et hoc corpus pignus est et species; illud uero ipsa ueritas. Hoc enim geretur donec ad illud perueniantur;  ubi uero ad illud peruentum fuerit, hoc remouebitur.

LXXXIX. Apparet itaque quod multa intra se differentia separantur, quantum est inter pignus et eam rem pro qua pignus traditur, [a 3Kb] et quantum inter imaginem et rem cuius est imago; et quantum inter speciem et ueritatem. uidemus itaque multa differentia separari mysterium sanguinis et corporis Christi quod nunc a fidelibus sumitur in Ecclesia, et illud quod natum est de Maria uirgine, quod passum, quod sepultum, quod resurrexit, quod celos ascendit, quod ad dexteram Patris sedet. Hoc namque quod agitur in uia spiritualiter est accipiendum, quia fides quod non uidet, credit, et spiritualiter pascit animam, et letificat cor, et uitam prebet  eternam et incorruptionem, dum non attenditur quod corpus pascit, quod dente premitur, quod per partes comminuitur, sed quod in fide spiritualiter accipitur. At uero corpus illud in quo passus est et resurrexit Christus, proprium eius corpus existit, de uirginis Marie corpore sumptum, palpabile seu uisibile, etiam post resurrectionem, sicut ipse discipulis ait: Palpate et uidete quia spiritus carnem et ossa non habet sicut me uidetis habere .

XC. Audiamus etiam quod beatus Fulgentius in libello de Fide dicat : »Firmissime tene, et nullatenus dubites, ipsum unigenitum Deum uerbum carnem  factum, se pro nobis obtulisse sacrificium, et hostiam Deo in odorem suauitatis; cui cum Patre et Spiritu sancto a patriarchis, et prophetis, et sacerdotibus, tempore ueteris Testamenti animalia sacrificabantur: et cui nunc, id est tempore Noui Testamenti, cum Patre et Spiritu sancto, cum quibus illi una est diuinitas, sacrificium panis et uini, in fide et caritate, sancta catholica Ecclesia per uniuersum orbem terre offerre non cessat. In illis enim carnalibus uictimis significatio fuit carnis Christi, quam pro peccatis nostris ipse sine peccato fuerat oblaturus, et sanguinis quem erat effusurus in remissionem peccatorum nostrorum. In isto autem sacrificio gratiarum actio atque commemoratio est carnis Christi quam pro nobis obtulit, et sanguinis quem pro nobis  effudit. De quo beatus Paulus apostolus dicit in Actibus apostolorum: Attendite uobis et uniuerso gregi in quo uos Spiritus sanctus posuit episcopos regere Ecclesiam Dei, quam acquisiuit sanguine suo . In illis ergo sacrificiis quid nobis esset donandum, figurate significabatur; in hoc autem sacrificio quid iam nobis donatum sit, euidenter ostenditur.«

XCI. Dicens quod in illis sacrificiis quid nobis esset donandum significabatur; in isto uero sacrificio quid sit donatum commemoretur, patenter innuit quod [b 3Kb] sicut illa figuram habuere futurorum, sic et hoc sacrificium figura sit preteritorum.

 XCII. Quibus dictis, quanta differentia sit inter corpus in quo passus est Christus, et hoc corpus quod pro eius passionis commemoratione siue mortis sit, euidentissime declarauit. Illud namque proprium et uerum, nichil habens in se uel mysticum uel figuratum; hoc uero mysticum; aliud exterius per figuram ostentans, aliud interius per intellectum fidei representans. 

XCIII. Ponamus adhuc unum Patris Augustini testimonium, quod et dictorum fidem nostrorum astruat et sermonis marginem ponat. In sermone quem fecit ad populum de Sacramento altaris sic infit: »Hoc quod uidetis in altari Dei, iam transacta nocte uidistis; sed quid esset, quid sibi uellet, quam magne rei sacramentum contineret, nondum  audiuistis. Quod ergo uidetis, panis est et calix, quod uobis etiam oculi uestri renuntiant. Quod autem fides uestra postulat instruenda, panis est corpus Christi, calix est sanguis Christi. Breuiter quidem hoc dictum est, quod fidei forte sufficiat; sed fides instructionem desiderat. Dicit enim propheta: Nisi credideritis, non intelligetis . Potestis ergo dicere mihi: Precepisti ut credamus, expone ut intelligamus. Potest enim animo cuiuspiam cogitatio talis oboriri: Dominus noster iehsu Christus nouimus unde acceperit carnem, de uirgine scilicet Maria; infans lactatus est, nutritus est, creuit, ad iuuenilem etatem perductus est, a Iudeis persecutionem passus est, ligno suspensus est, interfectus est, de ligno depositus est, sepultus est, tertio die  resurrexit; quo die uoluit, in celum ascendit; illuc leuauit corpus suum; inde uenturus est iudicare uiuos et mortuos; ibi est modo sedens ad dexteram Patris. Quomodo panis corpus eius? et calix, uel quod habet calix, quomodo eius est sanguis? Ista, fratres, ideo dicuntur sacramenta, quia in eis aliud uidetur et aliud intelligitur: quod uidetur, speciem habet corporalem;  quod intelligitur, fructum habet spiritualem.

XCIu. Ista uenerabilis auctor dicens instruit nos quid de proprio corpore Domini, quod de Maria natum, et nunc ad dexteram Patris sedet, et in quo uenturus iudicare uiuos et mortuos; et quid de isto quod super altare ponitur et populo participatur, sentire debeamus. Illud integrum est, neque ulla sectione diuiditur, nec ullis figuris obuelatur: hoc uero quod supra mensam Domini continetur, et figura est, quia sacramentum est; et exterius quod uidetur, speciem habet corpoream que pascit corpus: [a 1Kb] interius uero quod intelligitur, fructum habet spiritualem qui uiuificat animam.

XCu. Et de hoc mystico corpore uolens apertius et manifestius loqui, sic dicit in consequentibus  : »Corpus ergo Christi si uultis intelligere, Apostolum audite dicentem: uos estis corpus Christi et membra ; mysterium uestrum in mensa Domini positum est, mysterium uestrum accipitis. Ad id quod estis, Amen respondetis; et respondendo subscribitis. Audis ergo, Corpus Christi, et respondens, Amen, esto membrum corporis Christi, ut uerum sit Amen. Quare ergo in pane? Nihil hic de nostro afferamus; ipsum Apostolum dicentem audiamus, cum de isto sacramento loqueretur, ait: Unus panis, unum corpus multi sumus in Christo ,« et reliqua.

XCuI. Sanctus Augustinus satis nos instruit quod sicut in pane super altare positum corpus Christi  signatur, sic etiam et corpus accipientis populi, ut euidenter ostendat quod corpus Christi proprium illud existat, in quo lactatus, in quo passus, in quo mortuus, in quo sepultus, in quo resurrexit, in quo celos ascendit, in quo Patris ad dexteram sedet; in quo uenturus est ad iudicium. [b 4Kb] Hoc autem quod supra mensam Dominicam positum est,  mysterium continet illius, sicut etiam identidem mysterium continet corporis populi credentis, Apostolo testante: Unus panis, unum corpus multi sumus in Christo.

XCuII. Animaduertat, clarissime princeps, sapientia uestra quod positis sanctarum Scripturarum testimoniis et sanctorum Patrum dictis euidentissime monstratum est, quod panis qui corpus Christi, et calix qui sanguis Christi appellatur, figura sit, quia mysterium: et quod non parua differentia sit inter corpus quod per mysterium existit, et corpus quod passum est, et sepultum, et resurrexit. Quoniam hoc proprium Saluatoris corpus existit, nec in eo uel aliqua figura, uel aliqua significatio, sed ipsa rei manifestatio cognoscitur, et ipsius uisionem credentes  desiderant; quoniam ipsum est caput nostrum, et ipso uiso satiabitur desiderium nostrum; quo ipse et Pater unum sunt, non secundum quod corpus habet Saluator, sed secundum plenitudinem diuinitatis que habitat in homine Christo.

XCuIII. At in isto quod per mysterium geritur figura est non solum proprii corporis Christi, uerum etiam credentis in Christum populi : utriusque namque corporis, id est et Christi, quod passum est et resurrexit; et populi in Christo renati atque de mortuis uiuificati, figuram gestat.

XCIX. Addamus etiam quod iste panis et calix , qui corpus et sanguis Christi nominatur et existit, memoriam representat Dominice passionis siue mortis, quemadmodum ipse in Euangelio  dixit: Hoc facite in mei commemorationem . Quod exponens apostolus Paulus ait: Quotiescunque manducabitis panem hunc, et calicem bibetis, mortem Domini annuntiabitis donec ueniat .

 C. Docemur a Saluatore, necnon a sancto Paulo apostolo, quod iste panis et iste sanguis qui super altare ponuntur, in figuram siue memoriam Dominice mortis ponantur, ut quod gestum est in preterito, presenti reuocet memorie; ut illius passionis memores effecti, per eam efficiamur diuini muneris consortes, per quam sumus a morte liberati: cognoscentes quod ubi peruenerimus ad uisionem Christi, talibus non opus habebimus instrumentis, quibus admoneamur quid pro nobis immensa benignitas sustinuerit; quoniam ipsum facie ad faciem contemplantes, non per exteriorem temporalium rerum admonitionem commouebimur, sed per ipsius contemplationem ueritatis aspiciemus quemadmodum nostre salutis auctori gratias agere debeamus.

 CI. Nec ideo quoniam ista dicimus, putetur in mysterio sacramenti corpus Domini uel sanguinem ipsius non a fidelibus sumi , quando fides non quod oculus uidet, sed quod credit, accipit: quoniam spiritualis est essa, et spiritualis potus, spiritualiter animam pascens, et eterne satietatis uitam tribuens; sicut ipse Saluator mysterium hoc commendans loquitur: Spiritus est qui uiuificat; nam caro nichil prodest .

CII. Imperio uestre magnitudinis parere cupientes, presumpsi paruus rebus de non minimis disputare, non sequentes estimationis nostre presumptionem, sed maiorum intuentes auctoritatem. Que si probaueritis catholice dicta, uestre meritis fidei deputate, que, deposita regalis magnificentie gloria,  non erubuit ab humili querere responsum ueritatis. Sin autem minus placuerint, id nostre deputetur insipientie, que quod optauit, minus efficaciter ualuit explicare.





DISSERTATIO IN LIBRUM DE CORPORE ET SANGUINE DOMINI, Auctore Iacobo BOILEAU, theologo Parisiensi. RATRAMNO asseritur liber de Corpore et Sanguine Domini, et contra Ioannem Harduinum, societatis Iesu presbyterum, ab omni nouitatis aut heresis Caluiniane suspicione et inuentione uindicatur.

 Cum anno 1689 uir theologus societatis Iesuitice publici iuris fecerit Parisiis, typis Francisci Muguetii, regis Christianissimi et illustrissimi archiepiscopi Parisiensis bibliopole, epistolam S. Ioannis Chrysostomi ad Cesarium monachum, quam notis et dissertationi de sacramento altaris associauit; consilio mihi non cognobili et incogitabili, occasione data uel capta, Ratramnum presbyterum, monachum Corbeiensem, non esse genuinum auctorem libri octingentis abhinc annis »de Corpore et Sanguine Domini« ad Carolum Magnum siue Caluum imperatorem inscripti, sibi persuasit, dictumque librum multis hereseos sphalmatis conspurcatum atque errorum contumeliis inquinatum siue impiatum existere totis uiribus comprobauit. Ego uero cum animaduertissem placuisse eiusmodi dissertatori argumenta confutare et frangere quibus Ratramni suasionem siue fidem ab omni heresis suspicione liberasse omnesque libri de Corpore et Sanguine Domini contumelias expunxisse  mihi persuaseram, editione Latino-Gallica studio et cura mea facta Parisiis apud Ioann. Boudot sub Sole Aureo anno 1686, quam prefatione apologetica exornaueram atque accessionibus notarum cumulaueram; ad scribendam hanc responsionem animum appuli, in qua duo recepi comprobanda, que mihi non solum probabilia, uerum etiam certissima semper uisa sunt: scilicet Ratramnum esse uerum ac sincerum huius libri auctorem, nullaque heresis aut erroris contumelia fedari posse. Exsurge igitur, lector erudite, et postpositis opinionibus, anticipatis plerumque quibus indocti doctique passim scriptores theologi mentem de hoc negotio occuparunt, hanc iudica causam: a tua scilicet sententia facta sponsione a me nunquam appellatum iri.

Optimum argumenti genus ad ascribendum et adiudicandum librum auctori suo assumitur ex antiquis manuscriptis, quibus huius auctoris nomen prefigitur, sinceris, non commentitis, neque sursum  neque deorsum adulteratis. uerumenimuero inter litteratos eiusmodi tituli seu littere sunt auctoritates cardinales cause litisque decretorie uidentur, nec suffulta his iura longitudine temporis emoriuntur. At uero dubitandi locus non relinquitur quin eiusmodi codices autographi ipsa etate Ratramni scripti et exarati eique ascripti sint, cum nomine eius exornati reperiantur. Ex apographo octingentorum annorum abbatie Lobiensis publici iuris feci cum uersione Gallica, cuius usum mihi fecerat doctissimus Mabillonius, ordinis S. Benedicti illustris monachus, sinceritate et sublimi humilitate perinsignis in re litteraria diplomatica, et discernendis ueris a  falsis manuscriptis codicibus peritissimus. Alterius septingentorum annorum abbatie Salem Weiller mentionem facit in Itinere Germanico: cui nomen  Ratramni pariter inscriptum est. Porro acta eiusmodi instrumenta nisi ementita probentur, obtrectari aut contradici non possunt. Igitur cum dissertator codices manuscriptos Ratramni nomine inscriptos in falsi suspicione non ponat, iacturam contradicendi aut refutandi sponte fecisse uideatur necesse est.

Illustrissimus Petrus de Marca, archiepiscopus Parisiensis, in cuius sententiam nouitate perculsus dissertator sponte uenit, eiusmodi codices manuscriptos nec uiderat, nec in rerum natura superesse intellexerat: et reuera in opinione de Ratramni nomine lucubrationi de Corpore et Sanguine Domini falso ascripto non permansisset, nec Ioanni Scoto uindicasset in epistola ad domnum Lucam Dacherium, ordinis S. Benedicti doctissimum et illustrissimum monachum, anno Domini 1659, si eiusmodi codices ad aures eius peruenissent; hoc enim de tanto uiro, tam docto, tam bone fame inter litteratos cupido ualde credibile est. Ego uero probabiliter  existimo ad pristinam sententiam rediisse uel potius pristine sententie defensionem, ut ex tractatu de Eucaristia intelligere facile est, ab eius contubernali et consanguineo abbate Fagetio publici iuris facto, et ex libera predicti antistitis confessione domno Luce Dacherio facta antequam ei epistolam illam celebrem inscriberet, tomo II Spicilegii publicatam. De clarissimi huius antistitis sinceritate dubitandi locum non reliquit doctissimus Mabillonius in prefatione secunde partis quarti seculi Benedictini, pag. 45, § 6; qua conceptis uerbis mentem eius testificatione omni exceptione maiore ex hac confessione explicat: »Quid de hoc Ratramni libro sentiret eruditissimus antistes interrogauerat Dacherius: uerbis respondit se probe sentire; at sententiam proferre rogatus, in aliam partem abiit.«

Insuper qua specie ueritatis Ioannes Scotus personam et laruam Ratramni, hominis forte adhuc uiui, inter litteratos clari et consuetissimi, induit, qui faciliter abnuere et insolentiam retundere et  laruam eripere poterat ac mendacium exprobare? Quod patrocinium in celato nomine sibi procurare potuit, imperatore Carolo Caluo doctorum sententiam de corpore Christi in Eucaristia palam inquirente? Quid diuersa sentientibus catholice uiris, nemine homine crimine heresis accusato aut accusante, opus fuit commentito nomine pseudepigrapha adespota scripta in uulgus emittere? Hec enim luce meridiana clarius patent ex secundo numero libri de Corpore et Sanguine Domini, ex quo intelligimus totam hanc controuersiam inter fideles et catholicos uiros exstitisse. uerum cum ducentis post libri Ratramni editionem annis, exsurgente heresi  Berengarii, qui secte istiusmodi nomen dederant, librum Ioannis Scoti ad sue cause patrocinium prodiderunt, nunquam dixerunt libro de Corpore et  Sanguine citato subiectum fuisse nomen Ratramni aut Bertrami loco Ioannis Scoti. Nec uiri catholici qui aduersus Berengarium causam fidei catholice tuendam receperunt eiusmodi nominis mutationem aut INSCRIPTIONEM obiectarunt. Reuera scriptores quidam catholici, humilitatis causa, celato nomine suas lucubrationes olim in publicam lucem emiserunt, uti contigit auctori librorum de Imitatione Christi, libris de Sacramentis S. Ambrosii, Commonitorio uincentii Lirinensis et pluribus aliis, eiusmodi nominum dissimulatio locum dedit inscriptioni et subiectioni falsorum nominum atque ex his infinita eruditorum uirorum inuolucra exorta sunt, uaneque de plerisque auctoribus coniecture in mentes hominum incurrerunt. Sed uix post inuentam artem typographicam, industria eiusmodi dedita opera subiiciendi nomina commentitia pro ueris reperta est, ac coxiges litterati oua sua in alieno nido parere ceperunt. Inuentum enim difficile  habent ante hec tempora, paucis exceptis, scriptores pseudonymi, licet anonymi non desint: scriptores scilicet, qui, celato proprio nomine suis lucubrationibus falsum ac supposititium imposuerint: uix enim in historia uetustatis inuenies, preter Apologiam Origenis, que nomine Pamphili martyris inscripta, Eusebii Cesariensis a plerisque creditur. Constat apud omnes librum de Corpore et Sanguine Domini iussu imperatoris Caroli Calui scriptum fuisse; auctoremque esse uirum doctum in quo sublimis humilitas cum sapientia decertat, cuius sententiam de hoc mysterio rex percontatus fuerat. Insuper applicata mente et uoluntate precauet ne quid ex seipso proferat, sed sententias Patrum undique prodit et spirat. Quid ergo ei metuendum erat et que causa subiiciendi eiusmodi lucubrationi, tot sententiis Patrum explete nomen commentitium? Quid proprium celare iuuabat hominem instigatione et iussu imperatoris scribentem? Hec enim Ioanni Scoto neutiquam conueniunt, quem etiam improbabile  esset et incredibile finxisse et subiecisse se imperatoris iussu ad scribendum librum compulsum fuisse. Nemini enim homini mentis compoti frons adeo periit, ut, rege et imperatore in uiuis superstite, palam et publice fingere audeat se magni principis iussu scribere de summo religionis negotio, seque in imminens periculum ac uite fameque discrimen adducere et saltem accusationem falsarii omnes uerecundie fines impudenter transeuntis sustinere.

Imaginosi uidetur etiam esse cerebri Bertrami nomen sibi persuadere in Ratramnum ab exeuntis seculi noni et ineuntis decimi libellionibus seu amanuensibus conuersum fuisse. Nam ea etate liber de Corpore et Sanguine Domini, uel hereticus uel catholicus, in manibus omnium uersabatur. Si catholicus, quid necesse erat Ioanni Scoto celato nomine in uulgus emittere? Si uero heresi inquinatus habebatur, qua specie poterat nomen ei inscribi auctoris  de religione catholica egregie meriti, uiri sanctitate et doctrina illustrissimi, imo Ratramni Corbeiensis monachi et presbyteri, abbatis Orbacensis, ut Flodoardus refert, cuius ope episcopi Gallicani Ecclesiam Occidentis aduersus Grecos tuendam existimauerant; qui doctrinam S. Augustini de Predestinatione neruose defenderat iussu Caroli Calui regis Francie? Fateri igitur necesse est hanc fictionem et impositionem nominis Ratramni libro de Sanguine corporis Christi defendi non posse nisi a temerario critico. Porro ex his maxime consequitur non posse Erigero ascribi, quod propter hanc nominis Bertrami in Ratramni translationem undecimo seculo auctorem libri de Corpore et Sanguine Domini Ratramnum appellauerit: hoc enim inter ueras et genuinas Erigeri lucubrationes nullibi in oculos incurrit, nec apud ullum undecimi seculi scriptorem ecclesiasticum, quo lites et controuersie Berengarii contestate et redintegrate sunt, huius libri de Corpore et Sanguine  Domini mentione semper postposita et silentio altissimo sepulta. Reuera scriptor anonymus a Cellotio, Iesuitice societatis theologo, publici iuris factus in appendice ad Historiam Gotteschalci, inter aduersarios Paschasii abbatis Corbeiensis Ratramnum nominatim recenset. Sed inter anonymum et Erigerum multum interest: quippe cum e contra Erigerus ipse aduersus Paschasium scripserit, uti intelligimus ex continuatore Chronici abbatie Lobiensis qui exscripsit hec uerba ex Chronico Sigeberti, abbatis Gemblacensis: »Congessit etiam Erigerus contra Radbertum multa catholicorum Patrum scripta de Corpore et Sanguine Domini.« Que uideri possunt tom. uI Spicilegii Dacheriani, fol. 591. Nec etiam eiusmodi nominum Bertrami et Ratramni conuersio aut mixtio fraudi fuit Sigeberto, duodecimi seculi scriptori, ut dissertatori placet, nam uero ac genuino auctori hunc librum de Corpore et Sanguine Christi ascripsit Sigebertus in suo ecclesiasticorum Scriptorum  Catalogo, scilicet nominatim Ratramno, quod quidem ad fidem antiquorum codicum manuscriptorum expressisse uidetur dilucide. Et reuera si quidam Sigeberti codices manuscripti incurrant, in quibus Bertrami nomen legatur non Ratramni, recentiores sunt et emporeutici: nec alibi legisse dissertatorem puto quam in typis expressis sine cura et fide Sigeberti exemplaribus.

Ex his facile est intelligere quam parum firma sit critica dissertatoris, dum sibi fingit, pag. 166, Paschasium Radbertum, abbatem Corbeiensem significare uoluisse auctorem libri de Corpore et Sanguine Domini his uerbis in epistola ad Frudgardum: »Quamuis ex hoc quidam de ignorantia errent, nemo tamen est adhuc in aperto qui hoc ita esse contradicat quod totus orbis credit et confitetur.« Hec enim uerba sic interpretatur dissertator. Innuit haud dubie, inquit, »his uerbis notum sibi uolumen esse cuius artifex non auderet quod aiunt  congredi, sed laruatus incederet. Scribebat autem hanc epistolam Paschasius sub annum 860.« Enimuero si reuera hanc epistolam ad Frudgardum anno 860 scripsit Paschasius, improbabile est ad librum de Corpore et Sanguine Domini Ratramni respexisse: quippe cum scilicet annis fere quindecim post hunc annum compositus sit, quo tempore Carolus Caluus ad imperium Occidentis peruenit, uti perspectum habemus ex titulo prefationis huius libri, his uerbis concepto: »Ad Carolum Magnum imperatorem,« qui in antiquis codicibus manuscriptis occurrit, ad quorum fidem liber de Corpore et Sanguine Domini primulum typis expressus est anno 1532. Nam ex omnibus chronicis intelligimus Carolum Caluum, hoc titulo designatum, ad imperium non peruenisse ante annum 875, quo a summo pontifice Ioanne uIII coronatus fuit, ui et armis profligato Ludouico rege Germanie, cognomento Germanico, qui Francofurti anno continenti 876, 28 Augusti interiit. Constat etiam apud omnes Carolum Caluum  duobus tantum annis imperasse, mortuum scilicet die 6 Octobris anno 877. Sed patet abundanter quam temere dissertator in errorem inductus sit, dum hoc anno 860 Paschasium epistolam ad Frudgardum scripsisse defendit: quippe cum eo plures anni a morte Paschasii iam effluxerant quam ante annum 853 contigisse necesse uidetur, nempe quo abbas Corbeiensis, nomine Odo, secundo concilio Suessoniensi subscripsit, qui in locum Paschasii successerat. Dicet fortasse dissertator Paschasium abdicasse curam abbatie Corbeiensis eo anno 852 aut 853, et nondum obiisse; sed utcunque res sit, non probabit ultra annum 859 uel 60 uixisse: adeoque abundantius patebit librum Ratramni in mentem Paschasii incurrere non potuisse in epistola ad Frudgardum, cum non nisi imperante Carolo Caluo, cui sub titulo imperatoris inscriptus fuit, »ad Carolum Caluum imperatorem,« compositus sit, intra scilicet annum 875, quo ad imperium peruenit Carolus, et 877, quo  ueneno a medico Zedechia sibi propinato exstinctus est.

Ex his dilucide consequitur quam sibi persuadeat perperam dissertator. Hincmarum, Rhemensem archiepiscopum, huiusce libri de Corpore et Sanguine Domini, quem Ratramno uindicamus, mentionem fecisse anno 859, tomo I libri de Predestinatione, cap. 21, pag. 232: ibi enim conceptis uerbis ait non Ratramnum, sed Ioannem Scotum ab omnibus palam ac publice reputari auctorem, capitum que confutanda receperat dictus Hincmarus. Sed insuper que contra fidem Ecclesie ex doctrina et libro Ioannis Scoti exscripserat in libro de Corpore et Sanguine Domini, sub nomine Ratramni neutiquam occurrunt. Hec enim uerba uel uerborum sensus quo numero innotescunt apud Ratramnum? 1o QUOD TRINA SIT DEITAS. 2o QUOD ANGELI SINT NATURA CORPORALES? QUOD ANIMA HOMINIS NON SIT IN CORPORE? 3o QUOD SACRAMENTA ALTARIS NON uERUM CORPUS ET  SANGUIS SINT DOMINI, SED TANTUM MEMORIA uERI CORPORIS ET SANGUINIS EIUS. Reuera dicit Ratramnus num. 99 et 100: »Quod iste panis et calix, qui corpus et sanguis Christi nominatur et existit, memoriam representat Dominice passionis, quemadmodum ipse dixit in Euangelio: Hoc facite in meam commemorationem.« Quod quidem uerissimum et catholice fidei congruentissimum est. Non enim ait Ratramnus non esse uerum corpus, imo uero corpus et sanguis Christi nominatur et existit. Nec ait esse tantum memoriam, nam in hac uoce TANTUM uirus immanis heresis consistit. Preterea ne ex uerbis Ratramni contumeliam caperent uiri catholici, continenti sermone prudenti cautione ab omni ueneno et malo heresis declinat his uerbis: »Nec quoniam ista dicimus putetur in mysterio sacramenti corpus Domini uel sanguinem ipsius non a fidelibus sumi, quando fides non quod oculus uidet, sed quod credit accipit.« Enimuero si non accipiatur in Eucaristia, siue non credatur accipi, quod oculus uidet, sed  quod credit fides, necesse est credi uerum Christi corpus accipi: quippe cum fides ibi credat uerum Christi corpus existere, nominatur scilicet et existit. Insuper hec capitula que refutat Hincmarus obseruat etate sua palam ascripta fuisse, nemine reclamante, Ioanni Scotigene et Prudentio, Trecensi episcopo, neutiquam uero Ratramno, cuius uirtus ac fides, sordide heresis nescia, intaminatis honoribus fulget. Lege librum de Predestinatione Hincmari, cap. 21, pag. 350: »Quorum capitulorum auctores, inquit, uel potius sibi compugnatores, et in quibusdam ueritatis impugnatores, iactitantur a multis Prudentius episcopus et Ioannes Scotigena.«

Non iuri aut rationi congruentius sibi persuadet dissertator, pag. 167, uultum retexisse seu paropidem detraxisse auctori libri de Corpore et Sanguine Domini Adreualdum, monachum Floriacensem tempore Caroli Calui, in libello ea de causa scripto contra ineptias Ioannis Scoti, relato tom. XII Spicilegii  Dacheriani. Enimuero libellus Adreualdi scriptus tempore Caroli Calui, uel fuit antequam imperium capesseret uel post. Si ante, laruam detrahere non potuit libro nondum confecto; si uero post, scilicet ab anno 875 ad annum 877, quomodo laruam detrahere potuit? quippe cum ea etate nemini homini dubium suboleret, ex mente dissertatoris, quin auctor libri esset Ioannes Scotus, et ipse Adreualdus non contra ineptias Ratramni aut Bertrami, sed Ioannis Scoti nominatim scripserit.

Preterea si Ratramnus fuisset auctor illarum ineptiarum quas sub nomine Ioannis Scoti refutat Adreualdus, deberent istiusmodi ineptie in libro Ratramni reperiri, uel omnino uel ex parte. At uero nullatenus incurrunt in oculos hominis accurate legentis; itaque ne quidem de libro Ratramni, siue de libro quem defendimus de Corpore et Sanguine Domini, cogitauit Adreualdus.

 At, inquit dissertator, tempore Berengarii non sub alio nomine quam Ioannis Scoti cognitus est liber de Corpore et Sanguine Domini. Solitarius Sigebertus iterum ascribit Bertramo. Responsio facilis est librum de Corpore et Sanguine Domini Ratramni a sectatoribus Berengarii neutiquam in sui erroris patrocinium proditum fuisse, sed solum Ioannis Scoti erroribus Berengarii magis propitium et conducibilem.

Insuper continenti sermone addit dissertator, ut probet opusculum Ioanni Scoto ascriptum reuera ad Ratramnum pertinere et ei adiudicari debere, Epistolam Ascelini monachi ad Berengarium, exscriptam et publicatam inter notas domini Luce Dacherii ad uitam Lanfranci, Cantuariensis archiepiscopi, pag. 25, in qua prodidit hec uerba quibus designari librum Ratramni quem uindicamus, defendit: »Ioannem Scotum nec inconsiderate, nec impie, nec indigne sacerdotio meo habeo: quem  toto nisu totaque intentione ad hoc solum tendere uideo, ut mihi persuadeat hoc, uidelicet quod in altari consecratur, neque uere Christi sanguinem esse.«

uerum hoc genere argumenti tam iniquum quam probrosum est Ratramno eiusmodi sententiam ascribere, cum presertim nunquam sic locutus sit. Nihil magis a sensu communi hominum alienum uidetur quam sibi fingere et formare hominem qui hoc quod in altari consecratur, non credat uere corpus neque uere Christi sanguinem esse; et tamen sibi persuadeat, et neutiquam dubitet, per mysterium Eucaristie panem et uinum in corporis et sanguinis sui conuersa substantiam, a fidelibus sumenda. Quid enim nos docet fides Ecclesie? quid ea fide credimus et confitemur? nisi per mysterium Eucaristie panem et uinum que consecrantur in altari, uere in substantiam corporis et sanguinis Christi conuersa a fidelibus sumi, a nobis percipi? At uero hoc conceptis uerbis ore dixit et manu scripsit noster Ratramnus  siue Bertramus lib. de Corpore et Sanguine Domini, num. 30: »Tunc intelligetis quod non sicut infideles arbitrantur carnem meam a credentibus comedendam; hoc est, ut supra docet, eodem numero, non per partes frustatim distribuendam et discerpendam, sed uERE per mysterium, panem et uinum in corporis et sanguinis mei conuersa substantiam a fidelibus sumenda.«

Incredibile est, incogitabile et prorsus , nisi omnia naturalis et rationabilis equitatis iura uiolanda sint, hominem non credentem quod in altari consecratur neque uere corpus neque uere Christi sanguinem esse, credere sincere secundum substantiam inuisibilem, hoc est per omnipotentiam uerbi, corpus et sanguinem Christi uere existere in altari: hec enim adeo repugnant, ut in eodem cerebro non interturbato prorsus insociabilia uideantur. uerumtamen hec ultima uerba mentem Ratramni penitus explicant: quippe cum ex num. 49 dicti libri exscripta sint. Lege:  »Ex his omnibus que sunt hactenus dicta monstratum est quod corpus et sanguis Christi que fidelium ore in Ecclesia percipiuntur, figure sunt secundum speciem uisibilem. At uero secundum inuisibilem substantiam, id est diuini potentiam uerbi, uere corpus et sanguis Christi existunt.« Eadem iterat num. 99: »Addamus quod iste panis et calix qui corpus et sanguis Christi nominatur, et existit.«

Sed ut probationum nostrarum accessionibus nichil desit, quero libenter a dissertatore num sibi fingere possit hominem prorsus abnuentem fidei Ecclesie catholice, scilicet hoc quod in altari consecratur neque uere corpus neque uere Christi sanguinem esse sibi persuadentem, qui nefas existimet non solum negare corpus esse sanguinemque Christi in Eucaristia, uerum etiam cogitare. Hec enim non minus repugnantia et insociabilia sunt. Attamen nullus dubitandi locus relinquitur quin Ratramnus  conceptis uerbis dicat num. 15: »Compelluntur negare corpus esse sanguinemque Christi, quod nefas est non solum dicere, uerum etiam cogitare.« Que cum ita sint, luce meridiana clarius constat librum Ioannis Scoti, de quo mentionem facit Ascelinus in epistola ad Berengarium, neutiquam debere Ratramno ascribi, sed suo auctori Ioanni Scotigene restitui.

At, inquit dissertator, que in libro Ioannis Scoti occurrunt, totidem syllabis exscripta recurrunt in libro Ratramni, num. 88, ut ex epistola Ascelini intelligere facile est: »Hoc autem, scilicet neque uere corpus neque sanguinem esse, astruere nititur ex sanctorum Patrum opusculis que exponit, quorum illam sancti Gregorii orationem hic adnotare sufficiat: Perficiant in nobis tua, Domine, quesumus, sacramenta quod continent, ut que nunc specie gerimus rerum ueritate capiamus. Quam exponendo predictus Ioannes inter cetera nostre fidei contraria: Specie, inquit, geruntur ista, non ueritate; quod non catholice  dictum, si bene tuam uigilantiam noui, non ignoras.«

Obiectionem tuam facile friabilem omittere poterat dissertator. Reuera enim hec oratio Sacramentarii sancti Gregorii conceptis uerbis legitur apud Ratramnum, sed in patrocinium sensus catholici et ab opinione Ioannis Scoti alienissimi eam prodidit. Quippe Ioannes Scotus ex his uerbis, que nunc specie gerimus, rerum ueritate capiamus, defendebat intelligi corpus Christi in figura tantum existere, neutiquam uero eius existentiam, rem et substantiam in Eucaristia reperiri. Sed sensum prorsus alienum et repugnantem ex hac oratione percipit Ratramnus. Existimabat enim corpus et sanguinem in figura, hoc est sub uelamento et conopeis, speciei inuisibilis reuera existere: sed non in figura tantum, et per hec uerba, rerum ueritate capiamus, intelligebat manifestationem et apertam corporis et sanguinis Christi declarationem omni figura uacuam et  expertem. Quamobrem sic explicat orationem sancti Gregorii: »Dicit quod in specie illa geruntur, non in ueritate, id est per similitudinem, non per ipsius rei manifestationem.« Si hec uerba per similitudinem, non per ipsius rei manifestationem, addidisset Ioannes Scotus, nunquam eum crimine heresis postulasset Ascelinus; hec enim uox ueritatis quadam amphibolia, id est equiuocatione, laborat, uti obseruauimus in prefatione huiusce opusculi Ratramni. Nec solum significat rei existentiam que sub figuris seu uelis ac paropidibus consistere potest, uerum etiam patefactionem seu manifestationem omni figura ac tropo, uelo, paropidi insociabilem. Adeoque Ratramnus, ut sensum ex oratione sancti Gregorii quem tuendum recepit explicet, aliam orationem num. 75 ex Missali Gelasii assumpsit, in quo hec uerba leguntur, ut quod in imagine contingimus, sacramenti manifesta participatione sumamus. Hanc orationem, suis rebus non conducibilem  sed incommodam, non prodidit Ioannes Scotus. Sensum catholicum a Ratramno huic uoci ueritatis ascriptum adoptauit Lanfrancus, Cantuariensis archiepiscopus, fidei catholice aduersus Berengarium defensor fortissimus, uti ex Dialogo eius aduersus Berengarium intelligimus, in quo hec leguntur: »Postulat quippe sacerdos ut corpus Christi quod sub specie panis uinique nunc geritur, manifesta uisione sicut reuera est quandoque capiatur, ueritas enim pro manifestatione in sacris litteris reperitur.« Quis uero dicat uerba Ioannis Scoti totidem plane syllabis in Lanfranci libro reperiri? Contendit adhuc plus quam potest dissertator in eo quod Berengarius in epistola ad Lanfrancum ait sententiam Ioannis Scoti esse contrariam Paschasio et fore aliam a sanctis Ambrosio, Hieronymo et Augustino cuicunque aduersari uoluerit Ioanni Scoto; lucubrationem Ratramni nullam habere dissimilitudinem a libro Ioannis  Scoti, quippe cum eosdem Patres Ratramnus proferat, scilicet Augustinum, Hieronymum et Ambrosium. Addit etiam Erigenam inter aduersarios Paschasii recensere Ratramnum: sed quid tum? Nihil enim uetat sententiam Ioannis Scoti repugnare Paschasio, et Ratramnum cum eo concordem docuisse, imo uero ita se rem habere ualde probabile est. Preterea si ex eo quod Ratramnus citet Augustinum, Ambrosium et Hieronymum, non differt a Ioanne Scoto, Lanfrancus concordabit in Berengario, Sanctesius cum Caluino, Perronius cum Plesseo Morneio. Itane licet ratione et sensu intemperanter abuti? Eiusmodi ratiocinationi ac coniecture locus fortasse non deesset si preter Augustinum, Hieronymum et Ambrosium nullos Patres in medium proferret Ratramnus, sed insuper continuo prodidit S. Isidorum Hispalensem num. 40, 45 et 47; S. Fulgentium, num. 89; Sacramentarium S. Gregorii, num. 88; Missale Gelasii, num. 85; de quibus, dempto Sacramentario S. Gregorii, nulla mentio apud Ioannem  Scotum. Ceterum Erigerus non dixit Ratramnum esse aduersarium Paschasii, sed anonymus scriptor Cellotii, quem cum Erigero confundere iniurium est. Quamuis enim in aliquo codice manuscripto quingentorum fortasse annorum libellus anonymi preseferat nomen Erigeri, melius argumentum assumendum est ad ascribendam uiro sapienti et de Ecclesia non immerito tam futilem ac uanam lucubrationem.

Denique dissertator ait pag. 168 Berengarium in epistola ad Richardum, relata tomo II Spicilegii Dacheriani, dicere Ioannem Scotum scripsisse monitu et precario Caroli Calui, cuius pariter iussu scripsisse Ratramnum multi opinantur sub annum 855, quo anno multa catholice fidei contraria in regno Caroli, ipso quoque non nescio, Annales Bertiniani prodidere.

Ad hec plura respondere facile est.

I. Cum multum discriminis intercedat inter preces et iussa, multum quoque differre necesse sit librum  Ioannis Scoti et Ratramni; quippe cum Ioannes Scotus monitu et precario Caroli, Ratramnus iussu scripserit. His uerbis incipit liber Ratramni: Iussistis, gloriose princeps; et ex epistola Berengarii intelligimus Ioannem Scotum scripsisse monitu et precario. Ratramnus, humilis monachus in sui claustri abditus tenebris, iussis imperatoris ac regis obtemperat et in lucem prodit: Ioannes Scotus, supercilio doctoris elatus, principis monitis et precibus annuit.

II. Hereses quibus agitabatur respublica anno 855, quarum mentionem faciunt Annales Bertiniani, erumpere non potuerunt ex libro Ratramni, qui cum Carolo Caluo imperatori inscriptus sit, ad Carolum Magnum imperatorem, non potuit effici et in lucem emitti ante tempus quod interfluit inter annum 875 et 877, quo desiit imperium Caroli Calui; siquidem ex antiquis codicibus manuscriptis, exscriptus sit hic titulus ad Carolum Caluum imperatorem. At uero continenter ait dissertator eadem pagina, librum de Corpore et  Sanguine Domini fuisse damnatum in concilio uercellensi et Parisiensi anno 1050, tandemque flammis crematum in concilio Romano sub Nicolao II anno 1059, cum inscriptione nominis Ioannis Scoti; quoniam tunc temporis uerus auctor erat indicatus et perspectus, eaque de causa paucissima exemplaria exstare sub nomine Ratramni siue Bertrami, quod horum conciliorum temporibus suppositum nomen recognoscebatur: et addit eam ob rem non uisum esse sub nomine Ratramni ante annum 1526, ad quem usque ex eo tempore altum fuerat apud omnes de hoc libro silentium. Iam uero si res ita sint, dicat nobis dissertator qui fieri potuerit ut tot concilia, tot uiri illustres, Lanfrancus, Ascelinus, Durandus, adeo consopiti fuerint ut hanc silentio pretermiserint, nec tam insolentem nominis subiectionem Ioanni Scoto obtrectauerint, et memoriam Ratramni uiri docti, pii, de Ecclesia Gallicana infinitis titulis  bene meriti, ab eiusmodi heresis contumelia et opprobrio non uindicauerint. Ego uero fateor me intelligere non posse ex quo dissertator sibi suaserit postquam cremata fuerint exemplaria libri de Corpore et Sanguine Domini, non uisa esse ante annum 1525, sub nomine Bertramii aut Ratramni nam Sigebertus seculo XII, scilicet anno quadragesimo post concilium Romanum, recenset librum de Corpore et Sanguine Domini sub nomine Ratramni inter scripta catholica et orthodoxa Trithemius, abbas Spanemiensis seculo Xu in Catalogo Scriptorum ecclesiasticorum idem prestat, et uestigia Sigeberti ingeminat. Antea Anonymus Cellotianus, siue, ut putat dissertator, Erigerus, Ratramnum eiusdem libri auctorem indigitat: et Ioannes Fischerius, episcopus Roffensis, ipso anno 1526. Nihil igitur tam a uero alienum quam quod dixit dissertator usque ad annum 1526 altum apud omnes eius libri sub Ratramni nomine fuisse silentium. Ceterum si quis libros Ioannis Scoti de Predestinatione aut applicata  mente legat, tantam styli differentiam animaduertet, tot Patres Grecos mysticos et asceticos citatos reperiet quorum nullum uestigium aut sulcum internoscere licet in libris Ratramni, ut librum de Corpore et Sanguine Domini sub Ratramni nomine uulgatum Ioanni Scotigene adiudicare et insolens et superuacaneum esse uideatur.

uerumtamen hic unum pretermittere non possum quod huiusce litis omnino decretorium esse uidetur. Constat enim Ioannem Scotum corpus Christi post resurrectionem nec sensibus tractabile nec carneum existimasse, ut intelligimus ex libro u de Diuisione nature, pag. 293, num. 37: »Quisquis autem sancti Ambrosii Gregoriique Theologi, diligentius dicta inspexerit, inueniet profecto non mutationem corporis terreni in celeste corpus, sed omnino transitum in ipsum spiritum: non in illum qui ether, sed in illum qui intellectus uocitatur.« Ambrosius siquidem omnem compositionem aufert, ita ut post resurrectionem  corpus, et anima, et intellectus, unum sint et unum simplex neque ex tribus coniunctum, et que hic tria uidentur, illic unus intellectus efficitur. Gregorius similiter et incunctanter astruit mutationem corporis tempore resurrectionis in animam, anime in intellectum, et intellectus in Deum, ac sic omnia in omnibus Deus erit, sicut er uertitur, in lucem.« Et eiusdem libri num. 38: »Si ergo transformata caro Christi est in Dei uirtutem et spiritus incorruptionem, profecto ipsa caro uirtus est et incorruptibilis spiritus; ac si Dei uirtus est spiritus, ubique est non solum super loca et tempora, uerum etiam super omne quod est nulli dubium quin ipsa caro uirtutem et spiritum transformata nullo loco contineatur, nullo tempore mutetur; sed sicut Dei uirtus et spiritus, uerbum uidelicet quod etiam in unitatem sibi substantie acceperat, omnia loca et tempora uniuersaliter omnem circumscriptionem excedat.« Iam uero quis eiusmodi opinamenta auctori libri de Corpore et Sanguine Domini ascribat? qui prorsus contraria et  toto diametro opposita doceat, et presertim num. 30 hec uerba ori Christi inducit: »Cum post resurrectionem uisuri sitis me celos ascensurum, cum integri corporis siue sanguinis mei plenitudine.« Et num. 99: »At uero Corpus illud in quo passus est et resurrexit Christus, proprium eius corpus existit de uirginis Marie corpore sumptum, palpabile siue uisibile etiam post resurrectionem, sicut ipse discipulis ait: Palpate et uidete quia spiritus carnem et ossa non habet sicut me uidetis habere.« His igitur amplius immorari non opus est, sed ad tuendam et uindicandam huius libri fidem et leuiter placideque procedere iuuat. »Huius autem libri,« inquit dissertator pag. 166 et 288, columna interiori editionis noue Amstelodamensis num. 166, »qui Ratramno tribuitur, qui hac etate patrocinium susciperent ualde miror aliquos esse inuentos postquam  non modo nuper a Tridentinis censoribus summisque pontificibus censura notatus est.«


RESPONSIO.

Si tante admirationi locum inueniat dissertator, ex eo quod tuendum receperint librum Ratramni de Corpore et Sanguine Domini uiri quidam theologi tametsi censura notatum et in indicem librorum prohibitorum relegatum ab examinatoribus deputatis a concilio Tridentino et ab ipsismet Romanis pontificibus maiorem faciet admirationem antiqua missa Latina quam Matthias Flaccus Illyricus proxime elapso seculo Argentine typis mandari curauit. Enimuero primulum lucem publicam uidit ope hominis heretici, quemadmodum liber Ratramni, et ab examinatoribus concilii Tridentini equabiliter in indice libris prohibitis coaptata fuit, uti perspicere facile est in indicis appendice secunda; uerumtamen hodie eiusmodi missa Illyrici catholica et orthodoxa reputatur ab omnibus doctis Ecclesie scriptoribus, et ab ipsis protestantibus  hominibus tanquam suis dogmatibus ualde repugnans et aduersa repudiatur. Eius fidem et uindicauit eminentissimus cardinalis Bona Rerum liturgicarum lib. I, cap. 12, nouamque editionem fieri in Appendice ad librum de Rebus liturgicis, et P. Cointius, Oratorii dom. Iesu Presbyter, in Annalibus Ecclesiasticis Francorum, curauerunt emendatiorem et magis castigatam, sicut Ratramni librum de Corpore et Sanguine Domini emendatiorem ex antiquo codice manuscripto cum cura et fide expressimus. Eamdem missam Latinam inquisitores Hispani, regnante Philippo secundo, censura affecerunt, instigatione Ferdinandi Toletani, ducis Albensis, hominis studio religionis catholice non solum flagrantis, uerum etiam furentis, quem dicit Iesuita Famianus Strada ex bellicis tormentis fusum Antuerpie in eadem bellica tormenta refusum fuisse. Enimuero nichil admiratione dignum si ab eiusmodi tribunalis iudicibus, quibus inerrantia nulla a celo tradita est, iudicata et  condemnata uirorum doctorum opera auxilio et defensoribus egeant. Inter lucubrationes illustrissimi ac doctissimi Claudii Espencei, doctoris theologi Parisiensis, inter Patres purpuratos, ni praua consilia obstitissent coaptandi, ut testificatur D. Iacobus Augustus Thuanus et ipsemet Espenceus, eius commentarii in Epistolam ad Titum et tractatus de Continentia pre ceteris euincunt; quippe cum non solum eruditione summa expleantur, uerum etiam spiritu consilii et fortitudinis scripta sint aduersus abusus et uitia quibus ferme omnes eo seculo deformabantur homines, uerumtamen tanti uiri tractatus proditi in indice examinatorum concilii Tridentini cum Ratramno nostro et missa Latina Illyrici infeliciter errant, non minori existimatione digni apud omnes eruditos. Nec enim dubitandi locus relinquitur quin ipse dissertator noster Espenceum inter doctores catholicos et omnibus doctrine et fidei numeris absolutos recenseat. Percontarer libenter a dissertatore nunquid articulos cleri Gallicani de potestate ecclesiastica, regi Christianissimo  oblatos anno 1682, quos reuera ab Innocentio XI condemnatos fuisse non ignorat, defendi posse existimet? An equo uel iniquo animo ferret uituperio affici censuras Facultatis Parisiensis aduersus uernantium aut Amadeum Guymenium latas; an eiusmodi censurarum defensor ei admirationem moueret? Quas tamen sciunt omnes non solum in indice librorum prohibitorum collocatas, sed ab Alexandro uII summo pontifice uetitas et proscriptas fuisse bulla authentica aduersus eas censuras data Rome, imposita pena excommunicationis ipso facto incurrende uII Kalendas Iulii anni  undecimo pontificatus Alexandri septimi.

Nullius auctoris libri magis censura uexati sunt quam Origenis Adamantii; non una uice sed pluribus pontifices et concilia etiam generalia proscripserunt Origeniana dogmata. uerumtamen non humillimi ingenii  Iesuita Petrus Halloix Leodiensis amplo uolumine in folio, pari crassamento cum maioribus libris, Origenem defendit et eius ad Pontificem maximum Innocentium X causam egit. Origenem defensum approbauerunt quatuor celebres pietate et scientia insignes Iesuite et examinarunt, iussis obtemperantes R. P. Carafe, totius societatis prefecti generalis, in collegio Romano anno 1646; ista denique Origenis defensio cum licentia uisitatoris Flandrie, Anglie et Gallo-Belgice prouincie publici iuris facta est Leodii anno 1648. uerumtamen Origenes defensus ingressus uiam uniuersalis inquisitionis Rome, in indice librorum prohibitorum locum obtinuit acceptissimum, sed in bibliothecis Iesuitarum magis honorificum; nullibi enim in serie librorum prohibitorum reptat. Denique famosum librum Ludouici Moline Iesuite de Concordia gratie et liberi arbitrii ab Uniuersitate Salamanticensi anno 1595, 22 Iulii damnatum, et ab episcopis Hispanie periculosum et erroneum declaratum, quotidie Iesuite pluresque note non infime theologi  defendunt, quemadmodum et libros de Romano Pontifice cardinalis Bellarmini, ut refert Iacobus Fuligati, alter Iesuita, in uita Roberti Bellarmini, cap. 11: que cum ita sint, dubium non est libros censura notatos ac res iudicatas recognitioni obnoxias esse, siue ad iudicium instauratitium referri posse; adeoque causas in caduci casum delapsas, in gradum reponi curriculi iudicialis. Hoc Ecclesie aut religionis nichil interest: licuit enim semperque licebit aliquos auctores ab accusatione uiolate fidei uindicare. Adeo quippe nichil uetat litteras Honorii I pape a contumelia heresis Monothelitarum purgare. Hoc iure Facundus, Hermianensis Africe episcopus, tria capitula fortiter ac neruose defendit in gratiam Ibe Edesseni, Theodori Mopsuestini et Theodoreti episcopi Cyri, quo etiam Ratramni doctrinam tuendam recipimus. Molina et Bellarminus, in indices librorum prohibitorum detrusi, ex iis exitum facilem obtinuerunt. Sed si astringimus argumenta ad conterendam calumniam  qua fama eius et nomen inquinantur, probabilia et ad faciendam fidem firma, multo mirabilius est Ratramnum iudices inuenisse iniurios quam defensores propitios.



uERBA DISSERTATORIS.

uerum etiam mox dicetur iampridem a plenariis synodis uniuersaque Ecclesia damnatus et igni addictus, proxime uero superiore etate ab illustrissimis doctissimisque antistitibus Sanctesio Ebroicensi, et Perronio cardinali, archiepiscopo Senonensi, apertam docere heresim deprehensus.


RESPONSIO.

Reuera non diffitemur librum sub titulo de Corpore et Sanguine Domini damnatum fuisse in concilio uercellensi sub Leone IX, et crematum Rome sub Nicolao II, anno 1055; sed prorsus abnuimus Ratramnum aut Paschasium huiusce libri auctorem fuisse: quippe cum constet apud omnes hunc librum  combustum Ioannis Scoti nomen, nemine reclamante, presetulisse, sub eoque nomine in gratiam suorum errorum a sectatoribus Berengarii prolatum fuisse. De cetero cardinalis Perronius et Sanctesius opinioni communi scriptorum sue etatis frena permiserunt, qui nimium uanis Protestantium hominum sermonibus se permittentes, eiusmodi librum temere nimiopere erroribus Caluinistarum propitium sibi persuaserunt. Sed hec nichilominus obstant iuste istius libri defensioni ac patrocinio; quippe cum ipse dissertator epistolam sancti Chrysostomi ad Cesarium monachum tuendam recipiat, quam cardinalis Perronius opus supposititium a Petro uermillo martyre, heretico Florentino, fabricatum in gratiam Caluinismi existimat, sicut librum Ratramni ab Oecolampadio fictum putauerat ipse Perronius et Sixtus Senensis: quod perspectum habere facile est ex tractatu de Eucaristia Perronii, pag. 381-383, et Bibliotheca Sixti Senensis. De reliquo in eo  differre dissertatorem a defensoribus Ratramni silentio non pretermittendum est, quod ipse primus in orbe Christiano doctrinam huius epistole ad Cesarium monachum defenderat et fetum inter omnes eruditos in spurii et nothi suspicione positum, ingenuitatis iure donet ac sancto Chrysostomo Latine non Grece loquenti uindicet et non leuiter reluctanti adiudicet. Cum e contra plures scriptores ecclesiastici, scientia et pietate iure illustres, libri Ratramni de Corpore et Sanguine Domini sustinuerint et ante et post cardinalem Perronium; quales fuerunt Ioannes Fischerus, illustrissimus Christi martyr; Sigebertus, abbas Gemblacensis seculo XII; Ioannes. Trithemius Spanhemiensis Xu; doctores Louanienses post concilium Tridentinum; Iacobus Gretzerus; Antonius Posseuinus; Gilbertus Mauguinus; Godefridus Hermannus, doctor socius Sorbonicus sub nomine Hieronymi ab Angelo Forti; Iacobus Sambeuius, sacre theologie in Sorbona professor  regius; domnus Ioannes Mabillonius, doctissimus monachus sancti Benedicti, et infiniti alii theologi Parisienses qui, in thesibus suis, innocentiam et integritatem Ratramni ante et post editionem Latino-Gallicam cum prefatione et notis quam procurauimus anno 1686 fortissimum presidium attulerunt. Inter quos honoris causa nominare non metuam clarissimum Petrum Berthe, socium Sorbonicum, nostre Sorbone iam peritissimum bibliothecarium, Academie Parisiensis rectorem amplissimum, in ea thesi quam minorem ordinariam nuncupauere maiores nostri, dicata et inscripta Ludouico Magno nomine Academie Parisiensis; cui prefuit et subscripsit pro sua presidis et actus moderatoris amplitudine illustrissimus ac reuerendissimus Franciscus de Harlay, archiepiscopus Parisiensis, regiorum ordinum commendator, Sorbone prouisor, Regie Nauarre director ac superior, die 20 Septembris, anno 1685, in qua hec uerba columna 6 exscripta  sunt: »Unde nec Anastasius Sinaita, nec Damascenus inter Grecos, nec Paschasius, aut eius uerbotenus hostis, in suo quod exstat opere, Ratramnus in Latinis aliquid nouauerunt, sed fidem ut fortiter defenderunt, ita penitus intaminatam seruarunt.« Iam uero quid restat nisi ut ipsum dissertatorem secum ipse componam, et admirabilitatem eius accommodem siue admirationem compescam. Enimuero cum adeo libenter auctoritati cardinalis Perronii obtemperandum esse reputet de libro Ratramni, eidem refragatur uehementer et repugnat de heresi Stercoranistarum, sententiamque nostram de figmento huiusce heresis, postposita fama et eminentia Perronii, affatim amplectitur pag. 171 sue dissertationis.

Que huc usque diximus personam Ratramni et auctorem libri de Corpore et Sanguine Domini generatim spectant. Iam uero doctrinam huiusce libri expendere et ab omni heresis suspicione liberare nobis incumbit adeoque ab omni contumelia uindicare.

 I. Ratramnus, inquit dissertator pag. 174 editionis prime, lin. 8, non quid Ecclesia doceat, sed quid ipse priuatim sentiat, aperire se tum in prefatione tum in calce eius libri significat.


RESPONSIO.

Imo uero: nam cum iusserit imperator sententiam suam scribere de corpore et sanguine Domini in Eucaristia, palam profitetur se nichil ex proprio predio uelle assumere, sed semper uestigiis sanctorum Patrum inherere, et antiquorum seu maiorum sulcos diductos non declinare, uti intelligitur his uerbis num. 5 descriptis, que nec commentario nec amplificata explicatione indigent: »Quid ex hoc sentiam aperire tentabo, non proprio fretus ingenio, sed uestigia Patrum prosequendo.« Et num. 102, in calce: »Imperio uestre magnitudinis parere cupientes, presumpsi paruus de rebus de non minimis disputare,  non sequentes estimationis nostre presumptionem, sed maiorum intuentes auctoritatem.«

II. Ex eo quod num. 30 multis aduersari se fateatur Ratramnus, contendit dissertator contra doctrinam Ecclesie disputasse.


RESPONSIO.

Esto, id fateatur Ratramnus, sed multitudo aduersariorum coalescebat ex iis qui nullam esse figuram, sed omnia in aperto patefieri in Eucaristia defendebant: que sententia prorsus erronea est, Paschasio et Ratramno equabiliter repugnans, et omnibus antiquis Ecclesie doctoribus aduersa. Id abundanter patet ex his num. 32 uerbis: »Hic iam illa suboritur questio, quam plurimi proponentes loquuntur non in figura, sed in ueritate, id est manifeste fieri: ista dicentes sanctorum scriptis Patrum contraire comprobantur.« Sed quid tum? Nunquid non Paschasius multos se habere fatetur aduersarios, non secus ac Ratramnus? quod intelligimus ex his  uerbis epistole ad Frudgardum pag. 1625: »Tamen ad intelligentiam huius mysterii plures commoui;« et initio huius epistole, pag. 1619: Queris enim de re ex qua multi dubitant. In eadem epistola conceptis uerbis Ratramno assentitur Paschasius, pagina scilicet 1620, litt. E, in qua textum Ratramni ex hoc numero 32 exscripsisse uidetur: »Et ideo si qui dicit hanc carnem et hunc sanguinem sic ipsa esse absque mysterio et sacramento, nec in figura ex parte sumendum, ut illi tunc carnales carnaliter sapientes, totum dissipat.« Adeoque difficile intelligitur quid conducibile sit dissertatori ex hoc numero 52, ut Ratramnum aduersari Ecclesie Catholice demonstret.

III. Eam ob rem sic continenti sermone pergit dissertator, pag. 175: Primum igitur, inquit de Ratramno, num. 8, figuram a ueritate distinguit eatenus quod in figura aliud intelligitur quam dicitur. Quocirca nec uitis Christus nec palmites apostoli, etsi in sacris paginis id nomen habent: et quando Christus  dicitur natus passusue, uere passus ac uere natus intelligitur, hoc, inquit, ueritas est in narratione, id est nuda et aperta uocum significatione. Cum negat ibidem et passim in toto opere, presertim num. 32, id quod est in altari esse corpus Christi in ueritate, ac solum ait esse in mysterii figura, negat esse huius uocis corpus Christi nudam et apertam significationem: negat intelligi debere quod dicitur uult eo duntaxat quod uidetis corpus significari.


RESPONSIO.

Non tanto uerborum circuitu opus est nec ex calibe oleum exprimere ad perspiciendum quid per figuram et ueritatem intelligat Ratramnus. Mentem enim aperit clarissime num. 7 et 8: »Figura, inquit, est obumbratio quedam quibusdam uelaminibus ostendens; uerbi gratia; uerbum uolentes dicere, panem nuncupamus, sicut in Oratione Dominica panem quotidianum nobis expostulamus. ueritas uero  est rei manifesta demonstratio,  nullis tenebrarum imaginibus obuelata, sed puris et apertis, utque planius eloquamur, naturalibus significationibus insinuata, utpote cum dicitur Christus natus de uirgine, passus, crucifixus, mortuus et sepultus.« Adeoque necesse est cum ait num. 32 et aliis quosdam sibi persuadere corpus Christi in Eucaristia esse, non in figura, sed in ueritate, eos spectare homines qui in Eucaristia nullam obumbrationem, nullum uelum, nullam figuram esse credebant, sed omnia manifesta et clara patere. Non enim eo deuoluebatur questio quam discutiebat Ratramnus, utrum corpus Christi reuera seu realiter, ut loquuntur theologi, in Eucaristia existeret, uel solummodo in figura seu figurate esset; de hoc dogmate quippe nemini homini dubium subolebat: sed querebatur an manifeste et clare oculis subiiceretur et diuideretur sine uelo, sine tropo, sine figura, sine obumbratione, uel an occultum et celatum, sub umbris seu figuris uerum corpus existens in oculos  incurreret. Eccam questionem Carolum Caluum proposuisse Ratramno examinandam intelligimus ex num. 5: »Quod in Ecclesia ore fidelium sumitur corpus et sanguis Christi, querit uestre magnitudinis excellentia in mysterio fiat an in ueritate, id est utrum secreti aliquid contineat quod oculis solummodo fidei pateat ac sine cuiuscunque uelatione mysterii hoc aspectus intueatur corporis exterius quod mentis uisus aspiciat interius, ut totum quod agitur in manifestationis luce clarescat.« Itaque cum Ratramnus passim negat corpus Christi in Eucaristia esse in ueritate, non propterea presentiam realem pernegat, sed solummodo presentiam uisibilem et in sensus humanos incurrentem, scilicet claram, perspicuam, nullis tegetibus seu lodicibus, uelis aut figuris inuolutam. In eo non est a mente et sententia S. Paschasii alienus. Enimuero quemadmodum inquit Ratramnus num. 49: »Secundum inuisibilem substantiam, id est diuini potentiam  uerbi, uere corpus et sanguis Christi existunt.« Num. 77: »Exterius igitur quod apparet, non est ipsa res, sed imago rei; mente uero quod sentitur et intelligitur, ueritas rei.« Num. 15: »Negare corpus esse Christi nec fas est, non solum dicere uerum, etiam cogitare.« Et num. 30: »Tunc intelligetis quod non, sicut infideles arbitrantur, carnem meam a credentibus comedendam, sed uere per mysterium panem et uinum in corporis et sanguinis mei conuersa substantiam, a credentibus sumenda.« Ita Paschasius docet in hoc sacramento figuram et ueritatem permanere iisdem fere uerbis lib. de Corpore et Sanguine Domini cap. 4. pag. 1564: »ueritas ergo est dum corpus Christi uirtute Spiritus in uerbo ipsius ex panis uinique substantia efficitur; figura uero dum sacerdos quasi aliud exterius gerens ob recordationem sacre passionis ad aram, quod semel gestum est, quotidie immolat Agnum. Sed si ueraciter inspicimus, iure simul ueritas et figura dicitur: ut sit figura uel character  ueritatis quod exterius sentitur: ueritas uero, quidquid de hoc mysterio interius recte intelligitur aut creditur?« Igitur Paschasii et Ratramni non fuerunt diuerse repugnantesque sententie, nec inter se depreliati sunt. Etsi enim Paschasius crediderit aliquam esse in Eucaristia figuram, nichilominus catholicus est: quin fuerit etiam Ratramnus dubium non est; nunquam enim dixit corpus Christi solum in figura esse in Eucaristia, uti ei affinxit dissertator pag. 175; nam hanc uocem SOLUM excogitauit dissertator, et in integre et erudite lucubrationis sulcis a Ratramno diductis nullibi occurrit.

Iu. Negat igitur uere dici posse, hoc quod uidetis in altari Dei, uere est corpus Christi quod natum est ex uirgine; quod expresse negat num. 50, 59 et 101.


RESPONSIO.

Etiamsi unica sit substantia in Eucaristia scilicet,  ut inquit Ratramnus num. 16, non sint duarum existentie rerum inter se diuersarum, uerumtamen non potest dici ipsum corpus Christi in Eucaristia uideri seu sensui oculorum subiici. Hoc uero Paschasius atque omnes catholici fatentur. Etiamsi igitur rotunde negaret Ratramnus uideri corpus Christi in Eucaristia, nulli reprehensioni obnoxius effieret. Enimuero hoc quod uidetur in Eucaristia est uisibile; corpus autem Christi uerum quod reuera est in Eucaristia sub speciebus uisibilibus non est in se uisui subiectum: ergo hoc quod uidetur in Eucaristia non est corpus Christi; quippe cum hoc quod est uisibile, nec in sensus potest incurrere, non sit corpus Christi, sed uelum, umbra, lodix et figura que contegit et occulit corpus Christi. Sciunt omnes corpus Christi in sacramento captum sensuum et oculorum superare, quia corpus est spirituale et totum spirituale est, inquit Paschasius; sed solam dimensionem, albedinem, saporem et odorem sensibus  percipi, nisi forte sententie recentium quorumdam philosophorum placeat, quam amplissime tractauit R. Pater Magnan [a 1Kb] ex ordine Minimorum S. Francisci de Paula, qui existimauit Deum per concursum quem prebuit pani ante consecrationem, eamdem post in oculos exercere motionem seu facere impressionem quam panis et uinum faciebant ante consecrationem; uel clarissimus D. Rohault, philosophus Cartesianus, in libro uernacule scripto in quo docet, corpus Christi, cum integrum occupet locum quem occupabat corpus panis, eadem superficie circumdatum seu eadem seu circumferentia terminatum, debere eodem prorsus modo afficere oculos quo panis ante consecrationem afficiebat. Si res ita se haberet, dubio procul hec albedo et rotunditas que uidentur essent hoc corpus Christi quod uideretur et in oculos incurreret; sed eiusmodi opinio non delectat, ni fallor, dissertatorem, imo subtilitas alia quedam scholastica ipsi arridet, scilicet sibi persuadet cum  reuera hoc quod est, seu latet et occulitur in sacramento sit corpus Christi uerum, seu potius sit ipsa substantia corporis Christi, hoc pariter quod uidetur esse corpus ipsum Christi. Sed respondere facile est substantiam corporis Christi esse reuera in Eucaristia, sed non propterea oculis nostris ac sensibus obnoxiam effieri: quoniam mirabili modo et nature uiribus superiori, his delitescit, nec ullatenus sensibus percipi potest. De reliquo iam inquirendum superest qua ratione Ratramnus expresse negauerit num. 50, 52 et 101 corpus quod est in altari esse corpus ipsum quod natum est ex uirgine. Nego ac pernego Ratramnum in his numeris unquam negasse corpus quod in Eucaristia latet esse corpus ex uirgine natum, passum et sepultum.

Sed rotunde fateri necesse est magnam constituere differentiam habita diuersa ratione inter idem corpus quatenus in Ecclesia celebratum per mysterium,  et proprium corpus seu proprietatibus corporeis affectum quod ex uirgine Maria natum, cruci affixum, sepultum, postea mirabiliter reuixit, et in celos ascendit. Hec intelligere non arduum est ex num. 88 in quo sic fatur: »Quapropter corpus et sanguis quod in Ecclesia geritur differt ab illo corpore et sanguine quod in Christi corpore cum glorificatum cognoscitur: et hoc corpus pignus est et species, illud uero est ipsa ueritas.« Num. 89: »uidemus itaque multa differentia separari mysterium corporis et sanguinis Christi quod nunc a fidelibus sumitur in Ecclesia, et illud quod natum ex Maria uirgine, quod passum, quod sepultum, quod resurrexit, quod in celos ascendit, quod ad dexteram Patris sedet.« Num. 97: »Euidentissime monstratum est quod panis qui corpus Christi, et calix qui sanguis Christi appellatur, figura sit quia mysterium, et quod non parua differentia sit inter corpus quod per mysterium existit et corpus quod passum est et  sepultum resurrexit.« Ecca uerba debebat specie quadam rationis ex scriptis Ratramni exscribere dissertator: ex quibus potuisset, non uiolatis legibus ratiocinationis dialectice, comprobare Ratramnum non credidisse corpus quod in Ecclesia celebratur idipsum esse quod in utero uirginis efformatum, cruci affixum, et sepultum postea reuixit. Hoc igitur in mentem dissertatoris iam intromittere nos iuuat, atque eius intelligentie subiicere hanc eiusdem corporis differentiam, inuiolata et integra permanente de presentia ueri corporis et sanguinis Christi in Eucaristia Ecclesie catholice fide. Nemini homini dubitandi locus relictus est quin Lanfrancus, archiepiscopus Cantuariensis, fortissimus Berengarii aduersarius, cuius instigatione sua sphalmata eiurauit  suosque libros igne absumpsit coram Nicolao secundo papa anno 1059 fuerit uerus et maximus fidei catholice defensor adeoque fide preditus extra omnem suspicionem posita. At uero sic fatur in Dialogo aduersus Berengarium de Eucaristia: »uere dici posse et ipsum corpus quod de uirgine sumptum est, et tamen non ipsum quidem quantum ad essentiam uereque nature proprietatem atque uirtutem: non autem si spectes panis uinique speciem.« Si eiusmodi uerba apud Ratramnum inuenirentur, dissertatorem usque ad articulorum fragorem commouerent. Sat est Ratramno aliquod discrimen inter corpus et corpus attulisse; nunquam dixit nec esse ipsum corpus quod de Maria sumptum est. Sed ad mentem Ratramni congruentius adhuc loqui uidetur beatus Algerus, egregius fidei defensor aduersus Berengarium, l. I de Eucaristia, cap. 17: »Dupliciter, inquit, sanguis Christi et caro intelligitur: uel spiritualis illa atque diuina, de qua ipse ait: Caro mea uere est cibus et sanguis meus uere est potus; uel caro  illa que crucifixa est et sanguis qui militis effusus est lancea; quod non dixisse quantum ad duplicem eius substantiam credendus est, sed quantum ad duplicem eius substantie formam que nunc in humana panis et uini intelligitur forma.« Et paulo inferius eodem capite: »Species et similitudo illarum rerum sunt nomina que ante fuerunt, panis scilicet et uini, non corporis Christi. Corpus uero et sanguis Christi uocantur nuncupatiue eo locutionis modo quo res significans solet rei significate uocabulo nuncupari.« Et cap. 18: Et de sacramento quidem panis et uini quod significet et sit nuncupatiue corpus Christi superius dictum est. Quod uero uerum corpus Christi inuisibile post resurrectionem sit sacramentum uisibilis corporis Christi in passione suiipsius, testatur Augustinus in libro Sententiarum Prosperi: »Caro eius est quam forma panis opertam in sacramento accipimus, et sanguis eius quem sub uini specie et sapore potamus, caro uidelicet carnis et sanguis sanguinis  sacramentum.« Igitur minime consequitur Ratramnum non sibi persuasisse corpus ex uirgine sumptum in Eucaristia non existere, quamuis differentiam constituerit inter illud corpus quod de Maria sumptum est, et idipsum quod in Ecclesia celebratur; quippe cum conceptis uerbis doceat substantiam panis et uini esse conuersam in corpus et sanguinem Christi, nefas esse non solum negare, uerum etiam cogitare non esse corpus Christi; dicatque corpus nominari et existere ut supra ostendimus. Eadem prorsus habentur apud Yuonem Carnotensem in epistola ad Finardum, et antea apud Rabanum Maurum in epistola ad Heribaldum Altissiodorensem, quam publici iuris fecit doctissimus Baluzius, et quam ab omni aut heresis aut erroris suspicione fortiter uindicauit reuer. Pater Christianus Lupus ordinis S. Augustini, sacre Theologie professor in Academia Louaniensi, in dissertatione dedita opera ad explicationem testimoniorum quorumdam S. Patrum spectantium ad heresim Berengarii, relata  tomo u suarum notarum ad Concilia, pag. 317, impresso Bruxellis anno Christi 1672.

u. Num. 10: Claret, inquit dissertator, quia panis ille uinumque figurate Christi corpus et sanguis existit.


RESPONSIO.

Quis dubitat aliqua dicendi et scribendi ratione seu genere panem et uinum figurate corpus et sanguinem Christi existere? Paschasius, Lanfrancus, Guitmondus et omnes antiqui et recentiores uiri catholici ultro fatentur, dummodo reuera corpus Christi interius et sub speciebus contineri recognoscatur. Hoc uero conceptis uerbis docet Ratramnus num. 9: »Exterius quidem panis quod ante fuerat forma pretenditur, color ostenditur, sapor accipitur: ast interius longe aliud multo pretiosius multoque  excellentius intimatur.« Et num. 10: »uinum quoque quod sacerdotali consecratione Christi sanguis efficitur, sacramentum aliud superficietenus ostendit, aliud interius continet.«

uI. Et num. 19, inquit dissertator, pag. 291, edit. Amstelod., linea 18, in colum. exter: Non sunt idem quod creduntur. Que sententia, si precise ac sola spectetur, tametsi probabilem habere potest intellectum, cum eo tamen consilio proferatur ut catholice huic uoci aduersetur, Hoc quod uidetur in altari est corpus Christi, pestifera est heresis.


RESPONSIO.

Unde dissertator accepit et ex quibus Ratramni uerbis intellexit eo consilio scripsisse non sunt idem quod cernuntur et quod creduntur, ut catholice huic uoci aduersaretur, Hoc quod uidetur in altari est corpus Christi, nichil enim aliud uult Ratramnus nisi corpus Christi quod reuera sub speciebus latet et existit in altari non incurrere in oculos, siue non  esse oculorum sensu subiectum siue uisibile. Quod rotunde fatentur, preter quosdam recentiores philosophos, omnes Theologi, imo omnes homines nec mente nec oculis capti. Sed res exemplo faciliter confici potest; uerbi gratia, si horum uerborum loco non sunt idem quod cernuntur et quod creduntur, dixisset Ratramnus, non sunt idem quod corrumpuntur et quod creduntur, non sunt idem quod in secessum mittuntur et quod creduntur, non sunt idem quod franguntur et quod creduntur: obiectare neutiquam auderet dissertator has propositiones, tametsi probabilem habere possint intellectum si precise et sole spectentur, cum eo consilio proferantur ut catholicis his uocibus aduersentur: Hoc quod frangitur in altari est corpus Christi; hoc quod in secessum mittitur est corpus Christi. Hoc quod in altari corrumpitur . . . . . Pestifera est heresis, quoniam corpus Christi non potest corrumpi, nec in secessum mitti, nec frangi. At uero Ratramnus nichil aliud uult nisi corpus  Christi, quod esse reuera in Eucaristia creditur, non cernatur, sicut species que franguntur corrumpuntur et in secessum mittuntur, non sunt idipsum corpus Christi, quod creditur sub his speciebus latere et existere. Ex his abundanter patet quam superuacaneum sit in tot nubes subtilitatum et equiuocationum distillare cerebrum, ad stabiliendam hanc propositionem catholicam: Hoc quod uidetur in altari est corpus Christi, cui contraria sit manifeste heretica; quippe cum nichil aliud hac propositione significari intelligatur quam hec: Hoc quod frangitur in altari est corpus Christi, in qua particula HOC non significat proprium et naturale corpus Christi sub speciebus latens et reconditum, sed corpus nuncupatiuum, ut loquitur beatus Algerus, corpus in figura quod proprium et naturale occulit ipsum, quod oculis nostris sit inuisibile.

uII.  Sed quod caput est docet idem  apertissime num. 15 non esse aliquid in ueritate, esse idem atque non esse tale secundum propriam essentiam.


RESPONSIO

Nihil est magis hac cogitatione dissertatoris a ueritate alienum; hec enim uerba non esse aliquid in ueritate neutiquam significant non esse tale secundum propriam essentiam; sed fateri necesse esse mutationem in Eucaristia peractam non in iis que exterius uidentur, seu manifesta apparent, contigisse, sed in iis que interius nec in sensus exteriores incurrunt. Hac enim arte demonstrat Ratramnus alia esse que cernuntur et que creduntur, seu alia interius existere, alia manifesta exterius uideri. »Fatebuntur,« inquit Ratramnus, »igitur necesse est aut mutata esse secundum aliud quam secundum corpus, ac per hoc non esse hoc quod in ueritate uidetur,  sed aliud quod non esse secundum propriam essentiam cernuntur.« Ex his enim intelligimus Ratramnum non repudiasse transsubstantiationem, quippe cum hec assumat ad concludendum eos qui nollent recognoscere in terris mutationem esse factam in Eucaristia, neutiquam uero in iis que exterius manifesta sunt, ad angustias constringi negandi corpus Christi in sacramento existere, quod non sine crimine dici aut cogitari potest. »Aut si, inquit, profiteri noluerint, compelluntur negare corpus esse sanguinem Christi: quod nefas est non solum dicere, uerum etiam cogitare.« Ego uero fateor libenter me nichil intellexisse unquam fidei catholice conuenientius quam necesse esse recognoscere peractam in sacramento Eucaristie mutationem in sensus humanos minime incurrentem, uel negare corpus Christi reuera in hoc sacramento consistere, quod nefas sit non solum dicere, uerum etiam cogitare.

uIII.  Sic num. 18 mysterium proprietati,  hoc est proprie rerum essentie, opponit. Cum negat igitur corpus Christi in mensa Dominica existere in ueritate, negat in propria essentia existere.


RESPONSIO.

Neutiquam opponit eo loci proprietatem mysterio, cum econtra hec esse sociabilia demonstret et comprobet exemplo baptismi, in quo aqua permanens in sua proprietate naturali interius occulit uirtutem sanctitatis et immortalitatis. Hoc quippe argumento probat species Eucaristicas in sua proprietate naturali consistentes, ueluti tegetes ac paropides, Christi corpus sanctum et immortale recondere. »Igitur,« inquit Ratramnus, »in proprietate humor corruptibilis, in mysterio uero uirtus salutaris.« Conclusionem superuacaneam ex eo loco assumpsit dissertator. Cum negat, inquit, igitur corpus Christi in mensa Dominica existere in ueritate, negat in propria essentia existere; quippe cum per ueritatem solitariam  rei manifestationem seu externam patefactionem intelligat, que omnem figure aut obumbrationis societatem perimit, neutiquam uero essentiam propriam rerum, que figurarum societatem non respuit. Que cum ita sint, etiamsi darem, absit tamen ut concederem, Ratramnum negare Corpus Christi esse in Eucaristia in ueritate, nichil aliud negaret nisi dictum corpus non esse aut palpabile ac prorsus sine figura quacunque et obumbratione consistere. Incogitabile enim est dicere uoluisse corpus non existere, de quo ait numero 96, conceptis uerbis, corpus Christi nominatur et existit. Et fatetur interius fieri mutationem quam exterius sensus non percipiunt, corporisque existentiam in Eucaristia sine grandi piaculo negari non posse.

IX.  Hanc unam Ioanni Scoto, scilicet Ratramno, placuisse acceptionem elocutionis IN uERITATE, imo et catholicis omnibus intelliget cordatus  quisque, qui meminerit damnatum esse Berengarium quod pariter asserebat in figura et in sacramento totum fieri nichil IN uERITATE; cum presertim Berengarii quasi susceptus ac deliciosus Ioannes Scotus exstiterit. In hanc rem prodidit dissertator fragmentum Gualterii, prioris S. uictoris, relatum tomo III Analectorum sacrorum doctissimi Mabillonii, pag. 450.


RESPONSIO.

Bene ac sapienter damnatus est Berengarius; quippe cum per uocem IN uERITATE intelligeret in propria rei natura seu essentia: adeoque sibi persuaderet in sacramento totum fieri in figura, nichil in re et essentia corporis Christi. Sed absurdum est inducere Berengarium interpretem Ratramni ducentis ante annis iam dudum defuncti; cum ipse Ratramnus testificatur et palam significat se per hanc uocem IN uERITATE intelligere rei manifestationem externam  nam patefactionem, omnibus figuris et obumbrationibus uacuam et prorsus repugnantem, quemadmodum supra ex num. 5 comprobauimus.

X. Substantiam deinde uini conspici, ait Ratramnus num. 10, inquit dissertator pag. 176 edit. prime Paris. Claudii Muguet anno 1699, siue 291, num. 176, tmemate 11, edit. Amstelodamensis anni 1709, de Lorme, qua etate catholici aperte profitebantur substantiam panis in substantiam corporis Christi conuerti, ut Haymo Halberstatensis superius laudatus pag. 99; et hoc quod uidemus in altari, aiebant esse non panis substantiam, sed corpus ipsum natum ex uirgine.


RESPONSIO.

Minime dicit Ratramnus substantiam uini conspici; si enim hoc tantummodo diceret, subiicere uideretur post consecrationem fore substantie uini permutationem. Sed ait nichil aliud conspici in superficie quam substantiam uini: »Quid enim aliud  in superficie quam substantia uini conspicitur.« Et obseruat ac docet uinum effectum sacramentum sanguinis Christi per consecrationem, aliud in superficie exterius ostendere, et aliud interius continere: »Quod sacerdotali consecratione Christi sanguinis efficitur sacramentum, aliud superficietenus ostendit, aliud interius continet.« Et ut nemini dubium suboleat quin aliud intelligat quam substantiam uini hac superficie circumseptam et exteriori specie, conceptis uerbis ait num. superiori uideri formam panis qui ante fuerat , colorem ostendi, saporem percipi, sed interius aliquid multo pretiosius contineri et excellentius quia diuinum; non ait simplicem esse uirtutem sanctificationis, sed ipsum corpus Christi Domini quod neque oculis, neque gustu nec ullo sensu percipi potest, sed oculis mentis fidelis conspicitur et comeditur. »Exterius,« inquit, »panis est quod ante fuerat«  »forma pretenditur,  color ostenditur, sapor accipitur; ast interius longe aliud multo pretiosius multoque excellentius intimatur, quia celeste, quia diuinum, id est Christi corpus, ostenditur, quod non sensibus carnis, sed animi fidelis contuitu uel aspicitur uel comeditur.« Hec cumulanda sunt accessionibus eorum que dicit num. 30: »Sed uere per mysterium panem et uinum in corporis et sanguinis mei conuersa substantiam a credentibus sumenda.« Ego uero prorsus nescio quibus uerbis ac sermonibus Ecclesie fides et suasio significari possit, nisi ex his clarissime intelligatur. De reliquo Haymo Halberstatensis non dicit, hoc quod uidemus in altari est corpus ipsum natum de uirgine, sed potius hoc quod credimus in altari est corpus ipsum natum de uirgine. Sciebat enim hoc quod uidemus esse uisibile, neutiquam uero inuisibile, quale est corpus Christi uerum in Eucaristia reconditum. Quippe sic fatur Haymo conceptis uerbis tomo XII Spicilegii Dacheriani: »Commutat  ergo inuisibilis sacerdos suas uisibiles creaturas in substantiam sue carnis secreta potestate. In quo quidem Christi corpore et sanguine propter sumentium horrorem sapor panis et uini remanet, et figura in substantiam, natura in corpus Christi et sanguinem conuersa: sed aliud renuntiauit sensus carnis, aliud renuntiat fides mentis.« Porro hec non differunt ab his que decernunt Anastasius Sinaita libro XII anagogicarum Contemplationum in Hexemeron: et ante ipsum S. Dionysius cap. III Hierarchie, pag. 286, quos citamus in prefatione: , , , . Sed tuo, diuinissimum sacramentum, circumposita tibi symbolice enigmatum operimenta reuelans, liquido  nobis manifesteris, mentalesque nostros oblutus singulari et aperta luce adimpleto.

XI.  Nullam autem ut mutationem substantie factam probet num. 12, ad iudicium prouocat oculorum ac sensuum, SPECIEM CREATURAE PERMANSISSE ait; et num. 14, speciem et formam nichil habere in se permutatum, hoc est propriam essentiam: aut si cui ita magis arridet, formam externam, quam illa natio indiuulsam a substantia credidit.


RESPONSIO.

Utinam nichil ex uerbis Ratramni resecaret dissertator, ex eo enim numero 12 intelligeret clarissime stabilitam ab ipso Ratramno mutationem substantie panis in substantiam corporis Christi; quippe non ait simpliciter, speciem creature permansisse, sed exterius speciem creature que ante fuerat cognosci permansisse. Quoniam secundum ueritatem, id est exteriorem manifestationem, species creature que  fuerat ante permansisse cognoscitur; quod uerissimum et ualde catholicum est: cum dubio procul species panis et uini que ante fuerant, adeoque post consecrationem non sunt, permaneant. Quapropter nichil mutationis uideri aut recognosci potest ope et ministerio sensuum. Hic quoque non iste transitus factus esse cognoscitur. Nam ut ipse ait eodem numero 12, in isto sacramento, si tantum in ueritatis simplicitate consideratur , et non aliud credatur quam quod aspicitur, nulla permutatio facta cognoscitur. Non ait, Nulla permutatio facta esse conuincitur aut demonstratur, sed nulla cognoscitur, scilicet ministerio sensuum et oculorum aspicitur. Sed si aliud credatur quam aspicitur sensibus, permutatio facta est, ut ait numero 30: Sed uere per mysterium panem et uinum in corporis sanguinisque mei conuersa substantiam, a credentibus sumenda.

Insuper etiam hec uerba, ex numero 14, a dissertatore  prolata, speciem et formam nichil habere in se permutatum, trunca sunt et detorta: quippe cum his significare uideatur Ratramnus per speciem materiam et formam substantialem panis et uini nullam sustinere mutationem, cum econtra si uerba hec integra et sincere proferantur sensum prorsus aduersum sonent: scilicet secundum speciem et formam creature seu rerum uisibilium exterius et que in sensus incurrunt panem et uinum que antea fuerant nichil habere in se permutatum: quod uerissimum est. »Secundum speciem namque creature formamque rerum, utrumque, id est panis et uinum, nichil habent in se permutatum; et si nichil mutationis pertulerint, nichil aliud existunt quam quod prius fuere.« Continenti sermone obfirmato pectore probat necesse esse fateri reuera mutationem esse factam interius, que quidem exterius minime uidetur aut sensibus percipitur: »Corporaliter namque nichil in eis cernitur esse permutatum ;«  et bene quidem non dicit nichil esse permutatum, sed nichil cernitur sensibus esse permutatum; alias enim cogerentur negare corpus esse Christi quod non solum dicere, uerum etiam cogitare nefas est. Aut si non profiteri uoluerint, compelluntur negare corpus esse sanguinemque Christi, quod nefas non solum dicere, uerum etiam cogitare. Beatus Algerus, uir maxime catholicus, et fortissimus Berengarii aduersarius, sua etate eadem dixit, uti ex capite 17 primi libri de Eucaristie Sacramento intelligimus. »Hanc duplicitatem non substantie, inquit, sed forme, sancti notauerunt quoties de corpore Christi ipsum non ipsum dixerunt, ut ipsum secundum substantiam, non ipsum sit secundum formam.« Et cap. 18: »Ut sicut immolatio imaginaria figurate uocatur mors, crucifixio Christi, et sint forma panis et uini, figurate uocatur corpus Christi: sic sacramentum fidei, scilicet baptisma figurate uocatur  fides. Notandum quod in altera harum similitudinem celestem panem, qui uere Christi caro est, non communi sed suo quasi proprio modo corpus Christi uocari dixit, quia scilicet corpus illud non corporale, sed spirituale et diuinum pre omnibus singulariter uidit: in altera autem sacramentum corporis Christi, id est formam panis, absolute secundum quemdam modum corpus Christi dixit, quia communi figura non existentium quod dicuntur illud dici corpus Christi notauit. Quod autem inuisibile corpus Christi sacramentum uisibilis corporis Christi dixit, intelligibiliter tantum per exteriorem aliquam actionem, et non sensualiter accipiendum est.«

XII. Quo sensu dictum ab illo est, scilicet Ratramno, num. 56, intellige quod non in specie, sed in uirtute corpus et sanguis Christi existant que cernuntur. Quod est catholicorum effatum impetere agentium utique hoc quod cernitur est corpus Christi uerum.


 RESPONSIO.

Ex hoc apophthegmate catholicorum hominum non intelligendum est sensu percipi substantiam corporis Christi: hoc enim luce palam falsum est, sed uideri ac oculis conspici uela, umbras, quibus contegitur uerum Christi corpus. Adeoque sensus huius axiomatis: »Hoc quod cernitur est corpus Christi, hoc est scilicet substantia que sub his uelaminibus sensibilibus reuera existit inuisibiliter, est ipsum uerum corpus Christi.« Quamobrem iure merito dicit Ratramnus: »Intellige quod non in specie, sed in uirtute corpus et sanguis Christi existunt que cernuntur.« Reuera enim ibi existere corpus Christi credimus, et cum credamus, necessario consectaneo non uidemus. Si enim uideremus, diceremus uidemus et non diceremus credimus esse uerum corpus et sanguinem Christi: »Corpus quidem Christi sanguinemque fideliter credis; sed si  perspiceres quia quod credis nondum uides: nam si diceres, uideo, non diceres, Credo corpus sanguinemque esse Christi.« Ex hac uirtute potentie qua Christus in hoc mysterio exornatur contendit uenerandam esse hanc potentiam qua quidquid uult creat, et creatum quomodo uult et quando uult in id quod antea non fuerat permutat: »Unde dicit ordinem nature non hic intuendum, sed Christi potentiam uenerandam, que quidquid uult, quomodo uult in quodcunque uult et creat quod non erat et creatum permutat in id quod antea non fuerat.«

XIII. Nolebant utique catholici, inquit dissertator, pag. 291, tmemate 176, edit. Amstelodam.; Parisiensis uero pag. 176, tmemate 4, quidquam fidem, que interius in animo latet, in mysterio operari. Quod uideretur in altari Dei aiebant Christi corpus esse: substantiam creaturarum immutatam esse, salua specie pro ea speciei acceptione quam cap. 4 diximus: nec iam esse symbola post consecrationem quod antea fuissent. Interius quidem commutationem fieri, sed in  symbolis priusquam in credentium animis. His capitibus totidem ille maxime aduersaria hoc uno loco tradit Ratramnus, scilicet num. 54: Dicant qui nichil hic uolunt secundum interius latentem uirtutem accipere, sed totum quod apparet, uisibiliter estimare, secundum quid hic sit commutatio facta. Nam secundum creaturarum substantiam, quod fuerunt ante consecrationem hoc et postea consistunt. Panis et uinum prius exstitere: in qua etiam specie iam consecrata permanere uidentur. Est ergo interius commutatum Spiritus sancti potenti uirtute, quod fides aspicit, animam pascit, eterne uite substantiam subministrat.


RESPONSIO.

Non potis est ex his Ratramni uerbis colligere quinque propositiones contrarias quinque aliis quas prodidit dissertator. 1o Nolebant utique catholici  quidquam fidem, que interius animo latet, in mysterio operari. Utinam, dicit Ratramnus, fidem que interius in animo latet aliquid in mysterio operari? Ubi contrarium quinte fabricabit, huic scilicet: Interius quidem commutationem fieri, sed non in symbolis priusquam in animis; e contra toto opere demonstrat hanc mutationem esse obiectum fidei, adeoque ei ante uertere. Reuera ait num. 11: »Quod si secundum quosdam figurate nichil accipiatur, sed totum in ueritate conspiciatur, nichil hic fides operatur.« Sed hec nichil aliud significant nisi nichil esse fidei reputandum si nichil occultum; sed omnia exterius et interius manifestata et retecta sunt, nec dicendum esse credo sed uideo, uti Ratramnus obseruat numero 54. Nam si uideres diceres uideo, non diceres credo corpus sanguinemque esse Christi. Quid in his uerbis redolet heresim? Quid a fide catholica alienum erumpit? Quid hic significat, fidem que interius latet aliquid in hoc mysterio operari, nisi operari in mysterio significet operari circa obiectum  mysterii? quippe cum fides suum opus efficiat in contemplatione huius mysterii sub speciebus panis et uini uerum Christi corpus et sanguinem celata et occulta negotia consistere credendo et suadendo per mirabilem substantie panis et uini conuersionem, uti Ratramnum docere obseruauimus ex num. 49 et 30. »At uero secundum inuisibilem substantiam, id est diuini potentiam uerbi, uere corpus et sanguis Christi existunt . . . . . . sed uere per mysterium panem et uinum in corporis et sanguinis conuersa substantiam, a fidelibus sumenda.« Utcunque res sint, nunquam Ratramnus dixit, »fidem que interius latet quidquam in hoc mysterio operari;« sed tantum, »fides nichil hic operatur si secundum quosdam figurate nichil hic accipiatur, sed totum in ueritate conspiciatur.« Quod uerissimum est et plane catholicum, cum in Eucaristia sit figura et ueritas; et equabiliter falsum sit dicere aut totum figuratum esse aut nichil figuratum.

 Iam uero inquirendum restat quid Ratramnus his uerbis significare uelit: »Nam secundum creaturarum substantiam quod fuerunt ante consecrationem, hoc et postea consistunt. Panis et uinum prius existere in qua etiam specie iam permanere uidentur,« at uero defendo per creaturarum substantiam neutiquam intelligere ens per se subsistens, ut Peripatetici loquuntur, sed externas substantie affectiones et qualitates que antea fuit et iam non est, ex quibus tamen superesse nec permanere uidetur, et uti significant hec uerba: Panis et uinum prius existere in qua etiam specie iam permanere uidentur. Enimuero hec uox species apud Ratramnum non rem, sed rei paropidem et obumbrationem significat ac similitudinem, ut apud Horatium libro II, satyra 2: Ducit te species, uideo. De cetero, postpositis exemplis quibus probare possem antiquos scriptores ecclesiasticos per substantiam significasse rei affectiones, qualitates rerum, non res ipsas, quorum specimen  dedi in prefatione editionis Latine Ratramni, quam pre manibus habes, dubium nullum superest quin Ratramnus eiusmodi affectus anime significare uoluerit, non animam ipsam his uerbis: »Ergo quod interius commutatum Spiritus sancti potenti uirtute quod fides aspicit, animam pascit, eterne uite substantiam subministrat.« Substantia enim eterne uite non est ipsa per se subsistens anima, sed beatitudo ipsa, seu incommutabilis uite tota simul et perfecta possessio.

XIu. Num. 4, Eucaristiam cum baptismo confert. Num. 17, 18 et 19, pag. 292, edit. Amstelodamensis et Parisiensis, pag. 176, anno 1699, in baptismo, inquit, duo sunt quod exterius abluit elementum: et quod interius purgat uirtus sanctificationis siue fides illius qui abluitur. Itaque in specie siue in proprietate nichil est preter aquam: in mysterio siue in credentis intelligentia uirtus sanabilis.


 RESPONSIO.

Rotunde fateor Ratramnum comparare Eucaristiam cum baptismo; at per Eucaristiam non solum intelligit panem et uinum, uerum etiam ipsam Eucaristiam totam et in integro, scilicet uerum corpus et uerum sanguinem Christi, sub speciebus panis et uini. Hanc esse intelligentiam Ratramni necesse est: quippe cum ueram substantiarum mutationem recognoscat, non duas existentias asserat, et grande nefas reputet cogitare ibi non esse corpus Christi quod nominatur et existit. Iam uero si eo sensu intellectam Eucaristiam cum baptismo conferat, quid mali falsi ei exprobrari potest? Nam sicut uirtus sanctificationis ad elementum aque aggregatur in baptismo, multo magis uirtus immortalitatis et sanctificationis ad uerum Christi corpus sub speciebus occultum accedit, que nobis immortalitatem et eterne uite substantiam administrat. Enimuero nisi cum fide et caritate ad hoc mysterium accedamus, ipsa caro Christi occulta non prodest  quidquam: spiritus est qui uiuificat: sicut aqua nichil attinet si uirtute sanctificationis careat, id est nisi adultus sacro initiatus baptismate credat et sibi persuadeat hac uirtute sanctificationis uitam eternam comparari posse. Non igitur solum mirabile est quod corpus Christi in Eucaristia existat, sed quod ibi ad nostram sanctificationem consistat. In ore iniquorum et bonorum equabiliter permanet. Sed aduersus malos alimentum mortis, et erga bonos alimentum uite uita bonis morsque malis [a 1Kb] . Ceterum eiusmodi comparatio nec noua nec insolens est; ea usi sunt fortissimi presentie corporis et transsubstantiationis defensores, uti intelligimus ex epistola Paschasii ad Frudgardum pag. 1621, litt. B, et capite 3 tractatus de corpore et sanguine Domini, pag. 1562. Eamdem prodidit comparationem beatus Algerus, capite 10, lib. II, et 8 lib. III, et existimat, quod uidetur speciem habere corporalem quod intelligitur fructum habere spiritualem, non secus ac  Ratramnus num. 19. Secundum enim »quod cernuntur corpus pascunt corruptibile ipsa corruptibilia; secundum uero quod creduntur, animas pascunt in eternum uicturas ipsa immortalia.«

Xu. . Num. 4 et num. 19. In baptismo, inquit Ratramnus siue federis antiqui siue noui, duo sunt: aqua que cernitur et spiritualis potentia que creditur interius; ex utroque mysterium fit dum cognoscitur quid symbolum significet. Ubi non Eucaristiam modo perinde ac salutaris lauacri undam fieri mysticam ait, quoniam uiso symbolo mens aliud intelligit quod uidet, ex qua fidei intelligentia mysterium dicatur et fiat; uerum etiam sacramenta noue legis in parem sensum deuoluit in quo sunt sacramenta antiqui federis. Quod et de ueteribus sacrificiis cum nouo componit, rursum confirmat num. 91, sicut illa figuram habuere futurorum, sic et hoc sacrificium figura sit preteritorum.


 RESPONSIO.

Nihil de Eucaristia dicit Ratramnus eo num. 21, nec in sequentibus ait ex fidei intelligentia mysterium diei et fieri; sed obseruat mysterium quod exsurgit ex corpore et sanguine Christi panis et uini speciebus inuolutis, et adiuncta uirtute sanctificationis, in gratiam fidelium digne recipiendum, fieri obiectum fidei: quod quidem non solum Eucaristie, uerum etiam omnibus ueteris et noue legis sacramentis equabiliter conuenit. Nec uero singulare est Eucaristie quod uirtus sanctificationis adiungatur pani et uino, quemadmodum aque in baptismo, sed adiiciatur, cum addatur uero corpori Christi sub speciebus seu figuris recondito et latenti. Hanc esse mentem Ratramni non dubitandum est, cum dicat  continenti sermone num. 24 sanguinem a populo Iudaico epotum in deserto fuisse figuram sanguinis ex utero uirginis assumpti et in ligno crucis effusi, non solum ut eo redimeremur, uerum etiam potaremur: »Ut intelligeremus, inquit, in deserto in spirituali petra constitisse et sui sanguinis undam populo prebuisse, qui postea corpus de uirgine sumptum et pro salute credentium in cruce suspensum, nostris seculis exhibuit, et ex eo sanguinis undam effudit quo non solum redimeremur, uerum etiam potaremur.« Nam utcunque res sint, si sanguis a Christo pro nobis ex crucis palo effusus ut redimeremur uerus est sanguis Christi ex uirgine matre assumptus, ille sanguis nobis propinatus et similiter effusus ut potaremur, uerus sit et idem ipse necesse est, »quo non solum redimeremur, uerum etiam potaremur.« Eo loco Ratramni confirmare, imo demonstrare facile est. Nam si ab omnibus superstitionis Caluiniane ministris queramus  nunquid non sanguis in cruce ad nostram redemptionem effusus sit uerus Christi ex uirgine Maria matre assumptus: respondebunt omnes dubio procul, uerum ac proprium sanguinem existere. Si uero eadem questio fiat de sanguine a Christo fuso ut eo potaremur, non eumdem esse sanguinem respondebunt, sed in figura tantum uerum sanguinem representare, seu in figura porrigere heretico sensu referent. uerum si de eadem questione interrogaremus Ratramnum, catholico sensu e contra respondebit. »Christum in deserto in spirituali petra constitisse, et sui sanguinis undam populo prebuisse, qui postea corpus de uirgine sumptum et pro salute credentium in cruce suspensum nostris seculis exhibuit, et ex eo sanguinis undam effudit quo non solum redimeremur, uerum etiam potaremur.« Ergo ex mente Ratramni, sicut redimimur uero sanguine Christi ex corpore de uirgine assumpto, eodem ipso prorsus uero sanguine potamur. Respondebit insuper Ratramnus eo sanguine nos redimi et potari cuius  figura fuit in manna, mari Rubro et petra deserti; qui cum iam delitescat sub uelis et figuris seu speciebus uini et panis, ibique reuera existat, nostre fidei atque intelligentie spiritualis obiectum euadit, nec defuit, mirabili ueritatis et figure societate, fieri figura manne, maris Rubri et petre deserti preteritorum, quemadmodum manna, mare Rubrum et petra deserti figuram habuere futurorum. »Sicut illa, inquit num. 91 figuram habuere futurorum, sic et hoc sacrificium figura fit preteritorum.«

XuI.  »Non ergo carnem meam,« inquit Ratramnus num. 30, »uel sanguinem meum uobis corporaliter comedendum uel bibendum per partes distributum distribuendumue putetis, cum post resurrectionem uisuri sitis me celos ascensurum cum integri corporis siue sanguinis plenitudine.« Quis uero e catholicis somniauit carnem Christi scindendam in frusta? Plane nemo.


RESPONSIO.

 Aduersarios Ratramni fuisse catholicos ualde credibile et ualde probabile est; et cum presertim eos fideles appellet num. 11, ab omni heresis suspicione immunes fuisse abundanter significat: »Dum enim quidam fidelium corporis sanguinisque Christi, quod in Ecclesia quotidie celebratur, dicunt quod nulla sub figura, nulla sub reuelatione fiat,« quis enim per quosdam fidelium homines heresi inquinatos significari sibi persuadeat? At uero illi aduersarii credebant reuera uideri seu conspici in Eucaristia corpus Christi uerum, eo habitu et forma quibus reuera consistebat, nullis inuolutum figuris aut mysterii obumbrationibus, »quod nulla sub figura, nulla sub obumbratione fiat.« Eiusmodi aduersarii, utcunque poterant, fetidam consecutionem repudiabant,  et ab ea se defendebant, qua irretiti tenebantur et conuincebantur credere corpus Christi scilicet corrumpi et spiritus calorisque naturalis appulsu et opera uelut alimentum exagitari, et madefactum humoribus in pectore et uentriculo sumentium dissolui: etiamsi non dubitarent uerum esse corpus sanguinemque Christi. Abbas Abbaudus, incerte etatis auctor, in eamdem iuit sententiam de fractione corporis Christi: hunc secutus est Walterius, prior S. uictoris Parisiensis, quorum fragmenta publici iuris fecit doctissimus Mabillonius Analectorum sacrorum tomo Iu; plurimique scriptores catholici ante et post etatem siue post retractationem Berengarii uti obseruat idem Mabillonius in suis ad Tractatum Abbaudi notis de fractione corporis Christi. Utcunque res sit, non existebat ulla secta hominum sibi persuadentium carnem Christi et Dei unquam posse in secessum mitti. Nec enim memoria exciderat hominum Christianorum quod refertur Exodi cap. XXXII, uersu 20: Cum Moyses arripiens uitulum  quem fecerant Isrelite combussit et contriuit usque ad puluerem quem sparsit in aquam et dedit ex ea potum filiis Isrel. De quo hec scripsit carmine non prorsus contemnendo Petrus Rhemensis, scriptor antiquus, de Riga dictus, in Aurora sua, quam haberi in bibliotheca Cottoniana testificatur Ioannes Seldenus de Diis Syris, syntagmate 2, de uitulo aureo, et in bibliotheca capituli ecclesie metropolitane Rhemensis ipse uidi.

Comminuit, commiscet aquis potum dat Hebreis
   Exeat ut fedus per loca feda Deus.

XuII.  Sed illud uoluit ueterator  intelligi nec cerni in ara, nec comedi, nec frangi corpus Christi, sublatoque in celos corpore, non exstare amplius istud in terris.


RESPONSIO.

Si corpus Christi post ascensionem in celos neutiquam in terris permansisse sibi persuasisset Ratramnus,  nunquam dixisset num. 99: »Iste panis et calix qui corpus Christi nominatur et existit.« Nec num. 24, de sanguine in arbore crucis effuso, »quo non solum redimeremur, uerum etiam potaremur.« Nusquam etiam occurrisset lectoribus, ne anticipata opinione fallerentur de uerbis propriis quibus usus est; nec admonuisset his que habentur num. 101: »Nec ideo quoniam ista dicimus putetur in mysterio sacramenti corpus Domini uel sanguinem ipsius non a fidelibus sumi, quando fides non quod oculus uidet, sed quod credit accipit.« Fides autem non corpus in figura, sed uerum in Eucaristia latere credit, adeoque non falsum aut figuratum ante percipit. Neutiquam etiam dixisset num. 10: »uinum quoque quo sacerdotali consecratione Christi sanguinis sacramentum efficitur, aliud superficietenus ostendit, aliud interius continet.« Quid enim preter uinum interius continet, nisi in locum uini Christi sanguis reponatur. Insuper quid necesse erat numero 30 dicere: »sed uere per mysterium panem  et uinum in corporis et sanguinis conuersa substantiam a fidelibus sumenda,« si doctrine Ecclesie catholice de transsubstantiatione abnuisset? Nec tricari oportet de uoce per mysterium, que nichil aliud significat nisi uerum Christi corpus et sanguinem sub speciebus panis et uini absconditum permanere. Nam reuera nichil aliud uult eo loci Ratramnus quam quod ipse dixerat num. 28, scilicet, »Christum antequam pateretur panis substantiam et uini creaturam conuertere potuisse in proprium corpus quod passurum erat, et in suum sanguinem, qui post fundendus erat.«

XuIII. »Nusquam enim esse«  »nisi ubi palpabile sit,« quod iterum repetit num. 89, colligitque exinde num. 17, »ubi corpus non cernatur oculis, nec manifestum sit, ibi omnino non esse.«


 RESPONSIO.

Hec nullibi incurrunt in oculos apud Ratramnum, nec credibile est hominem qui de potestate mentis non excesserit, adeo sibi contrarium esse. Nam passim dicit seu intelligitur dicere, corpus Christi in quo mortem passus est, in Eucaristia existere, uti pluribus iam locis ostendimus, quos repetere superuacaneum uideretur. Nec enim numeris 89 et 97 colligit ubi corpus Christi non cernatur oculis, nec manifestum sit, ibi omnino non esse. Tantummodo obseruat differentiam intercedere inter mysterium corporis quod celebratur in Ecclesia, et proprium corpus Christi in quo passus et mortuus est: in eoque consistere quod in mysterio sub figuris corpus sit uelatum et non palpabile, corpus uero quod passum et sepultum, manifestum sit et palpabile. Interim non ait duas esse existentias rerum, imo uero conceptis uerbis docet »non quod duarum sint existentie rerum inter se diuersarum, corporis uidelicet et spiritus: uerum una eademque res,  secundum aliud, species panis et uini consistit; secundum aliud, corpus est et sanguis Christi.« .

XIX.  Illam Domini uocem Spiritus est qui uiuificat num. 31 sic interpretatur ut de spirituali credentium opera, hoc est fide, accipiat, que uiuificat, que facit mysterium, absque qua fide et operatione mysteria tantum corpus pascant, nec mysteria quidem, sed substantie panis et uini.


RESPONSIO.

Reuera necesse esse defendit Ratramnus eos qui percipiunt Eucaristiam habere fidem. Insuper Paschasius et omnes uiri catholici postulant, ad mentem S. Pauli: Probet autem seipsum homo, et sic de illo pane edat, et de calice bibat. Qui manducat et bibit indigne, reus erit corporis et sanguinis, non diiudicans corpus Domini .

Nec aliud sibi uult Ratramnus dum explicans, num.  31, hec uerba: Spiritus est qui uiuificat, ait: »In hoc itaque mysterio corporis et sanguinis spiritualis est operatio que uitam prestat, sine cuius operatione mysteria nichil prosunt.« Reuera enim hec mysteria non solum nichil prosunt, uerum etiam intertrimentum afferunt et mortem, si absque fide et caritate recipiantur. Nec enim alia mente theologi docent Eucaristiam esse sacramentum uiuorum, non mortuorum. uerum hec omnia non significant solam operam spiritualem uiuificare et facere mysterium. Nunquam sic locutus est Ratramnus num. 31, imo uero contrarium docuit his uerbis: »Carnem dicit quidquam non prodesse, illo modo sicut infideles intelligebant; alioquin uitam prebet, sicut a fidelibus per mysterium sumitur. Et hoc quare? Ipse manifestat cum dicit: Spiritus est qui uiuificat. In hoc itaque mysterio corporis et sanguinis spiritualis est operatio, que uitam prestat, sine cuius operatione mysteria illa nichil prosunt, quoniam corpus  quidem pascere possunt, sed animam pascere non possunt.« Quis uero ex his intelligat solam fidem recipientis operari mysterium, et non perspectam habeat Christianam et catholicam ueritatem, scilicet carnem et sanguinem Christi in Eucaristia anime uitam tribuere, scilicet gratiam, digne recipientibus hoc sacramentum, rite paratis hominibus, atque expeditis et idoneis, seu fide et caritate ac uirtute penitentie exornatis?

XX. Mysterium, ait Ratramnus, inquit dissertator , agi spiritualiter, quia fidei spiritus illud peragit: fides ea pascit, letificat, uiuificat interius, cum quod exterius est, carnem alit. Nam hec pura putaque Sacramentariorum oratio est.


RESPONSIO.

Libenter percontarer a dissertatore qua ratione mysterium effieri posse sibi persuadeat nisi spiritualiter.  Quasi uero hoc significet operatione fidei fieri mysteria, non uirtute Spiritus sancti, qua mysteria nostre fidei obiecta euadant. Consentanee Ratramno loquitur Paschasius cap. 5 libri de Corpore et Sanguine Domini: »Christus ergo cibus est angelorum, et sacramentum hoc uere caro ipsius et sanguis, quam spiritualiter manducat et bibit homo. Ac per hoc unde uiuunt angeli, uiuit et homo, quia totum spirituale est et diuinum in eo quod percipit homo.« Et in fine eiusdem capitis. »Bibimus quoque et nos spiritualiter ac comedimus spiritualem Christi carnem, in qua uita eterna esse creditur. Alioquin sapere secundum carnem mors est, et tamen ueram Christi carnem spiritualiter percipere, uita eterna est.«

Obseruat continenti sermone, cap. 6, hanc carnem Christi spiritualem spectare bonos, neutiquam malos: »Ecce inquit omnes indifferenter quam sepe sacramenta altaris percipiunt plane, sed alius carnem Christi spiritualiter manducat et sanguinem bibit, alius  uero non; quamuis buccellam de manu sacerdotis uideatur percipere. Et quid accipit, cum una sit consecratio, si corpus et sanguinem non accipit? uere, quia reus accipit indigne, sicut apostolus Paulus ait: Iudicium sibi manducat et bibit, non probans se prius, nec iudicans corpus Domini . Ecce quid manducat peccator et quid bibit. Non utique sibi carnem utiliter et sanguinem, sed iudicium. Et quare? Quia non se probat, nec diiudicat corpus Domini. Cogitat enim infidelis quod digna et sancta indignus possit accipere, non aliud quidem attendens, nisi quod uidet, neque intelligens nisi quod sentitur.«

In eamdem rem, ait Ratramnus post S. Isidorum Hispalensem. »Hic etiam idem doctor dicit: Sacramentum est in aliqua celebratione, cum res gesta ita sit, ut aliquid significare intelligatur, quod sancte accipiendum est.« In ea sacramenti definitione conuenit cum Paschasio, capite 3 libri de Corpore et  Sanguine Domini: »Sacramentum igitur est quidquid in aliqua celebratione diuina nobis quasi pignus salutis traditur, cum res gesta uisibilis longe aliud inuisibile intus operatur, quod sancte accipiendum est.«

Beatus Algerus, aduersarius Berengarii fortissimus, Ratramni et Paschasii uestigia insequitur libri II de Eucaristia capite 1: »In illo sacramento Christus est quoniam corpus est Christi: non ergo corporalis esca, sed spiritualis est. Si ergo spiritualis et non corporalis, quomodo corporali secessui obnoxia?« Eiusdem capitis continenti sermone probat non frangi ieiunium, quod corporale est, alimento spirituali Eucaristie: »Sed absit a cordibus fidelium ut in diebus ieiuniorum quotacunque hora misse celebrentur, solui credant ieiunium; quia cum non sit corporalis, sed spiritualis esca, corporalis, per escam spiritualem non soluitur abstinentia.« Dubitandi igitur locus non relinquitur mysterium  spirituale agi. Ratramnus uero nichilominus animo intendit quam quod ori eius inducit dissertator, quia fidei spiritus illud peragit: »Fides ea pascit, letificat, uiuificat interius, dum quod est, carnem alit.« Nam tantum abest ut fides omnia interius faciat, cum ea potius tanquam obiectum sue suasionis supponat. Hec est solitaria mens Ratramni et omnium catholicorum.

XXI.  Negat apertissime num. 52 quod ore sumitur in altari, »eternitatem posse prestare, uitam enim que in mysterio continetur, esse a uerbi potentia inuisibili que fidem operatur in nobis; in hac fide esse efficientiam ac uirtutem corporis Dominici.«


RESPONSIO.

Dilucide patet falsum esse hec tria apud Ratramnum numero 52 occurrere.

1o Recognoscit aperte, explicans uerba S. Ambrosii,  panem uite qui de celo descendit, a nobis recipi in altari; nam conceptis uerbis loquitur de alimento spirituali quo fideles in Ecclesia nutriuntur, escam quam fideles accipiunt in Ecclesia, et docet panem et uinum non solum posse, uerum etiam dare nobis uitam eternam. Iste panis uiuus qui de celo descendit, uite eterne substantiam subministrat. Dicit quod in Eucaristia sensibus obnoxium aut palpabile est, tantummodo alere posse corpus, animam uero nullatenus. Quod adeo uerum est, ut inter omnes catholicos extra omnem dubitandi aleam positum sit. Hoc argumenti genere comprobat eos uehementer allucinari qui nullam in Eucaristia figuram esse sibi persuadebant, sed omnia in aperta et edita manifestatione consistere.

2o Neutiquam dixit Ratramnus uitam que in mysterio continetur; esse a uerbi potentia inuisibili, que fidem operatur. Excidit a memoria dissertatoris quod exprobrauerit Ratramno mysterium agi spiritualiter,  quia fidei spiritus illud peragit. Enim uero si Ratramnus dixit fidem efficere mysterium, quo iure dicere potest uitam, que in mysterio est, operari seu efficere fidem? In quamcunque partem se dederit dissertator, haud facile sese ab hoc laqueo expediet. Nam si mens Ratramni sit fidem efficere mysterium, perperam ei exprobatur mysterium efficere fidem: ceterum longe abfuit ab eiusmodi subtilitatibus; quippe cum affatim recognoscat uirtute Spiritus Dei effieri mysterium Eucaristie, quod est fidei nostre seu suasionis Christianorum obiectum credibile. Nihil hac Ratramni doctrina sapientius aut magis orthodoxum proferri potest.

3o Consectaneum ex his necessarium est non docuisse, in hac fide efficientiam, ac uirtutem corporis Christi. Cum e contra defendat in hoc pane esse uitam non in oculos incurrentem, sed sola fide recognitum, hunc panem de celo descendisse et existere; de quo dictum est eum qui comederit ex hoc pane fore immortalem. »Est ergo in illo pane uita, que  non apparet oculis corporeis, sed fidei contuetur aspectu: qui etiam panis uiuus qui descendit de celo, existit; et de quo uere dicitur: Quicunque hunc manducauerit, non morietur in eternum; et qui est corpus Christi.« Quis sibi persuadeat ex his intelligi in hac fide esse efficientiam ac uirtutem corporis Christi? Nam quemadmodum oculi, dum dicuntur uidere colores et lucem, non dicitur in uisu consistere efficaciam colorum et lucis: dicere fidem respicere seu credere in mysterio corpus Christi, fidei contuetur aspectu, non est dicere in hac fide consistere efficaciam et uirtutem corporis Christi. Sed uereor ne in hac causa sit nimis uincere inuidiosum .

XXII. Corporaliter cum negat esse Christum in altari , ac spiritualiter ait intelligi oportere,  quam utrique illi uoci subesse notionem ac potestatem uelit, ipse aperit eum num. 76: sicut in mysterio, inquit, panis ille corpus accipitur, sic etiam in mysterio membra populi credentis in Christum intimantur: et sicut non corporaliter, sed spiritualiter panis ille credentium corpus dicitur: sic quoque Christi corpus non corporaliter, sed spiritualiter necesse est intelligatur.


RESPONSIO.

Cum eo consilio scripserit Ratramnus ut inesse aliquam in Eucaristia figuram comprobaret, melius argumenti genus proferre non poterat eo quod ex corpore et sanguine populi fidelis assumit; quippe aque cum uino permistione in calice designatur. Sicut enim aque permistione Christo populus in figura adunatur, et populi sanguis in figura significatur: ita per species panis et uini in figura corpus et sanguis Christi intimantur. Nam reuera quatenus uela sunt et paropides corporis Christi, eius figure  et adumbrationes existimantur, quibus intuentium oculos et sensus uerum corpus presens fallit. uisus, tactus, gustus in te fallitur, sed auditu solo tute creditur. Quippe species iste Christi corpus nuncupatiue appellantur ab Algero, quia corpus Christi proprium occulunt et circumscribunt. His ita constitutis, comparationem corporis populi cum corpore Christi in Eucaristia facile intellectum iri ab omnibus non dubito. Nihil enim aliud uult Ratramnus nisi corpus Christi nuncupatiue populi est figura corporis et sanguinis populi. Sed hec non impediunt quominus uerum corpus sub speciebus delitescere credatur: licet corpus et sanguis populi in figura tantummodo intelligatur, nam Paschasius, presentie et transsubstantiationis ueri corporis Christi in Ecclesia defensor inuictissimus, eamdem comparationem instituit; dixitque corpus populi sicut corpus Christi figurate in Eucaristia consistere, quamuis de presentia reali corporis Christi sub speciebus reuera recondi minime dubitauerit. Quippe sic fatur  capite 11 libri de Corpore et Sanguine Domini: »Et ideo recte prouisum est, quia simul cum sanguine aqua fluxit, ut in hoc mysterio ueri sanguinis aqua admisceatur, quatenus et nos in illo simus, ut per hoc salutis sacramentum diuinis obtutibus illi couniti mystice offeramur. Nam si uinum sine aqua offeratur, sanguis Christi incipit esse sine nobis; si autem aqua sola, iam plebs uidetur esse sine Christo. Quando autem utrumque miscetur et coniungitur, tunc recte mysterium Ecclesie spiritualiter perficitur.« Et infra eodem capite: »Exsultent ergo fideles dum se intelligunt ad tantam unitatem Christi sociatos per gratiam, et ad tantam flagrantiam caritatis prouectos; et ideo quam bene in hoc mysterio nostra figura per aquam admittitur, ut unusquisque in illo Christi sanguine susceptum se intelligat et in melius transmutatum. Unde licet prius mystice uinum et aqua commisceantur, post consecrationem tamen non nisi sanguis bibitur, quia in illo prius ex  aqua baptismatis suscepti rursus eum quo idie esuriendo et sitiendo potamus:« Et inferius. »Propterea non inconuenienter etiam ob hoc idem aqua consecratur, non quod aqua permaneat, sed uertitur in sanguinem ut significet quid fides percipiat.«

Ex his intelligere facile est quam superuacanea sit conclusio a dissertatore assumpta ex his Ratramni uerbis: »Hoc est enim, inquit dissertator, perspicue et sine ambage dicere neutrum esse corpus in sanctificato pane corporaliter, hoc est secundum substantiam, sed tantum intellectu fidei spiritualis.« Quippe eiusmodi conclusionem ex Paschasii uerbis similibus, si non iisdem, assumere non potis est. Quid ergo eam ex Ratramno deducet, cui presertim ad precauendum intelligendi solertia non defuit, ne figmentum ex Caluini cerebro ortum continuis temporibus ei ascriberetur, uti patet numero 101: »Nec uero quoniam ista dicimus, putetur in mysterio sacramenti corpus Domini uel sanguinem ipsius non a fidelibus sumi, quando fides non quod oculus uidet,  sed quod credit accipit.« Non magis ad rem prodidit dissertator locum Ratramni ex numero 75 his uerbis conceptum: »At uidemus in aqua nichil esse conuersum, consequenter ergo et in uino nichil corporaliter ostensum. Accipitur spiritualiter quidquid in aqua de populi corpore significatur, accipitur ergo necesse est spiritualiter quidquid in uino de Christi sanguine intimatur.« Hec enim nichil aliud significant nisi in speciebus uini sensibus non percipi sanguinem Christi, et eiusmodi species esse corpus Christi spiritualiter et nuncupatiue, sicut in aque permistione non percipitur sanguis populi, sed aqua nuncupatiue tantum et spiritualiter est sanguis populi. Nihil enim uetat ita se rem habere quamuis corpus Christi uerum lateat in Eucaristia, corpus uero populi insit in figura tantum. Nec enim necesse est comparationem in integro fieri, ut probet  quod potissimum animo intendit Ratramnus, scilicet aliquam in Eucaristia esse figuram, nec omnia aperta et edita patefactione declarari.

Hucusque satis explicuisse uidemur ea que dissertator in libro Ratramni a fide catholica abhorrentia, heresis crimine accusat et carpit uehementer. Iam uero que magis operta et fucata denuntiat inquiramus, et Ratramni insontis et intaminati, recuperatoria, ut iurisconsulti uocant, actione persequamur.

XXIII. Contendit dissertator  Ratramnum siue auctorem libri de Corpore et Sanguine Domini adeo implicare questionem ut uix a peritis dignoscatur. Exquirendum enim ait numero 5: Quod in Ecclesia ore fidelium sumitur corpus et sanguis, in mysterio fiat an in ueritate, id est utrum aliquid secreti contineat quod oculis solummodo fidei pateat. An sine cuiusquam uelatione mysterii hoc aspectus intueatur corporis exterius, quod mentis uisus  aspiciat interius: ut totum quod agitur in manifestationis luce clarescat: et utrum ipsum corpus quod de Maria natum est, et passum, mortuum, ac sepultum, quodque resurgens et ad celos ascendens ad dexteram Patris consideat.


RESPONSIO.

Difficile est intelligere quid in hac questionis propositione obscurum aut intricatum uideatur. Cum dubitandi locus non sit tempore Ratramni extitisse fideles qui omnia edita et aperta esse in mysterio Eucaristie sibi persuaderent: corpusque et sanguinem Christi nulla sub figura aut obumbratione collocari crederent; uti prospectum habemus ex numero 11 dicti libri de Corpore et Sanguine Domini: »Dum enim quidam fidelium sacramentum corporis sanguinisque Christi quod in Ecclesia celebratur, dicunt quod nulla sub figura, nulla sub obumbratione fiat, sed ipsius ueritatis nuda manifestatione peragatur;  quidam uero testentur quod hec sub mysterii figura contineantur, et aliud sit quod corporis sensibus appareat, aliud quod fides aspiciat: non parua diuersitas inter eos dignoscitur.« Insuper non sine iniuria potest huius obscuritatis et implicationis in proposita questione accusari Ratramnus: non enim ipse fuit auctor proposite questionis, sed imperator Carolus Caluus, cuius iussu inquirendam ac discutiendam recepit, uti intelligimus ex uerbis numero 5, que dedita opera pretermisit dissertator. Non enim ait Ratramnus: Queritur quod in Ecclesia ore fidelium sumitur corpus et sanguis Christi, an in mysterio fiat, an in ueritate, etc.; sed: Quod in Ecclesia ore fidelium sumitur corpus et sanguis Christi, QUAERIT uESTRAE MAGNITUDINIS EXCELLENTIA IN MYSTERIO FIAT AN IN uERITATE. Absit igitur ut Ratramnus implicate questionis proposite accusetur. Ista enim contumelia in ipsum imperatorem refundenda est. His uerbis significatum querit uestre magnitudinis  excellentia, neutiquam etiam huiusce questionis auctor intelligit per secretum quod interius in animo geritur cuiusque fidelis: mysterii uelatio, symbolum quod quisque intuitus, secum in animo credit uerbo Dei de Christi corpore; nec uult ullatenus inquirere an sit tantum figura et signum, quod cum fide intuentis coniunctum mysterii nomen habet; et sit panis corpus Christi per cogitationem tantum, an uero in ueritate, ac reipsa sit ut ante fidei mentisque operationem dici uere possit hoc quod aspicitur uere corpus esse natum de uirgine. Quippe solum examinauit et inquisiuit Ratramnus an hoc sacramentum esset omnis figure expers et uacuum, probauitque in eo aliquam esse figuram cum ueritate sociabilem et coniunctam, ad mentem Paschasii, et semper interius ac secretum Eucaristie fallens oculos hominum reputauit obiectum et prospectum fidei minime effectum. Incogitabile semper ei uisum corpus Christi  tanquam figmentum rationis respicere. Imo uero per se subsistere non dubitauit, tanquam reuera consistens obiectum, circa quod ratio, fides et intellectus uersentur. Nullibi etiam Ratramnus admonet mysterium ex duobus fieri: ex symbolis tanquam signis, et fide credentis, que mysterium perficit, dum credit, quod per uim Ratramno affingit dissertator, pag. 179, edit. Paris., 292 Amstelodamensis, num. 179, omisso loco, quia nullus est ex quo exscripsit. uerumtamen sic pergit continenti sermone, tmemate 11.

XXIu. Similis doli plenum est quod ait Ratramnus num. 9: »Mysterium dici non potest in quo nichil est abditum, nichil a corporalibus sensibus remotum, nichil aliquo uelamine contectum. At ille panis qui per sacerdotis ministerium Christi corpus conficitur, aliud exterius humanis sensibus exponit, et aliud interius fidelium mentibus clamat . . . . . quia celeste, quia diuinum, id est corpus Christi ostenditur, quod non sensibus carnis, sed animi fidelis contuitu uel aspicitur,  uel accipitur, uel conceditur.« Fefellere uiros doctos he uoces INTERIUS et EXTERIUS. Neque enim aliud interius, quod occurrit adhuc num. 10 et 21 aliisque locis, sic accipit iste ut significet, in ipsis symbolis. Sed in credentium animis a quibus peragi mysterium arbitratur, negat dici mysterium, nisi ubi a symbolis ueluti mens commonita, aliud credit quam oculus intuetur: ex utroque enim mysterium fieri, ex symbolo et fide credentis.


RESPONSIO.

Non facile est in his uerbis animaduertere dolum aut industriam Ratramni. Enimuero si reuera explicat eo loci clare et aperte, omnibus ambagibus postpositis, quid ex his uerbis interius et exterius intelligat, et bona fide significet quid intra uel extra mysterium nostre fidei obiectum est; nec ullatenus insinuet aut influat in mentes lectorum eiusmodi mysterium in animis credentium effieri, eius uerba  omni dolo ac fraude carere ualde probabile est. Porro iam ex uerbis num. 9 intelligere et assequi sensum eius faciliter possumus, que pretermittere, ne dicam expungere, dissertator non timuit. »EXTERIUS quidem panis quod ante fuerat forma pretenditur, color ostenditur, sapor accipitur. Ast INTERIUS longe aliud multo pretiosius, multoque excellentius intimatur, quia celeste, quia diuinum, id est Christi corpus ostenditur quod non sensibus carnis,« etc. Quis enim mentis compos sibi persuadeat aut intelligat ex eiusmodi sermone fidem operari corpus Christi, nec nisi ui cogitationis mentis in Eucaristia consistere? Quis dolus aut fraus in eiusmodi uerborum constructione et congruitate, et quid significare potuit Ratramnus nisi uisum, tactum, gustum in hoc mysterio falli? sed auditu solo tute credi. Si qua igitur astutia sit, dissertatoris est, qui hec uerba callide pretermisit; uis uero leonis siue Ratramni, de fide catholica mentem suam  neruose et dilucide exponentis. Caute reuera sunt uulpes, sed cautiores sunt qui capiunt uulpes.

XXu. Non dicit, scilicet Ratramnus, INTERIUS, inquit dissertator , mutari symbola, sed INTERIUS, hoc est intime menti corpus Domini a symbolis intimari, siue significari, ubi animus fidelis aspicit, accipit, concedit, quod cum ille disserit callide, negat dici posse aspectus corporis Christum intuetur, os Christum manducat.


RESPONSIO.

In his uerbis tria dilucide et liquido falsa sunt.

1o Falsum est Ratramnum non dicere interius mutari symbola, cum conceptis uerbis dicat numero 9: PANIS QUOD ANTE FUERAT. Nam si reuera fuit ante panis, iam non est amplius, adeoque mutatio facta est interius, nam exterius nulla apparet. Insuper nunquid non dicit Ratramnus numero 30: »uere  per mysterium panem et uinum in corporis et sanguinis Christi conuersa substantiam, a credentibus sumenda?«

2o Neutiquam etiam dicit Ratramnus intime menti a symbolis corpus significari; quippe cum conceptis uerbis dicat panem et uinum, cum aliud sint quam ante fuere, mutationem accepisse, ex hoc negari non posse, et presertim continuo sermone probet, mutationem factam non esse in iis que in prospectu nostro sunt nec exterius apparent, panemque et uinum aliud esse quam uidentur per manifestationem exteriorem, uel negandum, quod sine scelere dici aut cogitari non potest, ex mente Ratramni, num. 15, corpus et sanguinem Christi in Eucaristia existere: »Fatebuntur igitur necesse est mutata esse secundum aliud quam secundum corpus, aut per hoc non esse quod in ueritate uidentur, sed aliud quod non esse secundum propriam essentiam cernuntur, aut si hoc profiteri noluerint, compelluntur negare corpus esse sanguinemque Christi,  quod nefas est non solum dicere, uerum etiam cogitare.«

3o Falso affingit dissertator Ratramno callide negasse quod aspectus corporis Christum intuetur, et os Christum manducat. Nam prudenter et simpliciter negat sacrum Christi corpus, quod in Ecclesia celebratur esse uisibile et palpabile cum sensu, more obsoniorum frustatim conscidi ac dentibus conteri: sed cum Paschasio libenter fatetur substantiam corporis et sanguinis Christi in oculos minime incurrentem reuera occultam ac tegetibus specierum panis et uini uisibilem, inuolutam, non subiectam sensibus seu inuisibilem existere.

XXuI. uerum confiteri quod catholici ultro fecere, nichil horum pseudo-Ratramno placet, inquit dissertator ; hoc uero probat quinque propositionibus efformatis, debita opera Ratramno repugnare eique uehementer displicere defendit. 1. Panis consecratus  est uere corpus Christi quod natum de uirgine. Fuit, inquit, ex pseudo-Ratramni mente nullam figuram in ea uoce CORPUS CHRISTI agnoscere, figurate nichil ibi accipere, totum in ueritate; et, ut ait num. 14, in ueritatis simplicitate conspici sponte fateri: totum corporaliter opinari.

2. Aiebant nimirum ultro catholici: Hoc quod conspicimus, uere corpus est Christi.

3. Anathema ei qui dixerit fidem mysterium operari; quippe, inquit dissertator, ante fidem consecratio per os sacerdotis Dei, Deus ipse mysterium in symbolis operatur.

4. Nihil spirituale in illo mysterio geritur, nichil abditi, nichil secreti.

5. Non accipimus quod fides efficiat, sed quod effectum uerbo Dei et ore sacerdotis fides cogitat et credit.


RESPONSIO.

Prima propositio nusquam repugnat Ratramno,  qui cum Paschasio et omnibus catholicis in Eucaristia figuram et ueritatem reperiri confessus est. Reuera negauit corpus nuncupatiuum, siue species uisibiles panis et uini, esse de Maria uirgine prognatum. Sed nunquam uerum ipsum corpus nuncupatiue, seu speciebus et uelis occultum, ex Marie purissimo sanguine efformatum uere fuisse dubitauit. Prima parte libri probauit in Eucaristia esse corpus Christi cum aliqua figura sub uelis et adumbratione specierum panis et uini: in secunda uero, has species que corpus Christi nuncupatiuum appellari debent, et sicut uelum et conopeum ueri corporis occulti, non esse corpus de Maria uirgine natum, mortuum et sepultum fatetur, seu potius differre ostendit a uero corpore Christi, quod necessaria consecutione sibi persuadebant aduersarii Ratramni cum nullam in Eucaristia figuram, nullum uelum, sed ipsum corpus Christi de Maria natum editum et manifestum conspici defenderent. Quales sunt hodie  quidam recentiores philosophi, et fuit olim Abbaudus abbas et Walterius, prior sancti uictoris Parisiensis, et plures alii post retractationem Berengarii huius rectractationis uerbis nimis ad litteram intellectis forte delusi. Secunda etiam propositio, Ratramni menti faciliter accommodari posse uidetur, si ex his uerbis hoc quod conspicimus uere corpus est Christi, intelligamus substantiam sub uelis eucaristicis seu speciebus , uisibilibus, occultum esse uerum corpus Christi: hec est enim uera sententia Ratramni, Paschasii, Lantranci et Ecclesie catholice. Sed si intelligamus hanc substantiam occultam esse palpabilem et sensibus percipi posse, est contraria Ratramno, et est sententia aduersariorum, quam passim opusculo quod defendimus fregit et totis uiribus confutauit.

Tertie propositionis anathemati subscribere non abnuit Ratramnus, cum corpus Christi presens in Eucaristia spectet tanquam fidei obiectum, minime uero effectum, uti supra obseruauimus. Rotunde  fatetur numero 11 fidem operari, sed cum ait propterea operari seu efficere corpus Christi, cui presenti assensum prestat: quemadmodum artifex non efficit materiam, sed expolit circa materiam, ita fides operatur non Trinitatem, incarnationem, Eucaristiam, sed circa hec mysteria operatur eis credendo, assentiendo, seu intellectum captiuando in obsequium fidei, non efficiendo et ui credulitatis efformando.

Quarte propositioni prorsus repugnant omnes fideles. Iure merito ait Ratramnus nichil a fide effectum iri, si nichil secreti et abditi in hoc mysterio reperiretur. Nihil quippe credendum superesset ubi omnia aperta et edita manifestatione innotescerent. Paschasius ultra Ratramnum procedit uehementer, dum ait in epistola ad Frudgardum et totum spirituale est. Si uero dissertator per hec uerba spirituale, abditum, secretum, significare uelit quod pendeat ab intelligentia mysterium censeatur effieri et sit, alienior  a sensu Ratramni esse non potest, et ab eo nullum locum prolatum iri his uerbis conceptum et explicatum secure confidimus.

Quinta propositio mentem Ratramni disertis uerbis explicat. Quid est enim uerbo Dei effici, nisi per potentiam uim uerbi diuini? ut ait num. 49: »Corpus et sanguis Christi que fidelium ore in Ecclesia percipiuntur, figure sunt secundum speciem uisibilem. At uero secundum inuisibilem substantiam, id est diuini potentiam uerbi, uere corpus et sanguis Christi existunt.«

An potest una cum ueritate figura melius recognosci, et corporis Christi in Eucaristia existentia ui uerbi fortius demonstrari? uerumtamen hunc locum alterius accessione cumulare nichil uetat. Ex numero 44: »Confitemur quod in sacramento corporis et sanguinis Domini quidquid exterius sumitur, ad corporis refectionem aptatur; uerbum autem Dei, qui est panis inuisibilis inuisibiliter in illo existens sacramento,  inuisibiliter participatione sui fidelium mentes pascit.«

XXuII. At uidetur negare, inquit dissertator, pag. 180, solummodo num. 10 secundum id quod uidetur carnis speciem in illo pane cognosci. Quis istud autem adeo amens fuit ut existimaret aut crederet?


RESPONSIO.

Sciebat Ratramnus id neminem hominem negare posse, quin de potestate mentis excesserit, adeoque hac arte probabat necesse esse aliquam in mysterio Eucaristie recognoscere figuram. Num. 10: »Hec ita esse dum nemo negare potest, claret quia panis ille uinumque figurate Christi corpus et sanguis existit.« Nihilominus tamen quis dubitat scripsisse Ratramnum aduersus eiusmodi sententie patronos et defensores, ut patet num. 5 sepius iam laudato? Quis catholicos plerosque aduersarios Berengarii ab ea opinione alieniores fuisse existimet? Quis Abbaudum abbatem  aut Walterium, priorem sancti uictoris Parisiensis, hanc opinionem tuendam recepisse neget? Quis denique recentiores philosophos, ac presertim Patrem Magnan, uirum nulla unquam censure catholice nota uexatum, ex ordine Minimorum prouincie Tolosane professorem theologum meritissimum, dedita opera scripsisse appendicem ad philosophiam sacram contra Theophilum Rainaudum Iesuitam, ut probaret Deum per suum concursum, deficiente substantia panis post consecrationem, eamdem oculis nostris et sensibus facere impressionem quam panis et uinum ante consecrationem, nesciat? Adeoque in specie panis corpus ipsum Christi sine figura et obumbratione conspici.

XXuIII. Inquit dissertator pagine 293, num. 180, Iu : Sed in ea ille Ratramnus scilicet heresi fuit, ubi carnis species non sit, ibi carnem non esse; quo de errore Paschasius egit in epistola ad Frudgardum.


 RESPONSIO.

Qui fieri potest ut homo ea heresi inquinatus ut nullam carnem Christi credat ubi species carnis non sunt, conceptis uerbis apertissime explicet quid sit interius et exterius Eucaristie, doceatque exterius preter species panis et uini nichil sensibus percipi, interius uero ipsum corpus et sanguinem Christi reuera existere? Quis enim hec non intelligat ex his Ratramni uerbis, num. 10: »Quid enim aliud in superficie quam substantia uini conspicitur? . . . At interius si consideres, iam non liquor uini, sed liquor sanguinis Christi?« Ego uero ex his obfirmato pectore argumentum assumo ad probandum Paschasium aduersus Ratramnum non scripsisse cum scripsit aduersus eos qui nullam carnem existimabant existere sine speciebus et apparentiis carnis.

XXIX. Hoc plane intellectu  pseudo-Ratramnus  num. 88: »In specie,  inquit, geruntur ista, non in ueritate; id est per similitudinem, non per ipsius rei manifestationem.« Ponit enim pro certo exploratoque, id quod est falsissimum, non posse esse Christi corpus usquam nisi alterutro modo: hoc est aut per conspicuam manifestationem, aut per similitudinem duntaxat seu figuram; species enim cum ueritati opponitur, mera similitudo, mera figura intelligitur.


RESPONSIO.

Non dicit Ratramnus eo loci in specie ista geri, non in ueritate, id est per similitudinem aut per ipsius rei manifestationem; sed hunc sensum exprimi et significari hac oratione Ecclesie: Perficiant in nobis, Domine, quesumus, tua sacramenta quod continent, ut que nunc specie gerimus, rerum ueritate capiamus; et quidem iure merito. Nam in hac oratione species et figura non repugnant nec opponuntur ueritati corporis Christi in se, seu substantie uere corporis, sed manifestationi et declarationi aperte et omnibus  inuolucris solute et expedita. Quamobrem explicans hanc uocem Ratramnus, non in ueritate prudenter ait, id est non per ipsius rei manifestationem. Neutiquam etiam ait, pro certo exploratoque non posse esse Christi corpus nisi per conspicuam manifestationem aut per similitudinem seu figuram. Econtra ex hac oratione Ecclesie assumit argumentum ad comprobandum corpus Christi in Eucaristia absconditum sub figuris et umbris, scilicet speciebus panis et uini: quippe cum ea rogatione petatur ut corpus Christi, quod sub specie panis et uini geritur, manifesta uisione non secus ac reuera est in celo conspiciatur. Beatus Algerus, ille omnibus adnotus Berengarii aduersarius, eamdem orationem prodidit ad mentem et sententiam Ratramni tuendam lib. I de Eucaristia, capite 5, circa medium editionis Antuerp. anni 1536. Postulat quippe sacerdos, inquit, ut Christi corpus, quod sub specie panis et uini nunc geritur, manifesta uisione sicut reuera est quandoque  capiatur. Iam uero quis nisi pipulo differri uelit, affinget beato Algero suasionem huiusmodi, scilicet pro explorato non posse esse Christi corpus uspiam nisi alterutro modo ac per conspicuam manifestationem, aut per similitudinem duntaxat seu figuram.

XXX. Postquam dissertator, pag. 181 edit. Paris. et 293 edit. Amstel., non dubitauit quin Ratramnus docuerit mutationem panis et uini num. 15, plusquam potest enititur probare ipsum Ratramnum ficte et simulate esse locutum, nec aliud intelligere per corpus in Eucaristia quam figuratum et per mentis cogitationem existens; citatque uerba assumpta ex num. 16: At quia confitentur corpus et sanguinem Dei, hoc non esse potuisse nisi facta in melius commutatione, neque ista commutatio corporaliter sed spiritualiter facta sit, necesse et iam ut figurate facta esse dicatur, quoniam sub uelamento corporei panis corporeique uini spirituale corpus Christi spiritualisque sanguis existit.


RESPONSIO.

 Ex his intelligimus Ratramnum probasse mutationem factam esse in figura, non corporaliter seu modo sensibus humanis accommodato. Sed quis propterea sibi persuadeat corpus Christi solummodo in figura existimasse? Ratio propter quam recognoscit figuram aliquam in hoc mysterio decretoria est et ab omnibus uiris catholicis recepta. »Quoniam scilicet sub uelamento corporei panis corporeique uini spirituale corpus Christi spiritualisque sanguis existit.« Sed hec non significant solitaria mentis cogitatione symbolis excitata corpus et sanguinem Christi in sacramento existere. Cum Paschasius dicat in epistola ad Frudgardum et totum spirituale est. Homo fallax et insidiosus audiet. Eadem contumelia explebitur beatus Algerus quia sic fatur lib. I de Eucaristia, cap. 5, ad mentem Ratramni: »Quod uidetur speciem habet corporalem, quod intelligitur fructum habet et spiritualem; quia igitur aliud est corporale quod uidetur, aliud spirituale quod intelligitur,  aliud ergo est sacramentum quam res sacramenti,« et lib. II, cap. 30: »Quod uidetur, speciem habet corporalem; quod intelligitur, fructum habet spiritualem.«

XXXI. Fatetur dissertator pag. 181 et 182, § 6, editionis Paris., et edit. Amstelod. 293, § 6, seu num. 6, usum esse Ratramnum uoce conuersionis num. 24, 25 et 27; sed ut dissimulationis et fraudis conuincat, profert comparationem, quam iis numeris prodidit, manne cum Eucaristia: probatque ibidem subiicere Ratramnum conuersionem factam fuisse manne in corpus Christi, non secus ac panis et uini in carnem et sanguinem solet effieri. Sed cum hec opinio, que presentiam corporis et sanguinis in manna defendit, falsa sit, insolens, et ab omnibus derelicta, parem sortem habere debere opinionem Ratramni de presentia corporis Christi et sanguinis in Eucaristia dissertator contendit.


 RESPONSIO.

Nihil apud Patres et doctores Ecclesie magis tritum et uulgare est eiusmodi comparatione manne et Eucaristie, cuius similitudo iusta et equa est maxime. Enimuero sicut manna erat figura futuram Eucaristiam representans, Eucaristia est etiam figura manna preteritum exhibens. Attamen ex his non consequitur Patres Eucaristiam tanquam solitariam figuram respexisse, aut reuera corpus Christi presens in sacramento non reputasse nec credidisse. Dissertator est magister in Isrel, nec ignorat quam facile hanc fuisse fidem Patrum demonstrarem si cupidius aduersus eos instaret propter hanc comparationem, et eos ita ut Ratramnum siue auctorem de Corpore et Sanguine Domini exciperet. Intelligeret enim, cum infinitis locis presentiam corporis Christi ueram in sacramento docuerint, ex hac comparatione nullum eis accidere posse intertrimentum.  At uero percontarer ab eo perlibenter cur hoc ius erga Ratramnum uiolet et hanc equitatis rationem non habeat; quippe cum pluribus locis suam de hac presentia fidem testificari non destiterit a nobis antea prolatis, et presertim num. 24, in quo de Christo mentione facta, ait: »Qui postea corpus de uirgine sumptum et pro salute credentium in cruce suspensum nostris seculis exhibuit et per sanguinis undam effudit, quo non solum redimeremur, uerum etiam potaremur.« Igitur extra omnem suspicionem et contentionem positum est Ratramnum sibi persuasisse homines equabiliter uero Christi sanguine effuso redemptos et potatos fuisse. »Quo non solum redimeremur, uerum etiam potaremur.« Astute cauit dissertator ne unquam eiusmodi uerba proferret, eaque a continentibus scriptis suis quasi fabulam secreuit semper et pretermisit.

XXXII. Quid quod ipse negat disertis uerbis num. 62: »Manna istud, inquit Ratramnus, quod comederunt, et aquam quam biberunt, corporea fuisse nemo dubitat.«  Quo loco perinde ac in Eucaristia corporeum contendit esse quod editur atque in manna fuit.


RESPONSIO.

Quero iam a dissertatore an sibi fingat aliquid comedi corporaliter sensim et cum sensu in perceptione sacramenti ore corporeo, nisi quod sensibus accommodatum et obnoxium est? uultne persuadere nobis ipsum uerum corpus Christi comedi ad modum obsoniorum consuetorum, dentibus frustatim discerpi ac partitim deglutiri? Hec opinio a nemine homine arcte teneri aut accurate defendi potest. Quid ergo illi incommodat in his Ratramni uerbis? Nunquid non species sacramentales solitarie corporaliter comeduntur seu dentibus conteruntur, et partitim per canalem laryngis in thoracem sensim et cum sensu sicut manna demittuntur? An aliam doctrinam explicant Paschasius, Algerus et omnes generatim et generaliter homines Christiani et Catholici  uiri?

XXXIII. Quare num. 26, inquit dissertator, pag. 293 edit. Amstelod., in utroque symbolo Christum duntaxat innui docet, qui credentium pascat animos; dissimulatque, uel negat precise potius, eo uerbo callidus ueterator, in altero Christum innui solum, in altero etiam contineri; cuius rei nullum in toto opere uel tenue uestigium est. Negat et malorum dentibus primi, cum bonorum solummodo animos pascat.


RESPONSIO.

Minime docet Ratramnus num. 26, in utroque symbolo Christum duntaxat innui. Reuera ait, in utroque Christus innuitur. Sed he uoces duntaxat et solummodo in cerebro dissertatoris, anticipatis opinionibus aduersus Ratramnum occupato et uaporato, inuentum habuerunt, que nullibi in opere Ratramni occurrunt. Si eis usus fuisset, sibi ipsi contrarius existeret. Nam ait numero 9: »Exterius quidem panis quod ante fuerat forma pretenditur, color ostenditur,  sapor accipitur; ast interius longe aliud multo pretiosius multoque excellentius intimatur, quia celeste, quia diuinum, id est Christi corpus, ostenditur, quod non sensibus carnis, sed animi fidelis contuitu uel aspicitur, uel accipitur, uel comeditur.« Et num. 10: »uinum quoque quod sacerdotali consecratione Christi sanguis efficitur, sacramentum aliud superficie tenus ostendit, aliud interius continet.« Quis adeo mente captus ut sibi fingat his uerbis Christum in altero negari? Sicut dum ait continenti scripto: »At interius si consideres, iam non liquor uini, sed liquor sanguinis Christi credentium mentibus. . . sapit dum gustatur.« Et num. 43: »Unde sanguis et corpus Christi dicuntur quia non quod exterius uidentur diuino Spiritu operante facta sunt, accipiuntur. Et quia longe aliud per potentiam inuisibilem existunt quam uisibiliter appareant.« Quid fidei catholice congruentius excogitari potest?  Cuius rei, inquit dissertator, toto in opere uel tenue uestigium appareat? Quo iure sibi fingit Ratramnum negare corpus Christi malorum dentibus premi, cum bonorum solummodo animas pascat? An uult dicere bonorum et malorum equabiliter animas pascere et aperte heresis contumelia inquinari? An nescit diiudicandum corpus Domini, sancte accipiendum, esse uitam bonis mortemque malis? Et qui indigne recepit, reum esse corporis et sanguinis Domini? Quid attineat tantam in recipienda Eucaristia adhibere preparationem et cum tanta gratie et animi prouisione accedere ad altare Dei, si equabiliter animas bonorum et malorum pascat; uel si sit negare reuera corpus Christi quoad substantiam a malis recipi, cum bonorum solummodo pastus et uita, malorum mors et interitus dicitur.

XXXIu. Numero denique 28 similis apparet improbitas ac uersutia, nam uerbis catholicis utitur quo etiam fidem spirare uideatur, cum tamen adiuncta eadem manne et aque similitudine genuinum illarum uocum sensum  euertat. »Sicut ergo, inquit, paulo antequam pateretur, panis substantiam et uini creaturam conuertere potuit in proprium corpus quod passurum erat, et in suum sanguinem qui post fundendus exstabat: sic etiam in deserto manna et aquam de petra in suam carnem et sanguinem conuertere preualuit.« An non huic sententie subscribet ultro Caluinus?


RESPONSIO.

Cum eo animo non scriberet Ratramnus ut presentiam ueram corporis Christi in Eucaristia probaret, cui nemo ea etate repugnabat, sed solum in ea aliquam reperiri figuram, quam pernegabant aduersarii, qui omnia in edita et aperta manifestatione exterius clarescere contendebant sine ulla figura aut adumbratione: mirum non est Ratramnum ad probandam conuersionem simpliciter figuratam assumpsisse argumentum ex conuersione uera et una figurata Eucaristie. Hoc est enim consilium et animus  Ratramni, cui uoluisse subscribere Caluinum uehementer dubito. Enimuero, utcunque res sit, hac ratiocinatione utitur: Scilicet cum dubio procul Christus Dominus potuerit substantiam panis in proprium corpus conuertere et substantiam uini in sanguinem qui pro salute hominum continenti tempore fundendus erat, preualuisse etiam figurata conuersione in deserto manna in proprium corpus et aquam petre in sanguinem transferre. At uero quis a Caluino hec sibi propitia inuentum iri reputabit? Ceterum, licet opinionem que ueram presentiam et existentiam corporis et sanguinis Christi in manna et petra deserti defendit falsam reputare non pertimescam, non adeo tamen incredibile aut incogitabile est placuisse Ratramno. Quippe cum Ioannes Duns Scotus, in Iu, distinctione 10, quest. 4, corollaria duo addat ab eiusmodi opinione non alieniora: quorum in primo defendit ante incarnationem uerbi diuini potuisse eque Eucaristiam fuisse sicut et  nunc, et hoc quantum ad significationem et quantum ad rem significatam et contentam. Et in secundo docet post incarnationem posse desinere corpus Christi subesse naturali, et tamen Eucaristiam uere remanere, et quantum ad ueritatem signi, et quantum ad ueritatem signati et contenti. Quippe cum existentia sub modo naturali non sit de essentia existentie sub modo sacramentali, nec sit eius causa, adeoque ista non dependeat ab illa, quia nichil dependet ab aliquo quod nec est de essentia eius nec eius causa: enim uero si eiusmodi opinamenta Scoti orthodoxa uidentur et in Ecclesia catholica tolerabilia, quid mirum aut insolens in Ratramno uidebitur quod dixerit num. 28, conceptis uerbis: »Sicut ergo paulo antequam pateretur, panis substantiam et uini creaturam conuertere potuit in proprium corpus quod passurum erat, et in suum sanguinem qui post fundendus exstabat: sic etiam in deserto manna et aquam de petra in suum sanguinem conuertere preualuit.«  Si enim, ut sibi fingit dissertator Harduinus, Ratramni sententie subscribere non renuat Caluinus, Scoti placitis annuere quo iure recusabit? Et si reuera in hoc negotio schola Scotistarum tuendam ueritatem recipit, quis falsi aut mendacii Ratramnum accusabit? Imo uero quis ex his non intelligat, ut obseruaui in notis nichil falsum uisum esse Ratramno in mysterio transsubstantiationis et absurdum, quippe cum in manna et aqua de petra deserti incarnationem, sicut Scotus Eucaristiam, consistere potuisse et quantum ad significationem, et quantum ad rem significatam et contentam, crediderit. Hec quidem aduersus Caluiniane superstitionis ministrum proferre e schola Scotistarum quibusdam uidebitur superuacaneum, qui opinamenta Ioannis Scoti subtilitates Scoti cum Francisco Rabelesio appellare solent; sed meminerit lector me scribere aduersus Iesuitam Harduinum, apud quem schola Scotistica rationabilis et theologica semper uisa est,  ad cuius instar Molinisticam fundare et erigere ab ortu fere suo moliantur.

XXXu. At ait num. 30, inquit dissertator, pag. 293 edit. Paris., et 293 edit. Amstel., num. 7, uere per mysterium panem et uinum in corporis et sanguinis conuerti substantiam, a credentibus sumenda. Quam ingeniosa heresis ad fallendas mentes mortalium! Cur ergo cauit ita diligenter ne sumi ore diceret corporis Christi substantiam? Cur sumenda scripsit non sumendam, nisi panem, aut uinum haud immutate corporaliter intellexit?


RESPONSIO.

Arduum est intelligere astutiam ingeniose heresis ad fallendas mentes hominum ex his uerbis: uere per mysterium panis et uinum in corporis et sanguinis conuertantur substantiam. Si tantummodo diceret Ratramnus per mysterium conuerti, relinqueretur aliquis suspicioni locus; sed si insuper dicat per mysterium uere conuersionem fieri, qua suspicione aut  intricatione eiusmodi propositio laborare potest? Quid enim presefert doctrina Ecclesie catholice in mysterio transsubstantiationis, nisi uere per mysterium panem et uinum in carnem et sanguinem Christi conuerti, non figurate tantum, ut superstitionis Caluiniane patroni morose et pertinaciter defendunt? Ad mentem Ratramni conceptis uerbis locutus est Paschasius, cuius fidem in suspicione non ponit dissertator, lib. de Corpore et Sanguine Christi, capite 4: »Ita per eumdem ex substantia panis ac uini mystice idem Christi corpus et sanguis consecretur.« Et capite 11: »Quis nescit uere quod corpus et sanguis sit Domini secundum ueritatem, licet in sacramento accipiatur per fidem?« 2o Quo iure tam efflictim postulat dissertator causam propter quam Ratramnus tam diligenter cauit ne diceret sumi ore corporis Christi substantiam? Nunquid non fatetur numero 5 de hoc corpore totam questionem et disputationem institutam fuisse, scilicet de corpore  Christi quod fideles ore percipiunt? De hoc corpore consilium et sententiam Ratramni Carolum Caluum postulasse: »Quod in Ecclesia ore fidelium sumitur corpus et sanguis Christi, querit uestre magnitudinis excellentia in mysterio fiat an in ueritate.« Quodnam presidium sibi comparare poterat Ratramnus ex astute et callide celata uoce que in expositionem proposite questionis necessario erat ingressa? Non uideo etiam quid attineat Ratramnum dixisse sumenda, uel sumendam, cum in eumdem sensum semper recidant. Manuscriptus codex Lobiensis habet sumenda, alii equales uel suppares habent sumendam. Explicet igitur nobis dissertator quam uberes fructus percipiat ex stillato in has tricas et subtilitates cerebro?

XXXuI. Eudem uis uerbo TRANSPONENDI ab eo affingitur num. 42. »Panis qui offertur, inquit, in corpus Christi, dum sanctificatur, transponitur: sicut et uinum, cum ex uite defluxerit, diuini tamen santificatione  mysterii, efficitur sanguis Christi, non quidem uisibilis, sed inuisibiliter, operante Spiritu Dei, in animis utique sacerdotis aut plebis, in quibus fides mysterium contemplatur et contemplando efficit.« Nam dum uisibiliter solum id fieri, negare uidetur. uafrities ea est hominis improbi, corpus esse posse qui neget, ut ex Paschasio antea audiuimus, nisi quod palpabile et uisibile sit, atque adeo ubi tale non sit, ibi nullum esse omnino.


RESPONSIO.

Ecce quod probandum incumbit dissertatori, scilicet sibi persuasisse Ratramnum hanc conuersionem in solitaria mente credentis hominis fieri, et non esse applicate fidei obiectum, sed effectum. Hoc autem est prorsus . Eamdem fallaciam ascribere poterit Paschasio, qui ait cap. 3 libri de Corpore et Sanguine Domini, pag. 1560: »Quod sensibilis res intelligibiliter, uirtute Dei per uerbum Christi in carnem ipsius et sanguinem transfertur.« Transferri  enim et transponi synonyma sunt et idem prorsus significant. Superuacaneum est etiam dicere fraude mala negari a Ratramno hoc fieri modo sensibus accommodato, qui neget corpus esse posse nisi quod palpabile et uisibile sit. Idem enim prorsus dixit Paschasius capite 5 libri de Corpore et Sanguine Domini: »Christus ergo cibus est angelorum, et sacramentum hoc uERE CARO IPSIUS ET SANGUIS, quam spiritualiter manducat et bibit homo. Ac per hoc unde uiuunt angeli uiuet et homo, quia totum spirituale est et diuinum in eo quod percipit homo.« Et in fine eiusdem capitis: »Bibimus quoque et nos spiritualiter ac comedimus spiritualem Christi carnem, in qua uita eterna esse creditur: alioquin sapere secundum carnem mors est, et tamen ueram Christi carnem spiritualiter percipere uita eterna est.«

XXXuII. Pergit in eadem fraude num. 42. »Unde sanguis et corpus Christi dicuntur, inquit, quia non quod exterius uidentur, sed quod interius in animis  credentium, diuino Spiritu fidei operante, facta sunt, accipiuntur. Et quia longe aliud per potentiam inuisibilem existunt quam uisibiliter apparent, per potentiam uerbi nimirum, quod fidem in animis nostris creat et ingenerat, quod uerbum dum creditur uim habet corporis et sanguinis Christi ut pascat animam et uiuificet.«


RESPONSIO.

Nihil deest interpretationibus ac sensibus quos Ratramni uerbis inducit dissertator, preter uim argumenti certi cuius ope defendi ac sustentari possint. Hoc uero faciliter feliciterque procederet, si hec uerba, in animis credentium et spiritu fidei, textui Ratramni perperam assuta, in autographo, non in cerebro dissertatoris, inuentum haberent. Sed cum in officina dissertatoris fabricata sint, eadem potuit textui Paschasii iure falsarii inserere, eumque heresis et cauillorum Ratramni criminari; ut ex subiectis uerbis Paschasii, quibus adiuncta reperies,  lectori intelligere facile est, excerptis ex capite 4 libri de Corpore et Sanguine Domini. »Sed quia Christum uorari fas dentibus non est, uoluit in animis credentium hunc panem et uinum uere carnem suam et sanguinem consecratione SPIRITUS FIDEI sancti potentialiter creari.« An ouum erit ouo similius?

XXXuIII. Rursum num. 42 , »Quid isthinc perdocemur, nisi quod corpus et sanguis Domini propterea mysteria dicuntur quod secretam et reconditam habeant dispositionem, id est aliud sint quod exterius innuant, et aliud quod inuisibiliter operentur.« Hec assumit dissertator ex Ratramno ut ei ascribat opinionem qua credat mysteria interius fieri per fidem inuisibiliter agentem in mente credentium.


RESPONSIO.

Hoc incumbit probandum dissertatori, sed in tantulo  labore perperam sudat. Quid enim iuuat affingere Ratramno quod Paschasio eadem conceptis uerbis referenti adhibere non potis est? Quippe sic fatur Paschasius libri de Corpore et Sanguine Domini capite 3: »Sed mysterium dictum est eo quod secretam et reconditam in se habeat dispositionem. Est autem sacramentum in Scripturis diuinis ubicunque sacer Spiritus in iisdem interius aliquid efficaciter loquendo operatur. Sed sacramento Scripturarum eruditi, diuinitus introrsus pascimur, et pasti ad operationem et disciplinam Christi erudimur.« Et in fine huius capitis: »Unde nec mirum si Spiritus sanctus, qui hominem Christum in utero uirginis sine semine creauit, etiam ipse panis et uini substantiam carnem Christi et sanguinem inuisibili quotidie potentia per sacramenti sui sanctificationem operatur, quamuis nec uisu exterius nec gustu saporis comprehendatur. Sed quia spiritualia sunt fide et intellectu pro certo, sicut ueritas predixit, plenissime sumuntur.« Si ista apud Ratramnum occurrerent corpus et sanguinem  Christi quia spiritualia sunt fide, et intellectu sumuntur, non parceret dissertator, sed internecionem faceret.

XXXIX. Fraudes, inquit ibidem dissertator Harduinus , hominis reliquas percurramus num. 56: »Nunc autem quia fides totum quidquid illud totum aspicit, et oculis carnis nichil apprehendit: intellige quod non in specie sed in uirtute corpus et sanguis Christi existant QUAE CREDUNTUR [In editione ultima Amstelod., cernuntur]. Unde dixit Ambrosius ordinem nature non hic intuendum, sed Christi potentiam uenerandam: que quidquid uult quomodo uult, in quodcunque uult, et creat quod non erat, et creatum permutat in id quod antea fuerat.« At uero cum transsubstantiatio magis conceptis uerbis quam iis, non quidem Ratramni sed S. Ambrosii ex libro De iis qui mysteriis initiantur, explicari non possit, placuit dissertatori hec uerba  cumulare accessionibus huiusce glossematis, nempe in credentium animis, in quibus uerbi diuini potentia fidem corporis et sanguinis Christi creat Spiritus sancti potenti uirtute, ut ait num. 54, nam sic ille intelligit. Concoquere non potest dici a quoquam quod uidemus in altari est uerum corpus Christi. Ait esse corpus non in specie, siue in proprietate, hoc est in propria essentia, sed in uirtute; quam illius ac similium uocem recte Paschasius corripit in caput XXuI sancti Matthei. »Unde miror, inquit, quid uetuit nunc quidam dicere non in re esse ueritatem carnis Christi uel sanguinis, sed in sacramento: uirtutem quamdam carnis, et non carnem: uirtutem fore sanguinis et non sanguinem: figuram et non ueritatem, umbram et non corpus. Hec uirtus signi tantum est, quoniam symbola corpus et sanguinem animo representant.«


RESPONSIO.

Horribiles assumit ex his locis dissertator conclusiones; et reuera dubitandi locus non relinquitur, si  adamussim recte rationis deducantur explicationes que his bene conueniant ac fide sint, quin Ratramnus, siue auctor libri de Corpore et Sanguine Domini, ad quem tuendum hanc lucubrationem scripsimus heresim Caluinianam arcte teneat. Enimuero nec castigatius nec elegantius eiusmodi heresis exprimi aut enuntiari potest quam his uocibus: Intellige quod non in specie, sed in uirtute corpus et sanguis Christi existant que CREDUNTUR. Nam utcunque res sint »si corpus et sanguis que creduntur in Eucaristia, in uirtute existunt et non in specie, sumpto nomine pro essentia et proprietate nature,« eccam uidemus puram et puram heresim Caluinisticam. Sed nescio quo casu sibi ipsi dissertator oculos infeliciter effodit quos ad num. 56, applicuit in quo hec uoces QUAE CREDUNTUR neutiquam incurrunt, sed econtra he QUAE CERNUNTUR, que sensum ualde diuersum et catholicum significant. Reuera enim quod  conspicitur in Eucaristia albedo est, rotunditas, extensio denique, obiecta uisibilia et humanis sensibus faciliter accommodata, que quidem non sunt species et apparitiones corporis Christi et sanguinis, sed panis et uini, que ante fuerant, et que Deus in corpus et sanguinem suum permutauit, ut inquit Ratramnus ex sancti Ambrosii libro De iis qui mysteriis initiantur, cap. 9: creatum permutat in id quod antea non fuerat. Absit tamen ut dissertatorem, uirum aliunde pium nec humillimi ingenii, tam fetide interpolationis aut corruptionis accusare uelim, ut inter hereticos ueteratores infelicem Ratramnum relegaret. Cum presertim, ut inter eosdem benigne exciperet, Petrus Allix, superstitionis Caluiniane minister, in Gallie nostre templo Charentonio, ad artes tam incultas ac pinguem Mineruam confugere noluerit; uti perspectum habere facile est ex editione Latino-Gallica anno 1672 cura eius facta Rhotomagi apud LUCAS, et editione Anglico-Latina alterius hominis diuerse patris Londini  facta anno 1686, in quibus suarum superstitionum quantumuis sint morosi ac pertinaces defensores ministri, uocem CREDUNTUR in locum uocis CERNUNTUR reponere non ausi sunt. Sed quam superuacaneum et turpe sit eiusmodi interpolatione textum Ratramni deformare, probant affatim et passim sparsa in hoc libro dogmata contraria: »Non ergo sunt idem quod cernuntur et quod creduntur; secundum enim quod cernuntur, corpus pascunt corruptibile, ipsa corruptibilia; secundum uero quod creduntur, animos pascunt in eternum uicturos, ipsa immortalia.« Iam ergo applicata uoluntate relegat Ratramnum dissertator et uideat apertis oculis numero 56 non creduntur sed cernuntur. Tum uero continenti tempore in prospectu habeat iucundissimum spectaculum confestim ruentis presidii ac rimis undique dehiscentis interpretationum, inductionum ac glossematum que ex hoc loco perperam diduxit. Que cum ita sint, nusquam uerum esse  potest: 1o mutationem que in Eucaristia fit in credentium animis existere, in quibus uerbi diuini potentia fidem corporis et sanguinis Christi creat Spiritus sancti potenti uirtute. Eiusmodi enim creatio fidei nullum habet in opere Ratramni uestigium. 2o Neutiquam opponit Ratramnus eo loci his uerbis non specie sed uirtute, essentiam seu proprietatem naturalem corporis Christi, uirtuti; sed solummodo speciem exteriorem; que reuera in Eucaristia non apparet nec oculis subiicitur. Cum e contra dicat cum Paschasio num. 49: »Corpus et sanguis Christi que fidelium ore in Ecclesia percipiuntur figure sunt secundum speciem uisibilem; at uero secundum inuisibilem substantiam, id est diuini potentiam uerbi, uere corpus et sanguis Christi existunt.« Quis homo sane mentis compos, sinceritatem fidei Ratramni ex his uerbis in suspicione ponat? Ex quibus palam intelligere facile est per uocem speciei non significasse naturam aut proprietatem, sed speciem  et manifestationem exteriorem. Superuacaneum igitur est sibi fingere Paschasium aduersus Ratramnum scripsisse in suo ad sanctum Mattheum Commentario in cap. XXuI, et Ratramnum num. 56 aliud intellexisse per speciem quam manifestationem exteriorem, dum ait: »Non specie carnem, sed sacramento; hoc uero quo nunc similitudinem illius in mysterio continet, non sit specie caro, sed sacramento.« Nam continenti sermone explicat mentem et abundanter testificatur se per speciem intellexisse patefactionem exteriorem panis et uini sub qua, id est in sacramento, uerum corpus et sanguis Christi existere docet. »Siquidem, inquit, in specie panis est, in sacramento uerum corpus Christi, sicut ipse clamat: Hoc est corpus meum.« Porro sic stantibus Ratramni rebus, quam perperam exclamat dissertator Ratramnum »cum laruis luctari,« et ait. »Quis Christi corpus esse aspectabile in ara dixit? An Patrum testimoniis id somnium confutandum  fuit?« Nam facile responderi posset in hanc ipsum iuisse sententiam, quippe cum infinitis locis repetat hoc quod uidetur esse corpus Christi, nonne est aspectabile? uideturne nisi quod est uisibile, et fierine potest ut uideatur quod uideri non potest: Sed esto dissertatoris ratio ab hac opinione sensibus propriis perculsa abhorreat, dubium non est aduersarios quos confutat Ratramnus sibi persuasisse nullam subsistere in Eucaristia figuram aut umbram, sed omnia manifesta et aperta esse: quos secuti sunt Abbaudus abbas, Walterius, prior sancti uictoris Parisiensis, et nostra etate recentiores philosophi, qui quidem omnes fidem ac religionem catholicam professi paulo alieniores placitis Aristotelice philosophie, de accidentibus nulli subiecto inherentibus nullam cogitationem habuerunt.

XL. Cur dicit num. 5, 49 et 96, alibique hoc quod supra mensam Dominicam positum est, quod celebratur et conseruatur in altari, quod ore sumitur fidelium, esse uerum Christi corpus tantum in mysterio  seu figura?


RESPONSIO.

Nunquam Ratramnus dixit num. 5, 49, 96, nec alibi, corpus Iesu Christi quod ore fidelium sumitur esse uerum Christi corpus tantum in mysterio seu figura. Hec propositio, ut schole loquuntur, implicaret in terminis: Incogitabile est uerum corpus quod sit in figura et mysterio tantum, esset enim uerum et non uerum corpus.

XLI. Et uero Erigerus, siue Anonymus Cellotianus, duas solummodo factiones exstitisse; similiter et Paschasius et Ratramnus ait: »Dicentibus quibusdam, inquit, idem esse quod sumitur de altari quod et illud quod natum est ex uirgine: aliis autem negantibus et dicentibus aliud esse.«


RESPONSIO.

Ex uerbis Anonymi Cellotiani ius mihi uindico ut  omnes intelligant tam uarias hominum fidelium discrepantesque sententias de causa Eucaristie non reputari factiones, hoc est diuersas partes ueritati fidei repugnantes. Obseruat Ratramnus num. 11 totam hanc controuersiam esse inter fideles exortam. Sed, utcunque res sit, cum Anonymus Cellotianus scriptor sit humillimi ingenii et nullius meriti, cuius testimonio solitario nititur persuasio eorum qui Ratramnum et Paschasium inter se depreliatos fuisse sibi fingunt, tota hec controuersia faciliter dirimi potest ex lectione accurata librorum Ratramni, Paschasii et Anonymi Cellotiani, ex quibus perspectum habebit lector istum Anonymum nec Ratramni mentem nec Paschasii assecutum esse. Enimuero cum Anonymus non animaduerterit Ratramnum nunquam negare corpus de Maria natum uirgine in Eucaristia reperiri, sed solum a corpore quod celebratur in Ecclesia differre, scilicet a corpore nuncupatiuo sub quo occulitur et latet uerum corpus: cum etiam Ratramnus neget solum illud  corpus nuncupatiuum esse de Maria natum, iste Anonymus sibi persuasit Paschasium, qui asserit uerum corpus de Maria natum esse in Eucaristia, et Ratramnum, qui negat corpus nuncupatiuum esse de Maria natum, sibi inuicem esse contrarios: cum reuera, posita distinctione corporis nuncupatiui et ueri, seu corporis ueri occulti sub umbra corporis figurati, faciliter conciliari et ad concordiam adduci possint. Quod ait dissertator Ratramnum demulcendi gratia fideles equabiliter appellasse utriusque opinionis patronos, siue asserentes omnia esse aperta et manifesta, siue aliquam esse figuram in sacramento corporis quod ore fidelium in Ecclesia sumitur; nichil magis a sensu communi hominum alienum esse uidetur: quippe cum iussu imperatoris consulentis respondere teneretur, et inter hereticos recensere quos ex eorum numero cooptari, ex omnium catholicorum suffragio, si reuera negabant presentiam  corporis Christi in Eucaristia ueram et realem, necesse erat.

XLII. Primum est quod mysterii uocabulo prepostere abutatur: num. enim 73, 74 et 98 panem consecratum esse mysterium docet, tum corporis in quo Christus est natus, tum corporis Ecclesie, quod maxime abhorrere a uero multis documentis euicimus.


RESPONSIO.

Nec in his numeris nec alibi Ratramnus docet panem consecratum esse mysterium, sed figuram et uelum quod contegit et occulit corpus Christi. Idem docuit Paschasius infinitis locis, speciatim cap. 4 libri de Corpore et Sanguine Domini Halmo Halberstatensis, quem aduersus hunc Ratramni locum profert dissertator, nichil ei contrarium aut repugnans dicit, imo uero ualde propitius est in tractatu de Corpore et Sanguine Domini, quem publici iuris fecit doctissimus monachus domnus Lucas d'Acherius tomo XII Spicilegii, pag. 28, in quo hec uerba, que  sensum Ratramni mirifice explicant, legi possunt. »In quo quidem Christi corpore et sanguine propter sumentium horrorem sapor panis et uini remanent et figura, substantiarum natura in corpus Christi et sanguinem omnino conuersa. Sed aliud renuntiant sensus carnis, aliud renuntiat fides mentis: sensus carnis nichil aliud renuntiare possunt quam sentiunt, intellectus autem mentis et fides ueram Christi carnem et sanguinem renuntiat et confitetur.«

XLIII. Nec uero patrocinantur pseudo-Ratramni errori orationes ecclesiastice due quas ille recitat num. 85 et 88.


RESPONSIO.

De his orationibus Ecclesie iam diximus supra ad explicationem epistole Ascelini ad Berengarium; non alio consilio eas prodidit Ratramnus nisi ut opinionem eorum frangeret qui sibi persuaserant omnia esse aperta et in prospectu sensuum et oculorum in Eucaristia, nullis umbris aut figuris obuelata:  quippe cum his rogationibus peteretur a Deo, ut quod in imagine contingimus, sacramenti manifesta aut manifestata participatione sumamus, ut que nunc specie gerimus, rerum ueritate capiamus, id est manifestatione, hec enim uox manifestatio stylo Ratramni uoce ueritatis significatur, ut supra et in prefatione demonstrauimus. Sic ad manifestationem significandam uoce ueritatis usus est beatus Algerus lib. I de Eucaristia, cap. 5: »Unde, inquit, etiam in fine cuiusdam misse oratur et dicitur:« Perficiant in nobis, Domine, quesumus, sacramenta tua quod continent, ut quod nunc specie gerimus, rerum ueritate capiamus. Postulat quippe sacerdos ut corpus Christi, quod sub specie panis et uini nunc geritur, manifesta uisione, sicut reuera est, quandoque capiatur; de qua uisione docuimus in Euangelio secundum Ioannem: Qui diligit me, diligetur a Patre meo, et diligam eum et manifestabo ei meipsum. Et de hoc eodem sacramento legitur in passione  beati Dionysii, quia dum sacrum mysterium celebraret in carcere, apparuit ei Dominus, dansque illi sancta dixit: Accipe hoc, chare meus, quod mox complebo tibi una cum Patre meo. Ac si diceret: Quod tibi dono, do in uiatico: non mutabo in premio ut dem aliud, sed idipsum complebo meipsum manifestans, etc. Obseruaui in prefatione has preces a Grecis ad Latinos fuisse traductas, uti intelligimus ex uerbis sancti Dionysii que superius prodidimus in responsione ad obiectionem 10; at uero orationes eiusmodi sic explicate nulli errori possunt patrocinari: adeoque omnis heresis contumelia Ratramnum immunem ac purum recognoscere necesse est. uerumtamen uehementer allucinatum fuisse probare nititur dissertator, auctoritate sancti Augustini, qui tractatu XXuII in Ioannem manifestam participationem interpretatur usque ad spiritus participationem. Sed quid tum? cum constet has orationes diu post sanctum Augustinum  factas fuisse, tempore pontificatus Gelasii aut sancti Gregorii Magni, in quorum sacramentariis codicibus reperiuntur, nullibi uero in operibus sancti Augustini? Hec adeo imbecilla sunt, ut responsione non egeant. Non optabiliorem habet dissertator exitum ex interpretatione quam alteri huic orationi inducit. Perficiant in nobis, Domine, quesumus, tua sacramenta quod continent: ut que nunc specie gerimus, rerum ueritate capiamus. Contendit enim obfirmato pectore sensum huius orationis non differre a sensu alterius his uerbis concepte tempore Paschasii: Spiritum nobis tue caritatis infunde, ut quos sacramentis Paschalibus satiasti, tua facias pietate concordes. Non difficile magis probaret hymnum Te Deum laudamus habere eumdem sensum cum psalmo De profundis CIX.

XLIu. Dissert. pag. 295, edit. Amstelod. et 188, edit. Paris. Peruersa hec mysterii acceptio, Pseudo-Ratramnum transfert in eam sententiam, ut passim affirmet corpus Christi, quod est in altari, magno distare  interuallo ab eo in quo Christus natus est: quantum inter signum rei, scilicet, et rem significatam debet discrimen interesse.


RESPONSIO.

Nec uanum nec peruersam interpretationem uoci mysterii inducit Ratramnus: aperte et clare sensum suum explicat numero 9, cui addere uel detrahere quidquam horribile est et pertimescendum. »Si nulla sub figura mysterium illud peragitur, tum mysterium non recte uocitatur. Quoniam mysterium dici non potest in quo nichil est abditum, nichil a corporalibus sensibus remotum, nichil aliquo uelamine contectum.« Quis in his ueritatis amplissima uestigia non perspiciat? Quis hec conuenire Eucaristie dubitet? in qua fides et intellectus obiectum habent corpus et sanguinem Christi absconditum, sensus uero solitarias species panis et uini susperstites perspiciunt, ut eodem numero 9 ait Ratramnus. De reliquo nichil officit legibus recte rationis aut Christiane religionis  differentiam recognoscere inter corpus Christi uelatum et idem corpus editum et manifestum, corpus circumscriptiue locatum ut philosophi loquuntur, et idem corpus spirituale et definitiue positum. Hec differentia substantiam corporis non spectat, sed uarios existendi modos. Quid uetat multam agnoscere discrepantiam inter corpora nostra uiua et eadem post resurrectionem rediuiua? Nunquid non apostoli summam agnouerunt differentiam inter corpus Christi gloriosum et splendidum die transfigurationis et idem corpus die transfigurationis et mortis lacerum et truncum. Nihil obstat igitur admittere discrimen et interuallum maximum inter corpus Christi natum de uirgine, passum et cruci affixum, factum spectaculum mundo et hominibus, et idem corpus uelatum, absconditum figuris et umbris inuolutum in Eucaristia, impalpabile et nullis sensibus obnoxium. Beatus Algerus, Berengarii aduersarius, dixit hoc corpus esse IPSUM ET NON IPSUM:  idem Lanfrancus, Cantuariensis archiepiscopus. Insuper omittere non debemus secundum Algerum duplicis generis corpus Christi consistens in sacramento Eucaristie, scilicet nuncupatiuum, quod speciebus panis et uini umbris et figuris constat; alterum uerum et proprium de Maria uirgine assumptum, sub nuncupatiuo occultum et delitescens, oculos ac sensus hominum fallens. De quibus ait Ratramnus: »Non quod duarum sint existentie rerum;« et quidem rotunde et uerissime, cum ipse doceat num. 30 panem et uinum in corporis et sanguinis Christi conuersa substantiam, et dicat num. 28: »Non enim putamus ullum fidelium dubitare panem illum fuisse corpus Christi effectum, quod discipulis donans dicit: Hoc est corpus meum quod pro uobis datur; sed neque calicem dubitare sanguinem Christi continere de quo ibidem ait: Hic est calix, etc.« Respondebit fortasse dissertator hec omnia non significare corpus de Maria uirgine natum,  mortuum et sepultum. Sed eiusmodi obiectionem retaliare non difficile est, cum ipse Ratramnus dicat sanguinem pro salute effusum esse a fidelibus epotum, quo non solum redimeremur, uerum etiam potaremur, ut supra obseruauimus ex numero 24.

XLu. Pag. 295, edit. Amstel. et 198 Parisiensis. At Pseudo-Ratramnus corpus quod per mysterium existit, hoc est quod existit in intellectu fidei post admonitionem figure, symboli uel mysterii, quod false putat corpus diuinum ac spirituale et inuisibile ab Hieronymo indicatum: hoc, inquam, corpus a corporali et proprio siue humano Christi corpore discriminat et secernit recte, sed illud impie quod proprio corpori esse locum in altari negat.


RESPONSIO.

Neutiquam sibi finxit Ratramnus corpus Christi in Eucaristia existere per mentem siue per operationem intellectus. Eiusmodi chimera seu ens rationis  nunquam ei in animum incurrit; ab eo igitur corpore plantastico uerum ac naturale non discriminat aut secernit, sed potius a corpore nuncupatiuo, ut ait Algerus, quod uerum et proprium occulit et operculat. Minime etiam negat Ratramnus uerum proprium corpus Christi in Eucaristia existere, de quo ait num. 49. »Quod corpus et sanguis Christi, que fidelium ore in Ecclesia percipiuntur, figure sunt secundum speciem uisibilem; at uero secundum inuisibilem substantiam, id est diuini potentiam uerbi, uere corpus et sanguis Christi existunt.« At si uere existunt, non existunt per mentem. Existere enim per mentem est ficte et plantastice existere; quemadmodum

Desinit in piscem mulier formosa superne.

Insuper non negat Ratramnus impie, ut ei affingit dissertator, proprio corpori esse locum in altari. Qui cum conceptis uerbis doceat num. 24, »corpus  de uirgine sumptum et pro salute credentium in cruce suspensum nostris seculis exhibuit, et ex eo sanguinis undam effudit, quo non solum redimeremur, uerum etiam potaremur.« Enim uero cum redempti non simus sanguine ficto aut commentitio, sed uero, non potamur ficto uel imaginario sanguine, sed uero, scilicet eodem pro redemptione generis humani effuso. Si per proprium corpus intelligatur corpus suis proprietatibus, pondere, dimensionibus, affectibus palpabile et sensibus accommodatum, reuera locum non habet in altari eiusmodi corpus. Sed si per proprium intelligatur uerum, spirituale, a captu sensuum alienum, tam credidit Ratramnus uerum corpus Christi de uirgine natum in Eucaristia reperiri, quam fideles omnes credant corpora quibus tum utimur eadem fore rediuiua, et gloriosa, et spiritualia post resurrectionem.

XLuI. In eo aberrat Ratramnus, inquit dissertator pag. 187 edit. Paris., 295 edit. Amstelod., quod et  sacramentum esse symbola arbitretur integra et mutationis omnis expertia, rem cuius sunt sacramenta ipsum esse corpus in quo Christus natus.


RESPONSIO.

Nullam ait Ratramnus conspici mutationem exteriorem in speciebus eucaristicis siue in symbolis panis et uini: et quidem iure merito; sed apertissime docet panis et uini substantiam in corpus et sanguinem Iesu Christi mutari, num. 15 et 30, in quibus ait: »Panem et uinum in corporis et sanguinis conuersa substantiam a credentibus sumenda,« quod ipsi Centuriatores Magdeburgenses recognouere. At uero quod ait, »rem sacramenti ipsum esse corpus in quo Christus natus est,« idem dixit beatus Algerus lib. Iu. Eucaristie, cap. 5: »Conficitur autem sacrificium duobus, sacramento et re sacramenti, id est Christi corpore;« et infra: »Aliud est ergo sacramentum quam res sacramenti,  id est corpus Christi.« Quis tamen in eo aberrare Algerum dicat?

XLuII. . Connexum cum hoc priore erroris capite alterum est, quo omne mysterium peragi fide censet: et ut proxime citato loco dixit, panem qui corpus Christi figurate et in mysterio dicitur ore fidelium accipi ut sit mysterium, hoc est, ut fides signum istud esse intelligat corporis Christi.


RESPONSIO.

Nunquam censuit omne mysterium peragi fide, nec ex libris eius tam prauum dogma intelligi potest. Mysterium, secundum Ratramnum, est obiectum fidei nostre, quia interius continet quod sensuum exteriorum uires superat. Nusquam etiam dixit corpus figurate dicitur accipi ut sit mysterium: ad id probandum conceptis uerbis ex lucubratione Ratramni excerptis, non nisi contemptim dissertator  prouocari potest.

XLuIII. . Num. 44, sacramentum siue mysterium constare ait ex duobus, et pane uisibili et uerbo Dei. De Christi corpore quod eo pane intimatur, intellectu creditur, sic mysterium intellectu et fide peragi.


RESPONSIO.

Ut falsi conuincam dissertatorem, exscribenda sunt uerba num. 44, ex quibus contrarium intelligitur faciliter. »Confitemur quod in sacramento corporis et sanguinis Domini quidquid exterius sumitur, ad corporis refectionem aptatur; uerbum autem Dei, qui est panis inuisibilis inuisibiliter in illo existens sacramento, inuisibiliter participatione sui fidelium mentes uiuificando pascit.« An ex his aliud intelligi potest quam uerbum Dei Christum Dominum panem inuisibilem a fidelibus perceptum in sacramento Eucaristie? Hoc dixit clarissime Paschasius libro de Corpore et Sanguine Domini,  cap. 8. »O homo, disce aliud gustare quam quod ore carnis sentitur; aliud uidere quam quod oculis istis carnis monstratur: disce quia Deus spiritus illocaliter ubique est, intellige quia spiritualia hec sicut nec localiter, sic utique nec carnaliter ante conspectum diuine maiestatis in sublime feruntur.« Et antea cap. 5: »Bibimus quoque et nos spiritualiter et comedimus spiritualem Christi carnem, in qua uita eterna esse creditur.« Et cap. 6: »Porro illud fidei sacramentum iure ueritas appellatur. ueritas ergo est dum corpus Christi et sanguis uirtute Spiritus et uerbo ipsius ex panis uinique substantia efficitur; figura uero dum sacerdos, quasi aliud exterius gerens, ob recordationem sacre passionis ad aram, quod semel gestum est, quotidie immolat Agnum.« Eadem apud Algerum ad aperturam libri de Eucaristia inuenies.

XLIX. Num. 95: Sacramentum aliquid secreti continere: et aliud esse quod uisibiliter appareat, aliud  uero quod inuisibiliter sit accipiendum: id est, ex illius mente quod non sit in eo pane sanctificato qui uidetur, sed in credentium spiritu in fide que latet.


RESPONSIO.

Hanc conclusionem, scilicet »sacramentum aliquid secreti continere et aliud esse quod uisibiliter appareat, aliud quod inuisibiliter sit accipiendum,« orthodoxam et catholicam, assumit ex S. Isidoro episcopo Hispalensi lib. uI Originum cap. 19, apud quem continentibus scriptis hec leguntur: »Sacramentum est in aliqua celebratione, cum res gesta ita sit ut aliquid significare intelligatur quod sancte accipiendum.« Eamdem sacramenti definitionem prodidit Paschasius initio capitis 3 libri de Corpore et Sanguine Domini: »Sacramentum igitur est quidquid in aliqua celebratione diuina nobis quasi pignus salutis traditur, cum res gesta uisibilis longe aliud inuisibile operatur quod sancte accipiendum  sit.« Hanc definitionem ad mentem et ex mente Ratramni explicat integro capite 3, quod hic exscribere non opus est. Adeoque tam uanum et iniurium est ascribere Ratramno, corpus Christi in Eucaristia tantummodo per operationem intellectus existere, quam superuacaneum et futile Paschasio.

L. Similiter num. 49, inquit dissertator pag. 190 edit. Paris., Amstelod. 295, »corpus et sanguis Christi que sic appellantur et sunt figurate, inquit, que fidelium ore sumuntur, figure sunt secundum speciem uisibilem: at uero secundum inuisibilem substantiam; id est diuini potentiam uerbi, uere corpus et sanguis Christi existunt.« Inuisibilis substantie Pseudo-Ratramno uirtus est uerbi diuini cui animus credit. Sic homo scelestus  uerbis catholicis inuisibilis substantie aliisque, quibus misere ac per uim detortis abutitur, Gallicis interpretibus fraudi fuit, qui hunc locum reddidere PAR LA PUISSANCE DU uERBE DIuIN; cum ille non per potentiam, sed secundum potentiam uerbi dixerit.


 RESPONSIO.

Ex omnibus interpretibus Gallicis huius tractatus Ratramni ego solus catholicus homo, hec uerba secundum potentiam uerbi per hec traduxi: la puissance du uerbe. Petrus Allix, Charentonii templi minister superstitionis Caluiniane, ad mentem dissertatoris traduxit in editione anni 1672 Rhotomagi facta. Antea Augustinus Marloratus anno 1561 reddiderat selon la puissance. Sed cum fidus interpres plus sensum quam uerbum uerbo reddere curare debeat, nec ceperim consilium faciende glosse, nec uersionis interlinearis, sed traductionis accurate et castigate, dubitandi locus non relinquitur quin per has uoces secundum potentiam, per potentiam intellexerit; cum hac ipsa dicendi ratione utatur num. 443: »et quia longe aliud per potentiam inuisibilem existunt quam uisibiliter appareant;« ut significet quod dicere uoluit num. 49, »scilicet, secundum  inuisibilem substantiam, id est diuini potentiam uerbi, uere corpus et sanguinem Christi existere.«

LI.  Et panis substantiam in substantiam corporis Dominici per fidem conuertit.


RESPONSIO.

Hoc falsum et commentitium est. Nunquam sic locutus est noster Ratramnus. Luce meridiana clarius demonstrauimus supra, semper spectasse corpus et sanguinem Christi in mysterio Eucaristie tanquam obiectum, non tanquam effectum fidei: adeoque anteuertere presentiam corporis in Eucaristia operationem fidei

LII.  Eodem intellectu num. 68 panem corporis Christi duo complecti dicit, et id quod uadit in corpus, et id quod est panis uite eterne uerbum Dei scilicet, cui dum  creditur, animus Christi corpore pascitur ac potatur.


RESPONSIO.

Omnes homines sciunt nutritionem anime per communionem corporis fieri, non uero fieri per conuersionem dicti corporis in substantiam anime. Sed falsum est Ratramnum nichil aliud intelligere per corpus Christi quam quod modo sensibili intrat in os et deglutitur in stomachum et uerbum Dei cui creditur. Nam econtra eo numero 68 obseruat S. Ambrosium, cuius uerba in medium profert, uelle mentionem facere de pane qui est corpus Christi, et anime nostre substantiam fulcit, non in quantum intrat in corpus, sed est panis uite eterne. »Ergo manifestum, inquit, de quo pane loquitur, de pane uidelicet corporis Christi, qui non ex eo quod uadit in corpus, sed ex eo quod panis sit uite eterne, anime nostre substantiam fulcit.« Hoc ualde catholicum et orthodoxum est, nec  significat corpus Christi esse uerbum Dei, cui dum creditur animus pascitur et potatur, licet credere uerbo Dei et diligere Deum ex toto corde et ex tota anima necesse sit, ut ipsum uerum Christi corpus utiliter percipiatur.

LIII. . Num. 72 carnem Christi spiritualem ex duobus componi, specie quam gerit exterius et spirituali uerbi diuini potentia, inuisibili efficientia diuinaque uirtute uerbi Dei cui creditur.


RESPONSIO.

Hec omnia commentitia sunt: eo loci non cogitat de compositione carnis spiritualis Christi, modos solummodo diuersos ac discrepantes explicat quibus consistere solet intelligi corpus Christi, scilicet, in utero beate uirginis et in cruce. Tum loquitur de corpore nuncupatiuo Eucaristie. Continenti scripto ostendit carnem spiritualem Christi, siue assumptam ex beata uirgine gloriosam, que anime uitam  immortalem subministrat, esse effectum potentie spiritualis et efficacitatis inuisibilis et uirtutis Dei, que aliud est secundum quod sensibus subiicitur ac percipitur quam quod creditur et fide intelligitur. »Quidquid enim, in ea uite prebet substantiam, spiritualis est potentie et inuisibilis efficientie diuineque uirtutis; atque aliud longe consistit secundum quod exterius conspicitur, atque aliud secundum quod in mysterio creditur.« Paschasius idem dicit, cum omnibus catholice fidei defensoribus, cap. 11, de corpore et sanguine Domini: »Et dabit sacerdoti qui aduertat omnem sanctificationem mystici sacrificii et efficaciam quomodo sensibilis res intelligibiliter uirtute Dei per uerbum Christi et carnem ipsius ac sanguinem diuinitus transferatur.« Et cap. 4: »Sed figura esse uidetur dum frangitur, dum in specie uisibilili aliud intelligitur quam quod uisu carnis et gustu sentitur, dumque sanguis in calice simul cum aqua miscetur. Porro illud fidei sacramentum  iure ueritas appellatur. ueritas ergo est dum corpus Christi et sanguis uirtute Spiritus in uerba ipsius ex panis uinique substantia efficitur.«

LIu.  Num. 77 Ratramni: »uerum corpus est, inquit, quod sentit animus cogitando: est in intelligentia fidei, inuisibili quidem et spirituali, sed quam animus ipse percipit. En quomodo Christi corpus est in mysterio in mente credentium uerbo Dei; extra mentem in altari non est.«


RESPONSIO.

Exscribere tantummodo opus est concepta uerba ex hoc numero 78, ut perspiciat lector quam superuacaneum sit eiusmodi opinionem ascribere Ratramno et suasionem non esse extra mentem in altari corpus Christi; ait enim: »Aliud est quod exterius geritur, aliud quod per fidem creditur. Nunquid non hoc uerum est cum exterius species tantum uideantur  panis et uini, et interius existere corpus Christi uere credatur? Ad sensum quod pertinet corporis corruptibile est; quod fides uero credit, incorruptibile.« Estne in his aliquid commentitii et falsi? cum species quotidie corrumpantur, corpus uero Christi quod fidei obiectum est, nulla corruptione uioletur. Exterius quod apparet non est ipsa res. Albedo, rotunditas, sapor panis, odor uini, sunt ne corpus Christi? Sed imago rei nunquid non reuera sunt imago, figura, uelamen, operculum, quo fallit oculos hominum? Mente uero quod sentitur, ueritas rei, cum res ipsa sit corpus Christi, ueritas rei est ueritas corporis Christi: et cum sit ueritas non chimera nec ens rationis, an per solam cogitationem mentis existit et non per se uerum et solidum mentis obiectum?

Lu.  Num. 89 et 94. Ratramnus fide spiritualiter animam pasci ait, dum non attenditur quod corpus pascit quod  dente premitur, quod per partes comminuitur, sed quod in fide spiritualiter accipitur, innues nimirum extra fidem nichil esse nisi quod corpus pascit, dente premitur. Nec dici posse, quod profitetur Ecclesia Dei cum Paulo et Augustino, imo cum Christo Domino. Quod uidetis est corpus meum.


RESPONSIO.

Iam obseruauimus nutritionem anime procuratam carne et sanguine Christi non fieri, instar nutritionis naturalis, per conuersionem carnis ipsius in substantiam anime, sed per infusionem gratie fidei, spei et caritatis. Sed hec non prepediunt quominus sit uerum Christi corpus, cuius commistione et receptione procuratur nobis nutritio spiritualis per spiritualem spiritus Dei potentiam et uirtutem. Que cum ita sint, animaduertere necesse est quam uehementer allucinatus sit dissertator, dum asserit Ratramnum significare uoluisse preter fidem in Eucaristia  nichil reperiri nisi quod ad nutritionem corporis conducibile sit; hoc enim non dicit Ratramnus, sed quod cum fide spiritualiter accipitur prestare nutritionem anime. Maxima enim differentia est inter fidem et id quod cum fide percipitur, sicut inter uisum et obiectum uisus. Cum Ratramno mirabiliter conuenit Paschasius, discrimen statuens inter homines digne aut indigne ad sacram corporis Christi communionem accedentes. »Ecce omnes indifferenter quam sepe sacramenta altaris percipiunt: percipiunt plane, sed alius carnem Christi spiritualiter manducat et sanguinem bibit, alius uero non, quamuis buccellam de manu sacerdotis uideatur percipere.« Ad id uero quod ait dissertator, Ratramnum docere eo loci nec dici posse quod profitetur Ecclesia Dei cum Paulo et Augustino, imo cum Christo Domino: »Hoc quod uidetur est corpus meum,« quamuis iam infinitis locis hoc axioma explicuerimus, non melius respondere possumus quam his uerbis beati Algeri lib. I de Eucaristia,  cap. 11. »Item Augustinus ad Ireneum: Non hoc quod uidetis manducaturi estis, ipsum quidem et non ipsum, ipsum inuisibiliter et non ipsum uisibiliter. Unde subditur: Si necesse est uisibiliter illud celebrari, necesse est inuisibiliter intelligi. Quia ergo corpus Domini spirituale non est corporalis esca, sed spiritualis, et necesse inuisibiliter, illud intelligi.« Sic fatur fortissimus fidei catholice defensor aduersus Berengarium, apposite quidem ad mentem tuendam et sententiam Ratramni nostri, quem nemo homo catholicus erroris aut heresis crimine accusare potuit eo quod dixerit. Hoc quod uidetis in Eucaristia non est ipsum corpus Christi, quia non est uisibile nec palpabile; sed est ipsum quod sub speciebus uisibilibus reuera est occultum et absconditum panis et uini, que antea fuerunt, et iam in substantiam corporis et sanguinis Christi a fidelibus sumenda uel sumendam conuersa sunt.

LuI.  Eam ob rem num. 15, negat corpus panis  esse mutatum. Cur? Corporaliter namque, inquit, nichil in eis cernitur esse permutatum. Sane, sed creditur tamen.


RESPONSIO.

Non negat num. 15, corpus panis esse mutatum, sed probat numeris continentibus, aitque solummodo mutationem externam sensibus humanis non percipi, de quo nemini homini dubium subolet, »Corporaliter namque, inquit, in eis nichil cernitur esse permutatum. Fatebuntur igitur necesse est aut mutata esse secundum aliud quam secundum corpus.« Et in fine huius numeri postquam probauit necesse esse aliquam mutationem fieri in Eucaristia, ait: »Aut si hoc profiteri uoluerint, compelluntur negare corpus esse sanguinemque Christi quod nefas est non solum dicere, uerum etiam cogitare.« Quid uero neruosius his uerbis Ecclesie catholice doctrine  patrocinari potest? Et hec miror nunquam dissertatorem attentis animis reputasse.

LuII.  Et num. 16 mutationem esse ait figuratam et spiritualem, ut diximus, que fiat per fidei intellectum.


RESPONSIO.

Hoc falsum est, nunquam sic locutus est Ratramnus, nec dixit hanc mutationem effieri per fidei intellectum. Imo uero subiicit eiusmodi mutationem fieri debere ex pane et uino in corpus et sanginem Christi, ut ait num. 30, »panem et uinum in corporis et sanguinis conuersa substantiam uirtute et potentia uerbi diuini.« Reuera docet eiusmodi mutationem non fieri modo sensibili et corporeo, sed spirituali et a sensibus remoto ut dixerunt Paschasius, Algerus, Lanfrancus et omnes scriptores catholici. Quamobrem sic fatur Ratramnus num. 16, sub uelamento corporei panis, corporeique uini spirituale corpus Christi spiritualisque sanguis existit: quia licet  corpus sit uerum, nulli mentis cogitationi subiectum, est tamen spirituale et gloriosum, ad instar corporum nostrorum cum post resurrectionem reuixerint: que quidem erunt eadem que sunt hodie in terris uiua, licet in celis et gloria rediuiua, et a seipsis mortalibus per substantiam immortalitatis discrepantia. Que continenti sermone dixit Ratramnus, sinceritatem fidei eius tam perspicue confirmant ut nulla res infirmare possit: »Non quod duarum sint existentie rerum inter se diuersarum, corporis uidelicet et spiritus, uerum una eademque res; secundum aliud species panis et uini consistit, secundum aliud autem corpus et sanguis Christi.« Nihil fidei catholice conuenientius dici potest, nec internoscere possum rationem quia commotus dissertator ex his uerbis intelligat significari, in altari substantiam panis duntaxat, cuius admonitu corpus Christi quod creditur animos credentium et uiuificare: et eo quod concipitur, corpus Christi spirituale nuncupari;  nam e contra cum mutationem panis et uini in corpus et sanguinem Christi recognoscat, speciesque corporeas ac sensibiles non habere existentiam diuersam a corpore Christi spirituali seu glorioso, consectaneum manifestum est. Ratramnum non potuisse intelligere »quod in hoc mysterio substantia sit duntaxat panis, cuius admonitu corpus quod creditur, animam pascit ac uiuificat, et eo quod concipitur corpus spirituale nuncupatur.«

LuIII.  Ex quo consectarium necesse est esse quod ultro et aperte ait num. 40, Dominicum corpus et sanguinem Dominicum symbola appellari, quoniam eius sumunt appellationem, hoc est ueri corporis et sanguinis, in quo Christus est natus, cuius existunt sacramentum, cuius memoriam et fidem excitant.


RESPONSIO.

Symbola non omnino nuncupantur corpus Christi  eo quod in memoriam reuocent istud corpus, aut eius fidem excitant, sed quia sacramenta et mysteria rerum quas continent nomina sortiantur. Ea de causa uocat Eucaristiam beatus Algerus corpus nuncupatiuum Iesu Christi, quoniam in ea eiusdem figura sunt ac uelamen. Enimuero eiusmodi species ac figure ad similitudinem corporis Christi accedunt, eiusque imaginem preseferunt, non quia eius memoriam reuocant, sed quia corpus nutriunt, non secus ac uerbum Dei, quod est panis uiuus descendens de celo, sui participatione fideles animas nutrit et recreat. »Quia sicut huius uisibilis panis uinique substantia exteriorem nutrit et inebriat hominem, ita uerbum Dei, quod est panis uiuus, participatione sui fideles recreat mentes.«

LIX.  Non est autem pretereundum quod insigni audacia Patrum testimonia, quibus abutitur Pseudo-Ratramnus, corruperit, Ambrosii presertim et Augustini. De Ambrosio  certe iam premonuit antistes illustrissimus Petrus de Marca, in eo testimonio quod impostor recitat num. 59, hec uerba fuisse expuncta: Hoc quod conficimus corpus ex uirgine est.


RESPONSIO.

Non infecit nec corrupit S. Ambrosium Ratramnus cum eum locum ex libro. De iis qui mysteriis initiantur, cap. 9, in medium adducit; neque illustrissimus ac doctissimus Petrus de Marca eo corruptionis crimine unquam accusauit. Hoc intelligere facile est ex eius epistola ad domnum Lucam d'Acherium, relata tomo u Spicilegii. Sed obseruat tantummodo bene ac sapienter potuisse Ratramnum hec uerba eiusdem capitis S. Ambrosii: Hoc quod conficimus corpus ex uirgine est. que superius in eodem capite occurrunt, interpositis quinquaginta lineis. Eadem uerba proferre poterat. Paschasius, nec tamen propterea Ambrosii corruptor audiet. Sed si bona fide agamus, an potest iure merito deprauationis  et corruptionis accusari scriptor ecclesiasticus, et crimine expunctoris et impostoris postulari propter omissa quedam uerba a loco citato intercapedine quinquaginta linearum distantia? Absit. Sed si percontarer ab omnibus rei litterarie Patribus conscriptis quid sit textum auctoris corrumpere, concorditer responderent esse uocem ex textu expungere, et eius ope sensum hereticum pro catholico inducere et auctori ascribere. Eiusmodi criminis exempla perspiciet lector amplissima in Colloquio critico de sphalmatis uirorum in re litteraria illustrium, in opusculis Marcelli Ancyrani compactum. Sed interim animaduertat dissertatoris audaciam pag. 184, in qua assumptis his uerbis Ratramni ex numero 56: »Intellige quod non in specie, sed in ueritate corpus et sanguis Christi existunt que cernuntur,« que sensum catholicum et omnino orthodoxum prestant, dissertator expunxit hoc uerbum cernuntur, et scripsit in textu Ratramni, creduntur,  ut dictum Ratramnum heresis Caluiniane crimine conuinceret, uti iam obseruauimus in responsione ad obiectionem 39, quam hic repetere fastidiosum et superuacaneum uideretur.

LX.  Iam in Augustini uerbis haud paulo leuior. Nam cum dixerit sanctus doctor in sermone ad infantes superius allato: Mysterium uestrum accipitis, legisse uidetur Pseudo-Ratramnus, num. 95. Mysterium Domini accipitis.  Nec uero sine consilio hunc Augustini locum sic interpolauit. Nempe ut statim colligeret panem consecratum tam esse mysterium nomine quam est mysterium nostrum, hoc est tam esse tantummodo signum corporis Dominici quam est tantummodo signum credentis populi.


RESPONSIO.

Ad hec respondere facile est, editionem Ratramni  anni 1686, ad quam curationem non leuem habui, ceteris anteferendam esse, cum presertim ex antiquo codice manuscripto octingentorum annorum abbatie Lobiensis expressa sit, cum cura et fide singulari. Ceterum si interpolationis contumelia sordescat Ratramnus propter hec uerba mysterium Domini accipitis, loco istorum mysterium uestrum accipitis, eadem notandus erit S. Fulgentii sermo qui occurrit in fine epistole ad Ferrandum diaconum cum hac lectione, mysterium Domini accipitis. Hoc perspectum habere facile est ex editione operum S. Fulgentii facta Lugduni Sebusianorum cura et studio Patris Theophili Rainaudi, Iesuite non indocti nec imbecilli. Sed utcunque res sit, si preter auctoritatem antiquitatis codicis manuscripti Lobiensis aliquis coniecture locus inter uiros litteratos esse possit, existimo potius legendum mysterium uestrum accipitis quam mysterium Domini, cum ipse Ratramnus linea superiori dixerit mysterium uestrum  in mensa Domini positum est; adeoque iustum magis uidetur et equum de fide Ratramni potius ex antiquo octingintorum annorum codice iudicare quam ex recentioribus ab hereticis hominibus, primis huius libri editoribus, corruptis et interpolatis. De reliquo coniectura dissertatoris adeo fallax est, ut non obscurum sit dissertatorem nimio contra Ratramnum studio abreptum fuisse.

LXI.  Sic rursum num. 33, cum Augustinus a nobis citatus dixerit, suauiter atque utiliter recondendum in memoria mysterium passionis, ipse, expunctis detractisque uocibus duabus prioribus, fideliter recondendum exhibuit. Que interpolatio, tametsi alibi per se leuis possit uideri, eo tamen consilio est ab isto adhibita ut ex eo colligat mysteria a fidelibus peragi sua fide, non ab ipso Deo in symbolis sanctificatis.


RESPONSIO.

 Hoc probandum incumbit dissertatori, Ratramnum eo consilio interpolasse Augustinum: sed tam leue peccatum est eiusmodi interpolationis et futile, ut pro nichilo habuerint Caluiniani, nec sibi ullatenus patrocinari existimauerint. Nam in editionibus Ratramni quarum curationem habuere, scripserunt suauiter atque utiliter non fideliter, ut potissime intelligitur ex editione recentissima Londini facta anno ipso 1681, et ex editione domini Petri Allix templi Charentonii ministri, anno 1672, et omnibus aliis cura et studio hominum protestantium publicatis ab anno 1532. Insuper si eiusmodi coniecturam, leuem quantumuis et futilem, contumaciter tuendam recipere uelit dissertator, appello ad sensum communem uirorum doctorum. Quis enim sibi persuadeat posse in memoriam nostram reuocari carnem Christi pro salute hominum cruci affixam suauiter et utiliter. Si non fideliter, et quomodo fideliter? Si non suauiter et utiliter, quid ergo sibi uult dissertator nisi quadam ex pumice aquam extrahere?





RATRAMNI CORBEIENSIS MONACHI CONTRA GRAECORUM OPPOSITA ROMANAM ECCLESIAM INFAMANTIUM LIBRI QUATUOR.






MONITUM.

 Hos libros episcoporum hortatu iussuue elucubrasse Ratramnum persuadere uidentur isthec libri quarti uerba postrema: »Egimus uelut potuimus respondentes ad ea que nobis scripta misistis. Que si placuerint, Deo gratias agimus; sin uero displicuerint, uestre correctionis censuram prestolamur.« Etenim summus Ecclesie hierarcha Nicolaus I Gallie episcopos litteris commonuerat ut Grecorum, Romane sedis aduersariorum, obiectis occurrerent, uti auctor est Frodoardus in Hist. Eccl. Rhemens. lib. III, cap. 17: »Nicolaus papa epistolam eidem  et ceteris archiepiscopis et episcopis in regno Caroli constitutis transmisit, innotescens prefatos Grecorum imperatores, sed et Orientales episcopos calumniari sanctam Romanam Ecclesiam, imo omnem Ecclesiam que Latina utitur lingua; quod ieiunamus in Sabbatis; quod Spiritum sanctum ex Patre Filioque procedere dicimus; quia presbyteros chrismate linire baptizatorum frontes inhibemus: dicentes ipsi Greci quod chrisma ex aqua fluminis  Latini conficiamus; reprehendentes nos Latinos quod octo hebdomadibus a casei et ouorum esu more suo non cessamus; dicentes etiam quod in Pascha more Iudeorum super altare pariter cum Dominico corpore agnum benedicamus et offeramus; succensentes etiam nobis quia clerici apud nos barbas suas radunt; et dicentes quia diaconus non suscepto presbyteratus officio apud nos episcopus ordinatur,« etc. Deinde Nicolai epistole uerba subtexit: »Tua, Hincmare, caritas cum hanc epistolam legerit, mox ut etiam ad alios archiepiscopos, qui in regno filii nostri Caroli gloriosi regis consistunt, deferatur, summopere agere studeat, ut et de his singuli in suis diecesibus propriis una cum suffraganeis suis, in cuiuscunque regno sint constituti, conuenienter tractare, et nobis que repererint suggerere curent, eos incitare non negligat,« etc. En summa schismatis in Oriente a Photio pseudopatriarcha Constantinopolitano et gregariis excitati, fotique a Grecorum imperatoribus  Michele et Basilio.

Itaque Ratramnus noster id muneris sibi impositum accurate, eleganter et prorsus erudite, quatuor peregit libris. In prioribus totus est cum in sacris Scripturis, tum in Grecorum Latinorumque placitis, quo nouatorum propellat blasphemias, et stabiliat de Spiritu sancto catholicam ueritatem. Quarto uero in libro de uaria Quadragesime obseruatione, deque uario ciborum usu; de ieiunio Sabbati apud Latinos: de clericorum barbe et capitis tonsura, ac celibatu; de Confirmationis sacramento a solo episcopo conferendo; de Romani pontificis in patriarcham Constantinopolitanum atque adeo in uniuersos orbis  Christiani presules summo iure: deque aliis Ecclesie ritibus agit omnino feliciter. Quam porro in sacre Scripture et in antiquorum Patrum ac conciliorum lectione uersatus fuerit Ratramnus, facile qui libros hosce quatuor euoluerint, animaduertent. Non enim sinit prefationis angustia prolixiori stylo laudes tanti uiri percurrere, de quo nonnulla duntaxat scriptorum testimonia hic subiicienda existimaui.

Sed antequam ulterius progrediar, non abs re fuerit lectorem premonere, Iacobum Sirmondum, immortali memoria dignum, edendo S. Fulgentii opuscula quedam, dum in calce fragmenta eorum que hactenus latuere, recenseret, illos ipsos Ratramni libros Hincmaro Rhemensi ascripsisse fragmento ultimo, in hunc modum: Ex libro III Hincmari archiepiscopi Rhemensis aduersus obiecta Grecorum, ad Odonem Bellouacensem; deinde ipsissima Ratramni uerba subiecit: Fulgentius episcopus litterarum studiis admodum eruditus, etc., que infra lib. III, c. 5,  uidebis. Demum idem loca duo Fulgentii inedita a Ratramno locis citatis allata profert. Quid Sirmondo persuaserit prolem hanc extraneo parenti supponere, mihi prorsus incompertum, cum alioquin ceteris Hincmari operibus, per duodequadraginta prope annos a se summo studio summaque diligentia conquisitis, illud non ignobile opus accensere debuisset. Nunc testimonia in medium afferamus.

SIGIBERTUS de Scriptoribus Ecclesiasticis, cap. 95: »Bertramus  scripsit librum de Corpore et Sanguine Domini, et ad Carolum librum de Predestinatione.«

Ioannes TRITHEMIUS, abbas de uiris illustribus ordinis S. Benedicti, lib. II, cap. 48: »Bertramnus monachus, in diuinis Scripturis studiosus et eruditus, atque in secularibus litteris nobiliter instructus, scripsit non paruipendende lectionis opuscula, quibus suum magnifice exercitauit ingenium, e quibus ego tantum reperi de Corpore et Sanguine Domini  lib. I, ad Carolum de Predestinatione lib. I. Claruit A. D. 870.«

Claudius ESPENCAEUS, doctor Parisiensis, de Eucaristia lib. Iu, c. 19, sub med.: »Et merito sane, cum uerus, ut ita loquar, ille Bertramus, totos annos septingentos, nec a quodam hereseos fuerit insimulatus, uel reprehensus quasi male scripserit, sed in catalogum scriptorum ecclesiasticorum relatus, ut uir non minus uita quam doctrina, ingenio et eloquio insignis.«

Claudius DE SAINTES, episcopus Ebroicensis, de Eucaristie Controuersiis, repet. 2, c. 14: »uerum illum Bertramum totos annos septingentos nemo  hereseos reprehendit, quasi male scripserit; sed refertur in catalogum scriptorum ecclesiasticorum, ut uir non minus uita quam doctrina, ingenio et eloquio insignis et catholicus.«

Aubertus MIRAEUS in Scholiis ad prefatum Sigiberti caput: »Bertramus scripsit librum de Corpore et Sanguine Domini, excusum Colonie 1532, Basilee in Mycropresbytico, et alibi, sed damnatum a Tridentinis censoribus. Ita Molanus in Bibliotheca ms. Heretici eum primi typis ediderunt, uidenturque illi inseruisse quecunque uel obscura uel in speciem praue sonantia leguntur. Plurimis certe locis ueram Christi presentiam astruit et transsubstantiationem docet, ut ne ipse quidem interpolator id sub finem dissimulet, dicens multa non coherere et precedentia sequentibus contradicere. Hoc inter alios obseruauit Bartholomeus Petrus Lintrensis, doctor Theologus.«

Dionisius PETAuIUS S. I. Theologicorum Dogmatum tomo II, lib. uII, cap. 2, ante finem, Ratramni  tanquam catholici nobilisque scriptoris auctoritate utitur, explicans uocem Filioque, additam ad Symbolum Constantinopolitanum: »Quin etiam Ratramnus, Corbeiensis monachus, in lib. II pro Romana Ecclesia contra Grecos, quem circa annum 868 scripsit, Photii tempore, tanquam ab illis obiectum corrupti symboli crimen diluit,« etc. Ac subdit: »Scripsit autem Ratramnus, ut iam dictum est, post acceptam Nicolai Encyclicam, quam ad Hincmarum et alios episcopos in regno Caroli Calui constitutos miserat anno 867, ut eos hortaretur ad refellendas Grecorum calumnias, aduersus Romanam Ecclesiam obiectas a Michele imperatore et Basilio in epistola quadam ad se scripta.«

Ioannes DE LAUNOY, doctor Parisiensis, in dissertatione de ueteri ciborum Delectu, etc., pag. 13: »Grecorum obiectioni sic respondet Ratramnus, Corbeiensis monachus, in opere quod tunc episcoporum auctoritate contra Grecos uir ille doctissimus  conscripsit. Ex lib. Iu huius operis,« etc. Inde prolixam pericopen excerpsit.

Gilbertus MAUGUIN, regi a consiliis, in Historice et Chronologice Dissertationis capite 17, ad annum 850. »Hoc etiam anno Ratramnus, Corbeiensis monachus non leuis armature in Ecclesia Christi miles, regio mandato obtemperans, duos libros de Predestinatione composuit.« Quos ille primus luci dedit.

Iacobus DE SAINTE BEUFuE, socius Sorbonicus ac regius professor, tractatum de Eucaristia in Sorbone scholis ipse prelegens, Ratramnum multis iisque non uulgari eruditione refertis egregie uindicat. Primo quidem post Sigibertum, Trithemium, Espenceum et Sanctesium, inter ecclesiasticos scriptores orthodoxosque locum obtinuisse Ratramnum, deinde catholicum opus de Corpore et Sanguine Domini composuisse docet; fretus non tantum Sigiberti et aliorum  testimoniis, imo hisce potissimum rationibus adductus. Altera est, septingentos per annos heresis haud insimulatum ab ullo scriptore, nedum damnatum Ratramnum. Altera uero, neque ab ipso Berengario heresiarcha, neque ab eius discipulis usquam laudatum repereris. His accedit quod immunis exstiterit liber ille Ratramni a censura consilii uercellensis, in quo Berengarii impium dogma simulque Ioannis Erigene, siue Scoti, eiusdem farine opuscula eterno anathemate fuere perculsa. Postremo subiungit Sanboueus: Etsi opus illud de Corpore et Sanguine Domini, quod Bertrami presefert nomen, genuinus esset ipsius fetus, minimeque corruptus, interpolatusue, suum esse nichilominus Ratramnum nostrum, uel sue heresi fauentem, ob neuos eo in opere contentos, incassum persuadere conantur heretici: quippe qui continuo in Ecclesie sinu uixit, ac placide in eius obdormiuit communione.« Ait enim Facundus lib. X, cap. 5: »Non ex leui sono uerborum, sed ex intentione dicentis estimanda  sunt que dicuntur. Dicentis autem intentio, cum iam persona defuncta est, ex communione religio sius estimatur.« Et sane ab heterodoxorum calumnia catholice defendi posset Ratramnus, non secus atque olim Dionysium Alexandrinum uindicauit Athanasius. »Magni certe argumenti est  ne in hoc quidem illos uerum dicere, sed calumniis uirum premere, quod ille nunquam ab aliis episcopis de impietate conuictus est, neque heresim propugnando ab Ecclesia secessit, sed in ea cum pietate obdormiuit; quodque eius memoria hactenus cum Patribus hucusque celebrata est, et in catalogum relata; qui si cum istis eiusdem opinionis fuisset, aut si scriptorum suorum rationem non reddidisset, minime dubium quin eadem que illi passus fuisset.« Tandem uero cum tam preclara et aperta in prefato Ratramni opere realem corporis et sanguinis Christi presentiam sub speciebus eucaristicis  probent ac transsubstantiationem, obscuriora proinde et difficiliora ad orthodoxum sensum benigne queunt elucidari; ex Regula nimirum Facundi, lib. IX, c. 5: »Quemadmodum calumniantium hereticorum est ex dubiis et obscuris que certa et manifesta sunt male interpretati, ita saluum est prudentie ac pietatis catholice ex indubitatis atque euidentibus et firmare ambigua et latentia declarare. Si qui uero orthodoxi etiam aliud faciendum putauerint, non sunt in hoc a prudentibus imitandi.«

Hec Acherius, qui preterea monet eos libros a se editos esse ex codice Thuaneo. Hunc codicem deinde Baluzius contulit in bibliotheca Colbertina, eumque diligentie sue fructum retulit, quod in nonnullis locis deprehendit Acherii librarium in Ratramni opere exscribendo nimium ingenio suo indulsisse.



LIBER PRIMUS.



CAPUT PRIMUM. Michelis et Basilii impp. oppositis responsio. Opposita Grecorum.


Opposita quibus Michel et Basilius, Grecorum imperatores, Romanam Ecclesiam infamare conantur, uel falsa, uel heretica, uel superstitiosa, uel irreligiosa fore cognoscuntur. Quapropter merito contemptui subiacere deberent, nisi consideraretur quod simplicibus minusque capacibus scandalum lesionis  inferre ualerent, illudque Salomonicum Spiritu sancto prolatum: Responde stulto secundum stultitiam suam, ne sibi sapiens esse uideatur . Cum enim dicant quod chrisma conficiamus ex aqua; et quod agnum die sancto Pasche super altare una cum Dominico corpore sacrandum Iudeorum de more ponamus, nonne manifeste mentiuntur? Nec timent illud Psalmiste Spiritu sancto loquentis: Perdes omnes qui loquuntur mendacium .  Et quod alibi Spiritus sanctus comminatur: Falsus testis non erit impunitus . Item, quod culpare nituntur non solum Romanam, uerum omnem Latinam Ecclesiam, quod Spiritum sanctum de Patre Filioque procedere confiteamur, secundum catholicam fidem, cum illi tantum dicant, eum de Patre procedere, nonne se hereseos prauitate condemnant, et ab Ecclesie communione remouent, et in Spiritum sanctum blasphemant? quod peccatum irremissibile esse Saluator in Euangelio protestatur . Nisi forte monstrare possint a suis maioribus catholicis uiris hoc aliquando denegatum. Etenim cum dicant Spiritum sanctum procedere a Patre, non negant et a Filio procedere. Quod si maiores suos sequi uoluerint, amplexabuntur catholice dictum,  procedere Spiritum sanctum a Patre, sicut et sui maiores sunt amplexi, qui sacris litteris instituti optime nouerunt utriusque Spiritum esse, uidelicet tam Patris quam Filii. Quod in sequentibus clarius demonstrabitur.



CAPUT II. Iterum de Grecorum obiectis.---Quid muneris imperatoribus incumbit.

Iam quod arguere conantur, quod in Sabbato ieiunamus, uel quod Paschale ieiunium non eadem cum eis regula celebremus; quis non uideat quanto tumore, quantaque stultitia uel inflati uel excecati talia dicant? Arguunt ieiunantes, iterum reprehendunt non ieiunantes; aut enim bonum est ieiunium,  aut malum; si bonum: cur accusant? si malum: cur exercent quod accusant? Forsitan res non sui merito sancienda, sed pro personarum acceptione iudicanda est; ut ieiunium quod celebrat Latinus sit arguendum; quod uero Grecus, sit uenerandum, sic iudicant uel elatione decepti, uel scientia priuati. Quis autem ferre possit quod reprehendere gestiunt continentiam affectantes, a feminarum concubitu se remouentes, carnis et anime sanctitatem emulantes? Que cum sint in cunctis mortalibus preconio laudis extollenda, tum precipue in sacri altaris ministris, quorum est officium in sacris semper assistere, Diuinitati seruitutis obsequium iugiter exhibere, pro commissis populis diuinam maiestatem diebus omnibus iugi precatu placare. Hoc quia nostri  sacerdotes agere de more maiorum non omittunt, infamantur nuptias damnare. Quid hec impugnant, nisi religionem? Quid hec destruere nituntur, nisi sanctimoniam sine qua nemo placere potest Deo? Quis uero non uideat quanto sit tenendum ridiculo, de barbe tonsione quod culpant: uel quod presbyteri penes nos baptizatorum frontes chrismate sancto non linunt, sed hoc priuilegium pontificibus relinquunt? Num in barbe uel tonsione, uel conseruatione, preceptorum diuinorum preuaricatio cognoscitur ulla? uel si presbyteri quos baptizant eorum frontes unctione sacra non linunt; num idcirco baptismi gratiam non perficiunt, trinam mersionem  per inuocationem sancte Trinitatis facientes? Superstitionis ista deprehenduntur esse, non alicuius religiose considerationis.

Quid mirum huiusmodi si calumnie procedant ab hominibus sacre legis peritis, seculari potentia fultis, imperii fastu confidentibus? De sacris dogmatibus, de ecclesiastico ritu, non imperatorum, sed episcoporum fuerat disputare. Discendum illis, non docendum, in Ecclesia ministerium commissum est. Nam quamuis imperiali dignitate precellant, res illis publica commissa est, non episcopale ministerium. Imperatores de seculi legibus tractare debent; episcopi uero de diuinis dogmatibus disputare. Suum modum studeant tenere, non officium episcopale preripere, ne illis proueniat quod Ozie regi pontificale  ministerium presumenti contigit; qui diuinitus lepra percussus non solum a templo, uerum et a communione populi noscitur eiectus . Cur ergo recentes isti doctores, et monstruosi, ut ita dicamus, preceptores, suo nunc tempore in crimen deuocare conantur, quod sui priores, si tamen Ecclesie filii sunt, et unitatis catholice sectatores, duxere semper uenerandum? Nullus nouus cultus apud Romanam Ecclesiam nunc agitur; nulla noua religio, nulla noua doctrina, institutio noua nulla. Maiores nostri que tenuere, que docuere, que seruanda suis posteris reliquere, hec tenemus, hec seruamus, nichil supra ponentes, nichil eis adimentes. Quod de sancto Spiritu senserunt, hoc sentimus. Perceperunt illi ab apostolis, apostoli a Christo acceperunt.  In eadem fide tam Orientalis quam Occidentalis semper remansit Ecclesia. Nouerunt etenim apostoli dictum, quod est una fides, unum baptisma . Et licet hereses frequenter exsurgerent, que tanquam mali pisces Christi retia rumperent, Christi tamen tunica permansit integra. Instituta uero maiorum suis quibuscunque locis edita, sicut non omnibus ecclesiis eadem, sic unitatem fidei nullo modo diuisere: nec propter alterne consuetudinis commutationem mutue societatis amisere communionem. Quoniam aliud est de habitu, de conuersatione discernere, et aliud de unitate fidei similiter sentire. Sed de his posterius. Nunc ad proposita ueniamus, et de singulis que gratia sancti Spiritus donauerit, disputemus, non ordinem propositarum  sequentes questionum. Est enim minus prudenter dispositus, quia leuitate mentis, non prudentie grauitate digestus esse cognoscitur.

Et primo de Spiritu sancto que donauerit ipse dicamus: hoc enim et primum est et precipuum, et ad catholice fidei pertinens firmamentum. Ostendere namque est animo quod sic de eo sentimus et confitemur, sicut et Patres nostri senserunt et confessi sunt; et sic ipsi senserunt et professi sunt, sicut apostoli senserunt et docuerunt. Apostolorum autem doctrinam si quis arguere maluerit, Christi necesse est magisterium redarguat, et prophetarum oracula refutet.



CAPUT III. Probatur Spiritum sanctum ex Patre Filioque procedere. Ario assimilantur Greci. Saluator est ueritas. Spiritus sanctus est spiritus ueritatis, id est Christi. Charitas dicitur Spiritus sanctus.


Arguitis quod Spiritum sanctum ex Patre Filioque procedere dicamus, cum ipsi ex Patre tantum procedere dicatis. Consideremus Euangelii lectionem, et ex eo responsionis tenorem capiamus. Loquitur enim Saluator in sermone quem secundum Ioannem ad discipulos nocte, qua tradendus erat, fecerat, inter reliqua sic: Cum autem uenerit Paracletus quem ego mittam uobis a Patre, Spiritum ueritatis, qui a Patre procedit, ille testimonium perhibebit de me . Legitis qui a Patre procedit, et audire non  uultis dicentem Filium, quem ego mittam uobis a Patre. Dicite quemadmodum mittatur a Filio: hoc namque dicere Filium non negatis, si tamen Euangelium legitis, aut Euangelio si creditis? Aut ergo missionem hanc confitemini processionem, aut, quod est impium, dicetis obsequium [a 1Kb] ; et eritis, quod absit, cum Ario, qui minorem dogmate peruerso Spiritum sanctum asserebat Filio. Absit autem ut Arii partes uelitis astruere; absit ut Spiritum sanctum minorem Patre Filioque uelitis affirmare. Igitur cum dicat Filius missurum se esse Spiritum ueritatis qui a Patre procedit, profecto fatetur quod a se dicat eum procedere, dum confirmat eum se mittere. Fortassis questionem facit, quod non simpliciter dixerit Saluator: Quem ego mittam uobis:  sed addiderit, a Patre. Hoc Ariani mouere primi, gradum facere uolentes in Diuinitate. Sed Euangelii ueritas consubstantialem totius Trinitatis ostendit unitatem. Procedit Spiritus sanctus a Patre, illius quia de substantia manat. Mittit quoque Filius Spiritum ueritatis a Patre, quia Spiritus sanctus ut a Filio procedat, ipse natus est ex Patre; et sicut accepit de Patre Filius nascendo substantiam, sic itidem accepit a Patre ut Spiritum ueritatis mitteret a se procedendo. Alioquin cum dicit: Qui a Patre procedit; non negat a se procedere, quoniam missio Filii, processio est Spiritus sancti; ut mittat Spiritum ueritatis, non tanquam minorem iubendo ipse maior existendo; sed missionis uerbo monstratur, quia sicut procedit Spiritus ueritatis a Patre, sic  etiam procedit et a Filio. Hinc in consequentibus: At ille me clarificabit; quia de meo accipiet, et annuntiabit uobis . Quid enim accipiet Spiritus sanctus a Filio, cum unius sint substantie uniusque potentie? Nimirum, de meo accipiet, dixit; id est a me procedit, quia sicut sunt unius substantie Pater et Filius, sic et de utroque procedendo Spiritus sanctus accepit consubstantialitatis existentiam.

Nec debet mouere quod accipiet futuri temporis dixit, hoc enim ad illud respicit quod futurum erat, quod discipulis mitteretur; non ad illud quod a Patre  Filioque procedit: sine tempore namque procedit a Patre, procedit et a Filio; quia Pater et Filius et Spiritus sanctus tres quidem persone, sed unius eiusdemque exstiterunt existuntque substantie.

Sequitur: Omnia quecunque habet Pater, mea sunt; propterea dixi, quia de meo accipiet, et annuntiabit uobis . Si omnia quecunque habet Pater, habet et Filius, profecto sicut est Spiritus sanctus Patris Spiritus, sic est et Filii Spiritus; alioquin si Patris est tantum, non etiam Filii, non omnia quecunque habet Pater, sunt Filii. Sed habet omnia quecunque habet Pater, Filius. Igitur sicut est Spiritus sanctus Patris Spiritus, sic est et Filii Spiritus. Sed hanc habitationis possessionen non putemus uel minorationem depositionis, uel conditionis additionem.  uerum illud declaratur, quia sicut procedit Spiritus sanctus a Patre, sic quoque procedit a Filio. Paulo superius Christus ait: Cum autem uenerit ille Spiritus ueritatis; et prius dixerat: Cum autem uenerit Paracletus, quem ego mittam uobis a Patre, Spiritum ueritatis. ueritas Saluator est, ipse Philippo testificatur: Ego sum uia, ueritas, et uita . Si ergo ueritas Saluator est, et Saluator Filius Patris est, quid est aliud dicere Spiritum ueritatis, quam Spiritum Filii? Cognoscitur ergo Spiritus Patris esse, qui procedit a Patre; simulque Spiritus Filii, quem Saluator confitetur Spiritum esse ueritatis.

Si queris unde sit Spiritus ueritatis, quere simul unde sit Spiritus Patris: procedendo namque a Patre Spiritus Patris est; simulque procedendo a Filio,  qui est ueritas, Spiritus est Filii. Non propter subiectionem dicuntur ista, sed propter unius eiusdemque substantie significationem. Quoniam sicut sunt Pater et Filius unius eiusdemque substantie, sic ab utroque procedit Spiritus sanctus. Nec putes duos habere patres Spiritum sanctum, quia procedit a Patre, procedit a Filio; quoniam Spiritus sanctus non est Filius, et qui filius non est, habere patrem non potest.

Dicitur quoque Spiritus sanctus caritas esse, unde beatus Ioannes: Deus caritas est . Quam caritatem commendans scribit fidelibus: Et uos unctionem quam accepistis ab eo, maneat in uobis; et necesse non habetis ut aliquis doceat uos; sed sicut unctio eius docet uos de omnibus . Huic simile Saluator: Cum autem uenerit, inquit, ille Spiritus ueritatis, docebit uos omnem ueritatem . Siue igitur dicas: Deus caritas est; siue dicas: Sicut unctio eius docet uos de omnibus; siue dicas: Spiritum ueritatis, qui docet omnem ueritatem: Spiritum sanctum significas. Est autem caritas Patris, qua nos dilexit: est caritas Filii, qua nos redemit. Sed non diuersa propterea caritas, quia Patris esse dicitur atque Filii: qua namque caritate Pater diligit Filium, eadem caritate Filius diligit Patrem: est namque caritas Patris Spiritus sanctus, est caritas quoque Filii Spiritus  sanctus. Procedit caritas Patris a Patre, ut diligat Filium; procedit etiam caritas Filii a Filio ut diligat Patrem. Igitur utriusque una caritas, quoniam utriusque unus Spiritus ab utroque procedens.

Christus clamabat dicens: Si quis sitit, ueniat ad me, et bibat . Qui credit in me, sicut dicit Scriptura, flumina de uentre eius fluent aque uiue. Subiungit euangelista: Hoc autem dixit de Spiritu quem accepturi erant credentes in eum . Aque uiue flumina, euangelista docente, inundationem dicimus Spiritus sancti, qua docet Saluator in se credentes irrigandos. Unde igitur flumina, nisi de fide Christi manantia? Et unde fides, nisi ex Christi doctrina? Quemadmodum igitur doctrina  Christi de Christo, et fides illius doctrine de Christo: sic flumina aque uiue, id est Spiritus sanctus procedit a Christo: Christus namque et homo perfectus, et Deus perfectus. Ex quo perfectus Deus, Spiritum sanctum in se credentibus, qui a se procedit, largitur, infundit; cuius fluenta corda credentium eterne uite fontibus inundant.

Samaritane quoque dicit: Qui biberit ex aqua hac, sitiet iterum: qui autem biberit ex aqua quam ego dabo ei, non sitiet in eternum. Sed aqua quam ego dabo ei, fiet in eo fons aque salientis in uitam eternam . Quod alibi flumina dixerat aque uiue; nunc appellat fontem aque salientis in uitam eternam; in utroque Spiritum sanctum uolens intelligi, quem manifestissime dicit a se dari cum dicit: Aquam  quam ego dabo ei, fiet in eo fons aque. Quod enim dat, ex semetipso dat: dat autem fontem aque salientis in uitam eternam, id est Spiritum sanctum in se credentibus copiosissime largitur. Demonstrans a se procedere, quem a se dicit credentibus donari.

Resurgens a mortuis et discipulis in conclaui residentibus, post pacis salutationem, et post mandatam pacis legationem: Insufflauit, et dicit eis: Accipite Spiritum sanctum , et, reliqua. Quid enim per insufflationem, nisi Spiritus sancti processionem significat? Non ut flatus ille corporeus ex ere sumptus, et pulmonum ministerio per oris organum effusus, Spiritus sancti fuerit substantia, uerum tali nos modo uoluit edocere, Spiritum sanctum  ex seipso procedere, et de substantia Filii Spiritus quoque sancti substantiam manare. Sicut Pater Filii natiuitatem de sua substantia uolens ostendere propagatam, ac per hoc Filium sibi fore consubstantialem, loquitur in Psalmo eidem Filio: Ex utero ante luciferum genui te . Non quod uterum Deus Pater habuerit, de quo Filium ante secula genuerit; sed quo testificatus fuerit, quod Filium non de nichilo, non alterius de rei subsistentia, sed propria de natura substantiaque genuerit. Sic et Filius insufflando dans Spiritum sanctum apostolis, ostendit de sua substantia procedere, quem tali insufflatione uoluit donare.

De sacramento corporis et sanguinis sui loquens  discipulis ait: uerba que locutus sum uobis, Spiritus et uita sunt . Unde igitur procedunt uerba, nisi mentis ab intimo? Igitur uerba que loquitur Christus Spiritus et uita sunt, quia Spiritus, qui de corde Christi procedit, uita est. Non quod in Diuinitate cor sit, carnis uidelicet particula; sed quod tali uocabulo uoluit interioris substantie monstrare sacramentum, de quo dicit procedere Spiritum qui uita est. Ergo procedit Spiritus sanctus a Filio, et est unius eiusdemque substantie cum Filio.



CAPUT Iu. Testimonia proferuntur ex Euangelio et Epistolis Pauli.

In Euangelio Luce sic legitur: Et egressus est Christus  in uirtute Spiritus in Galileam . De Saluatore legitur, quod sit uirtus Patris, et nunc Spiritus uirtus appellatur. Nunquid alia uirtus Christus, et alia uirtus Spiritus? Non utique: Sed uterque uirtus dicitur, ut una utriusque substantia monstretur. Quid est autem quod ait: In uirtute Spiritus? Nunquid maiorem uoluit ostendere Spiritus sancti uirtutem Filii uirtute? Non omnino. Quid est ergo quod ait: In uirtute Spiritus? Non enim externam Christo uoluit ostendere uirtutem, et uelut aliunde concessam, sed propriam; que cum sit Spiritus sancti, sit etiam simul et Filii tanquam in una natura non in essentia diuersa et manendo simul in uno alter procedat ex altero, Spiritus uidelicet sanctus ex Filio; uterque uero de Patre: sed Filius nascendo, Spiritus uero  sanctus procedendo. Non quod alternis temporibus de Patre procedat uel Filio, sed quod nullo interueniente tempore de Patre procedat simul et Filio.

Beatus Paulus apostolus scribit ad Galatas: Quoniam estis filii Dei, misit Deus Spiritum Filii sui in corda uestra clamantem, Abba, Pater . Non ait: Misit Deus Spiritum suum. Quod si diceret, non penitus excluderet Filium; quoniam Deus est etiam Filius, quemadmodum Pater est Deus, et uterque non duo dii, sed unus est Deus: quod enim persona separat, substantia coniungit. uolens autem omnem auferre questionem, personam Filii specialiter dixit, misisse Deum Spiritum Filii sui in corda nostra. Num alius est Spiritus Filii, quam Spiritus Patris? Quod si idem est Spiritus amborum,  profecto procedit ab utroque; non enim sic dicitur Spiritus Filii tanquam sit minor Filio; hoc qui sentit, uel dicit, non est catholicus. Qua de re non est quare dicatur Spiritus Filii, nisi quia procedit a Filio; sicut dicitur Spiritus Patris, quia procedit a Patre.

Ad Philippenses autem scribens, inter cetera sic ait: Scio enim quia hoc mihi proueniet in salutem per uestram orationem, et subministrationem Spiritus Iesu Christi . iehsu Christus, Deus et homo. Nunquid de humano spiritu loquebatur Apostolus, hec quando dicebat? In cruce namque iehsu Christus humanum posuit spiritum, euangelista testante, qui de illo dicit: Et inclinato capite tradidit  Spiritum . Et de quo dicit etiam ipse: Potestatem habeo ponendi animam meam, et iterum sumendi eam . Iste uero Spiritus, de quo nunc loquitur Apostolus , per cuius subministrationem certa spe confidit, quod in nullo super Christi administratione confundetur, Deus est: qui etiam Spiritus sanctus appellatur, ad distinctionem Patris et Filii; de quo testatur Apostolus, quod diuisiones gratiarum ipse distribuat, qui operatur omnia prout uult. Hic ergo Spiritus est Christi, non subiectione seruili, sed processione diuina, Patri, Filioque in natura, in maiestate, in dignitate equalis.

Scribit sanctus Lucas in Actibus apostolorum: Cum uenissent autem in Mysiam, tentabant ire Bithyniam,  et non permisit eos Spiritus Iesu . De quo Spiritu dicat, superius narrat, dicens: Transeuntes autem Phrygiam et Galatie regionem, uetiti sunt a sancto Spiritu loqui uerbum in Asia . Quem dixerat superius sanctum Spiritum, ipsum postea dixit Spiritum Iesu, manifeste signans non alium esse Spiritum Iesu quam Spiritum sanctum. Cur autem dicatur Spiritus Iesu, frequenter est dictum, quoniam procedit a Iesu. Non ex ea natura qua factus est misericorditer homo, sed ex ea qua natus de Patre equalis est Patri.

Item loquitur ad Titum: Secundum suam misericordiam saluos nos fecit per lauacrum regenerationis, et renouationis Spiritus sancti, quem effudit in nos abunde per Iesum Christum Saluatorem nostrum  . Quemadmodum effudit per Iesum Christum Spiritum sanctum? nunquid uelut minorem per maiorem? Hoc Ariani uoluerunt: sed Patrem dicit effudisse Spiritum sanctum per Iesum Christum, ut ostenderet effusionem Spiritus sancti factam ex Iesu Christo, non tanquam aliunde accipiendo, sed eam ex seipso mittendo: neque enim uoluit dicere ut Pater Spiritum sanctum effuderit per Iesum Christum, tanquam si per fistulam effundatur aqua, ut nichil in hac effusione fuerit Filii, preterquam ministerium uel euectionis, uel transitionis. Hoc itaque sentire impietatis est. uerum effudit Pater Spiritum sanctum in nos abunde per Iesum Christum Saluatorem nostrum, quia procedit et a Filio, sicut procedit a Patre: et dicendo effudit per Filium, monstrauit  processionem eius a Filio, nec tamen negauit eum a Patre procedere; quia cum procedit a Filio, procedit et a Patre.

De hac effusione Spiritus sancti testatur beatus Petrus in Actibus apostolorum de Domino Iesu Christo Iudeis sic loquens: Dextera igitur Dei exaltatus, et promissione Spiritus sancti accepta a Patre, effudit hunc quem uos uidistis et audistis . De quo locutus Lucas in eisdem Actibus testatur: Cum complerentur, inquit, dies Pentecostes, erant omnes pariter in eodem loco, et factus est repente de celo sonus tanquam aduenientis spiritus uehementis; et repleuit totam domum ubi erant sedentes. Et apparuerunt illis dispertite lingue tanquam ignis; seditque  supra singulos eorum: et repleti sunt omnes Spiritu sancto, et ceperunt loqui uariis linguis, prout Spiritus sanctus dabat eloqui illis . Et in consequentibus: Et erit in nouissimis diebus, dicit Dominus, effundam de Spiritu meo super omnem carnem, et prophetabunt filii uestri ; et reliqua. Et paulo post: Et quidem super seruos meos et super ancillas meas in diebus illis effundam de Spiritu meo, et prophetabunt . Hoc totum posuimus ut beato Petro docente nosceremus Spiritum sanctum effusum super apostolos, et reliquos credentes, qui pariter fuerant congregati die Pentecostes, ab Iesu. Unde scriptum est: Hunc Iesum resuscitauit Deus, cui omnes nos testes sumus . Deinde intulit: Dextera igitur Dei exaltatus effudit hunc, id est Spiritum  sanctum, nimirum iehsu, quem Deus resuscitauit, quem uidistis et audistis . uidistis in igneis linguis, audistis in linguarum uarietate: nam Spiritus sanctus in propria natura nec uideri corporea uisione, nec audiri potest auditu corporeo, sed assumpsit habitum, ignis speciem sub linguarum imagine, quo posset intueri, et discipulorum potitus est uocibus, quo posset audiri. Quod autem ait: Promissione Spiritus sancti accepta a Patre effudisse hunc Spiritum, non Diuinitatis, sed humanitatis commendat gratiam. Nam secundum Diuinitatem non accepit repromissionem, quoniam omnia que habet Pater sua sunt, non temporaliter accipiendo, sed eternaliter habendo.



CAPUT u. Quid sit effusio sancti Spiritus. Qui spirat Spiritus sanctus.


Et comparemus his Pauli sententiam supra iam positam, qua dixit loquens ad Titum, de Spiritu sancto, quem effudit in nos abunde per Iesum Christum Saluatorem nostrum . Paulus testatur quod Pater effuderit Spiritum sanctum per Iesum Christum Saluatorem nostrum. Petrus uero dicit, quod iehsu effuderit hunc eumdem Spiritum sanctum resurgens a mortuis. Quibus docemur et Patrem eum effundere et Iesum Christum, ut discamus ab utroque procedere Spiritum sanctum, quem uterque effundit: neque enim cogitare debemus hanc effusionem localem exstitisse, ut de Patre manans  localiter transierit ad Christum tanquam Patrem relinquendo, uel ut posset ad Filium uenire semetipsum extendendo, ut altera sui parte Filium contingeret, altera uero in Patre maneret. Similiter cum a Filio in discipulos fuerit effusus, uel Filium reliquerit et ad discipulos uenerit, uel certe quadam protensione facta, proportione quadam sui, discipulorum corda irradiauerit, et quadam in Christo resederit; ueluti radium solis si consideres alia sui parte spheram ipsius illustrantem, alia uero terra attingentem. Sed ista in corporibus sunt; at uero in Diuinitate sancte Trinitatis nil istorum deprehenditur, sed absque temporis interuallo uel loci Spiritus sanctus a Patre effunditur, similiter et a Filio. Effunditur  a Patre in Filium, quia genuit Pater Filium, effunditur et a Filio, quia omnia que Patris sunt, habet Filius.

Testatur quoque sanctum Euangelium quod Spiritus ubi uult spirat . Quid est spirat? nimirum quia quandocunque uult, ubicunque uult semetipsum effundit. uideamus totius Trinitatis unam operationem. Pater effundit, Filius effundit Spiritum sanctum. Spiritus sanctus, ubi uult spirans, semetipsum effundit. Quam congruenter Apostolus dicit effusionem Spiritus sancti factam per Iesum Christum, per quem Pater Deus omnia fecit, quam conuenienter quoque Petrus apostolus testatur Filium effudisse Spiritum sanctum, de quo dicit Euangelium quod omnia que facit Pater, hec eadem et Filius facit  similiter . Effundit igitur Pater Spiritum sanctum, effundit et Filius, quoniam sicut datur a Patre, datur et a Filio. Non igitur arguant Grecorum imperatores Latinos, quod confiteantur Spiritum sanctum procedere a Filio, sicut procedit a Patre, sed potius discant fidei ueritatem a Christo, discant et ab apostolis illius.

Item in Actibus apostolorum loquitur Petrus: Et nos sumus testes horum uerborum, et Spiritus sanctus, quem dedit Deus omnibus obedientibus sibi . Quem Deum dicit dedisse Spiritum sanctum, nisi de quo superius ait: Dextera Dei igitur exaltatus, effudit hunc quem uidistis et audistis ; Iesum Christum  intelligi monstrans? Sed quomodo dedit Spiritum sanctum Deus obedientibus sibi? num quasi  minorem? Nequaquam. Filius namque dicit: Spiritus ubi uult spirat. Dat itaque Deus Spiritum sanctum obedientium sibi cordibus infundendo, non ut se relinquat in quo per unitatem substantie permanet, sed ut illos illuminet quos prius non irradiabat. Nemo quod non habet donare preualet: sic Filius testatur habere Spiritum sanctum, quem dedit omnibus obedientibus sibi. Quemadmodum autem habet per unitatem substantie, non per possessionis obtentum, sic et cum donat, non alieni iuris quasi donum tribuit, sed sui quod est proprium muneris impertitur. Quod non alias Filius faceret, si non a se quoque Spiritus sanctus procederet. In sequentibus etiam beatus Petrus docens quemadmodum Cornelius de gentibus, et qui cum eo fuerant credentes,  baptismi gratiam perceperint, sic post cetera dicit: Si ergo eamdem gratiam dedit illis Deus, sicut et nobis qui credidimus in Dominum Iesum Christum, ego quis eram qui possem prohibere Deum ? Quamuis hic Deus, uel Spiritus sanctus, qui corda repleuerit credentium, et linguarum dederit scientiam, uel certe Pater possit intelligi; tamen si consideremus uerba Petri superius loquentis de missione Spiritus sancti super credentes, quod Filius eum effuderit , consequenter et hic Deus Filius intelligendus, qui dederit eamdem gratiam Cornelio, sociisque eius, Petro loquente, quam dedit prius effundens Spiritum sanctum super discipulos in linguis igneis. Et euidenter  monstratum est, effusionem Spiritus sancti, siue donationem, ad Patrem pertinere et ad Filium, quia procedit ab utroque. Et hic igitur quod dicit eamdem gratiam dedisse nuper credentibus, quam dedit prius apostolis, Spiritum sanctum manifeste significat, quem dare potuit Filius, quoniam a se procedit: quod omnino non posset, si non ab illo procederet.



CAPUT uI. Testimonia ex Scripturis.

Ad Romanos beatus Paulus scribens, fidelibus ait: uos autem in carne non estis, sed in Spiritu; si tamen Spiritus Dei habitat in uobis. Si quis autem Spiritum  Christi non habet, hic non est eius . uidete cuius personam uelitis accipere cum dicit: Si Spiritus Dei habitat in uobis. Quod si personam Patris accipitis, consequenter eumdem Spiritum, Spiritum Christi esse testatur. Quo dicto manifeste comprobat eumdem esse Spiritum Patris qui sit et Christi: et dum utriusque Spiritum esse non tacet, ab utroque procedere confitetur. Quod si utrumque uelitis intelligere de persona Christi, quod ordo lectionis magis uidetur admittere ; sic quoque docemur Spiritum Christi esse Spiritum sanctum: per quod instruimur eum a Christo procedere. Nam persona Patris manifestius infra signatur, ubi loquitur: Quod si Spiritus eius, qui suscitauit Iesum Christum a mortuis, habitat in  uobis. Quamuis et hic Filius possit intelligi, quod hominem quem susceperat, ipse quoque cum Patre suscitauerit, sicut in Euangelio dicit. Sed siue hoc, siue illud malueris, manifeste instruimur eumdem esse Spiritum Filii, qui sit et Patris. Unde quod inferius sanctus dicit Apostolus: Quicunque Spiritu Dei aguntur, hi filii sunt Dei , de utroque sine cunctatione potest accipi, id est, siue de Patre, siue de Filio; utriusque namque Spiritus est, ab utroque procedens; sicut in multis iam comprobatum est. Et infra: Non enim accepistis Spiritum seruitutis iterum in timore; sed accepistis Spiritum adoptionis filiorum, in quo clamamus: Abba, Pater . Ad Galatas autem scribens ait: Quoniam autem estis Filii Dei, misit Deus Spiritum  Filii sui in corda uestra clamantem: Abba, Pater . uidete quod eumdem dicat Spiritum adoptionis filiorum, quem confitetur Spiritum Filii, quo nos doceat Apostolus eumdem esse Spiritum Patris, quem dicit Spiritum adoptionis, et eumdem esse Spiritum Filii, quem misit Deus in corda nostra; et in eodem, qui tam Patris quam Filii monstratur Spiritus, clamamus Abba, Pater. Quod nequaquam facere possemus, si non quemadmodum procedit a Patre Spiritus sanctus, sic etiam procedat et a Filio.

Scribit Corinthiis in Epistola secunda: Epistola nostra uos estis, scripta in cordibus nostris; que scitur et legitur ab omnibus hominibus: manifestati quoniam  epistola estis Christi, ministrata a nobis, et scripta non atramento, sed Spiritu Dei uiui . Cum dicat quod Corinthii sint epistola Christi, que scripta sit Spiritu Dei uiui, unam operationem demonstrat sancti Spiritus et Christi; sed quem appellat hoc in loco Deum uiuum? Nimirum Christum, cuius epistolam dicit esse Corinthios, manifestans Spiritum esse Christi, qui scripserit in cordibus Corinthiorum epistolam non atramento corporis, sed illustratione sui. Per hoc ergo quod eamdem epistolam scribunt Christus et Spiritus sanctus, sicut unius operationis, sic esse monstrantur unius substantie: quod enim scribit Christus, hoc et Spiritus sanctus, et quod Spiritus sanctus, hoc et Christus, non alternatione temporis, nec locorum permutatione,  nec operis uarietate; quoniam sicut eiusdem sunt uoluntatis, sic eiusdem operationis, nec dissimilis potentie, quoniam non sunt dissimilis essentie. Quemadmodum autem dicatur Spiritus sanctus, Spiritus Christi frequenter est dictum; quoniam non sicut uel pars illius, uel qualitas, uel aliquod subiectum, sed sicut procedens a Christo. Item ad Corinthios in eadem: Usque hodiernum diem cum legitur Moyses, uelamem est positum super cor eorum; cum autem conuersus fuerit ad Deum, auferetur uelamen . Quem hic dicat Deum paulo superius manifestat; dicens de eodem uelamine quomodo in Christo euacuatur. Si ergo uelamen ueteris lectionis euacuatur in Christo, manifestum quia, cum conuersus quis fuerit ad Christum, auferetur  uelamen

Quod et beatus Ioannes in Apocalypsi sua dicit: Et ego flebam multum, quia nemo dignus inuentus est aperire librum, nec uidere eum. Et unus de senioribus dixit mihi: Ne fleueris; ecce uicit leo de tribu Iuda, radix Dauid, aperire librum, et septem signacula eius . Apertio libri, uelaminis est ablatio: quem autem dicat ista facturum, non eget expositione, cum manifestum sit leonem de tribu Iuda, et radicem Dauid, significare Christum, qui septem quoque signacula eius perhibetur aperire. Quibus septem signaculis Spiritus sanctus insinuatur propter septemplicem ipsius donationis gratiam. Ipse est namque Spiritus sapientie et intellectus, consilii et fortitudinis, scientie et pietatis, ipse quoque Spiritus  timoris Domini, sicut propheta loquitur Isaias . Aperit autem septem signacula libri huius radix Dauid, id est Saluator: quoniam mysteria que continentur in eo spiritalia, reseruntur in Christo, cum aufertur uelamen quod in libro ueteris Testamenti constat signatum, et reuelatur in Christo.

Subiungit uero Apostolus: Dominus autem Spiritus est, ubi autem Spiritus Domini, ibi libertas . Cuius Domini? Nimirum illius in quo uelamen aufertur, quod in lectione ueteris Testamenti cum legitur Moyses, manet non reuelatum: remotio uero uelaminis, remotio seruitutis est, que continetur in littera legis, ut fiat libertas que per Spiritum  Domini ministratur; quod fit cum de littera transitur ad spiritalem intelligentiam, et de seruitute carnis in Spiritus libertatem uenitur. uidemus in his Spiritum Domini Spiritum Christi dici. Hinc et in consequentibus: Nos autem omnes reuelata facie gloriam Domini speculantes, in eamdem imaginem transformamur a claritate in claritatem, tanquam a Domini Spiritu . Ergo cum reuelatio faciei per Christum fiat, et nos transformemur a claritate in claritatem a Domini Spiritu, communis operatio Iesu Christi, sanctique Spiritus ostenditur. Unde quod ait: A Domini Spiritu, Christi sine dubio personam ostendit. Qui cum sit Spiritus ipsius, pariter tamen cum Saluatore reuelationem operatur ueteris lectionis. Quod ergo simul operantur unius  substantie societas ostenditur. Quod uero Domini Spiritus dicitur, quod ab ipso procedit, insinuatur: Dominum namque Saluatorem hoc in loco significari circumstantia lectionis euidenter insinuat.



CAPUT uII. Testimonia alia.

Beatus Petrus apostolus scribit credentibus in Epistola prima. De qua salute exquisierunt atque scrutati sunt prophete, qui de futura in uobis gratia prophetauerunt, scrutantes in quod uel quale tempus significaret in eis Spiritus Christi . Princeps apostolorum cui Saluator loquitur: Tu es Petrus, et super hanc petram edificabo Ecclesiam meam , dicere non dubitat Spiritum  sanctum, qui locutus est in prophetis, Spiritum esse Christi: et nescio qui seculari elati dignitate presumunt reprehendere, quod ab apostolis Ecclesie Christi didicerunt! Ergo si Spiritus sanctus non procedit a Christo, quomodo Spiritus dicitur esse Christi? procedit igitur a Christo, quia non ex subiectione, nec ex particulari sectione dicitur eius esse, sed quod eius de substantia substantialiter procedat.

Cerne quoque beatum Ioannem in eamdem concurrere sententiam, et Spiritum sanctum Christi Spiritum esse proclamantem; ait enim in Apocalypsi Et uidi in medio throni, et quatuor animalium, et in medio seniorum agnum stantem, tanquam occisum, habentem cornua septem, et oculos septem .  Et exponens quid dixerit, adiecit: Qui sunt septem spiritus Dei missi in omnem terram . Agnum occisum nemo, puto, negabit catholicus intelligi Christum debere: de quo Baptista Ioannes: Ecce agnus Dei, ecce qui tollit peccata mundi . Hic agnus Dei immolatus est propter peccata mundi, et resurrexit propter iustificationem mundi. Hic agnus habere dicitur oculos septem, quibus septem Dei spiritus, Ioanne docente, significantur: non quia septem sint personarum enumerationes, cum sit unus Spiritus sanctus in sancte Trinitatis comprehensione: septem autem dicuntur, propter septenariam donorum distributionem; nam substantia liter unus est. Ergo manifestum, cum dicit oculos  agnum habere septem, quod Christum fateatur habere Spiritum sanctum, non quasi membrum aliquod, uel partem corporis aliquam, sed quod substantialiter in ipso sit, a quo substantialiter etiam procedit. In ipso autem dicimus esse, non uelut in loco, nec uelut in subiecto; non enim continetur a Christo, quasi minor sit Christo, quod solet rebus contingere que locis continentur; maiora sunt enim que continent eis que continentur: non enim sic dicimus esse Spiritum sanctum in Christo, quoniam equalis est, non minor. Sed neque sic dicitur quasi in subiecto; non enim est accidens, quod sine sui subiecto non possit existere: sed est in Christo sicut consubstantialis; sicut in splendore ignis uidemus inesse calorem: ignis enim et splendet  et calet, quomodo et illuminat et accendit.

Habes etiam in Zacaria propheta: Ecce enim adducam seruum meum orientem: quia ecce lapis quem dedi coram Iesu; super lapidem unum septem oculi sunt ; et infra: Septem isti oculi sunt Domini, qui discurrunt in uniuersam terram . Lapis iste Saluator est, de quo Psalmista loquitur: Lapidem quem reprobauerunt edificantes, hic factus est in caput anguli . Quem etiam seruum suum orientem Deus Pater appellat: seruum propter hominis susceptionem; orientem, quia ipse est sol iustitie. Et super istum lapidem oculos dicit esse septem Domini discurrentes in uniuersam terram. In oculis Spiritum sanctum intelligendum. Septem autem propter causam superius  dictam, cum unus sit Spiritus sanctus, dona uero gratiarum plura. Quid est autem super lapidem septem oculos esse? Nimirum Spiritum sanctum in Christo manere. Et sicut oculi dicuntur eius in quo sunt substantialiter esse, sic Spiritum sanctum intelligas Christi esse. Quod et sub specie candelabri idem propheta signauit, dicens: uidi, et ecce candelabrum aureum totum, et lampas eius super caput ipsius, et septem lucerne eius super illud . Candelabrum aureum Christi conspice incarnationem; aureum quia sine macula, sine aliqua commistione delicti, totum fulgidum, totum splendidum. Lampas autem super caput ipsius Diuinitas est in homine. Caput enim Christi Deus, dicit Apostolus . Septem uero lucerne super illud, id  est super candelabrum, uel super caput eius, plenitudo est Spiritus sancti; requiescit super illum secundum Isaie uatis oraculum: Et requiescet super eum Spiritus sapientie et intellectus, Spiritus consilii et fortitudinis, Spiritus scientie et pietatis, et replebit eum Spiritus timoris Domini . Quod si super Christum septem lucerne Spiritus sancti requiescunt, requiescit in eo Spiritus sanctus, qui demonstratur in septem lucernis; et cum in eo requiescit inhabitando substantialiter, ipsius est Spiritus, in quo substantialiter requiescit. Unde non immerito Spiritus esse Christi dicitur. Notandum autem quod de isto Spiritu per septem oculos significato, subiungitur, quod discurrant in uniuersam terram.

 Et Apocalypsis, postquam dixit septem spiritus Dei septem esse oculos agni, subiunxit: Missi in omnem terram . Quod Zacarias ait, discurrentes, hoc Ioannes in Apocalypsi dicit, missos; missionis uocabulo processionem insinuans Spiritus sancti, qui dum substantialiter sit in Christo, non discurrit, uel mittitur, nisi procedat a Christo, non localiter, sed substantialiter. Ut enim sit, suscipit et a Patre pariter et a Filio; sicut Filius essentialiter ut sit accepit a Patre. Sed non recurrit conuertibiliter, ut quia Spiritus sanctus de Filio pariter procedit et Patre, Filius quoque nascatur pariter et de Patre et de Spiritu sancto; natiuitas enim tantum ex Patre est, ab utroque uero processio, id est a Patre simul et Filio. Missos uero septem Spiritus  Dei uel Apocalypsis in omnem terram dicit, uel septem oculos Domini discurrentes in uniuersam terram Zacarias, propter dona Spiritus sancti septiformia, per apostolos, apostolorumque successores, in omnes diffusa gentes, quibus sanctificantur fideles credentes in Christum, et suorum percipientes delictorum emundationem.

Ipsum quoque Spiritum sanctum, Spiritum esse Christi signauit Ioannes, cum dixit uidisse se in medio septem candelabrorum similem Filio hominis . Et quibusdam interpositis ait: Et oculi eius uelut flamma ignis . Quis est iste Filius hominis? Nimirum Dominus iehsu Christus, qui se Filium hominis in Euangelio sepissime nuncupat; ut est illud: Quem dicunt homines esse  Filium hominis?  Et Ezechiel sub figura illius frequenter se audit Filium hominis nuncupari. Oculos autem huius Filii hominis quos dicit uelut flammam ignis relucere, Spiritum sanctum insinuat: nam super apostolos uelut ignis de celo missus apparuit. Dicendo uero oculos eius Spiritum sanctum, Spiritum esse Christi significauit. Nec aliud existit cur Christi dicatur Spiritus, nisi quod procedat ab ipso, et sit substantialiter in ipso.

Item dicit Ioannes cum de sanctorum gloria loqueretur futura, quod neque sol, neque ullus estus afficeret eos, subdidit: Quoniam agnus qui in medio throni est, reget illos, et deducet eos ad uite fontes aquarum . Qui sunt isti uite fontes aquarum? fluenta Spiritus sancti, quibus fideles et  lauantur per emundationem, et uiuificantur per irrigationem. De quibus fluentis Saluator in Euangelio: Qui credit, inquit, in me, flumina de uentre eius fluent aque uiue . Significans Spiritum sanctum, quem credentes fuerant accepturi. Quod in apostolis primo completum est quinquagesimo die resurrectionis. Ergo deducet eos ad uite fontes aquarum agnus, quia Spiritus sancti fluentis eos inebriabit, ut uite gaudia sempiterna nunquam ualeant amittere. Hos autem fontes uite aquarum extra Christum degere non arbitremur, ipse namque Philippo dixit: Ego sum uita; et: Qui uidet me, uidet et Patrem . Sic ergo et qui uidet Christum, uidet et Spiritum sanctum, qui est  in Christo; et deducere sibi credentes ad uite fontes aquarum, hoc est ad se ducere, quatenus in se credentes, et illum contuentes, Spiritus sancti de illo procedentis semper fontibus satientur.

Item beatus Ioannes in Apocalypsi: Et accepit angelus thuribulum, et impleuit illud de igne altaris, et misit in terram, et facta sunt tonitrua et uoces, et reliqua . Angelus iste iehsu Christus est, qui legitur magni consilii angelus. Thuribulum autem humanitas est ipsius; altare uero, de cuius igne thuribulum impletur, Christi diuinitas est; ignis uero de altari, Spiritus sanctus est de Christi diuinitate sumptus: altare namque et thuribulum, utrumque Christus. Sed altare quoniam super illud holocausta siue sacrificia sanctorum offeruntur, cuius  imaginem tenet altare terrenum; nec enim aliter sanctorum uota suscipiuntur, si non super altari Christo componantur. Thuribulum uero propterea dicitur, quoniam orationes sanctorum per ipsum suscipiuntur. uel certe thuribulum, donum est Spiritus sancti; testatur enim Apostolus: Nescimus quid oremus, sed ipse Spiritus postulat pro nobis , id est postulare nos facit, gemitibus inenarrabilibus . Ignis autem altaris, Spiritus sanctus est, de quo Saluator: Ignem ueni mittere in terram, quem uolo ut ardeat. Ergo angelus thuribulum altaris igne plenum misit in terram; quia repromissione Spiritus sancti accepta a Patre, Saluator effudit gratiam Spiritus sancti super credentes. Unde conuenienter sequitur quod facta sint tonitrua,  et uoces, et fulgura, et terremotus secundum quod Saluator in Euangelio dicit: Expedit uobis ut ego uadam: si enim non abiero, Paracletus non ueniet. Si autem abiero, mittam eum ad uos. Et cum uenerit ille, arguet mundum de peccato, et de iustitia, et de iudicio . Quod Apocalypsis dicit de igne altaris, quod miserit angelus eum in terram, et facta sint tonitrua; hoc est quod Saluator ait: Mittam eum ad uos; et cum uenerit ille, arguet mundum. Post aduentum Spiritus sancti que tonitrua et uoces predicationum insonuerint, quanto pauore mortalium corda concusserint, que fulgura miraculorum coruscauerint, qui terre motus exstiterint duritiam mortalium concutientes, totus orbis agnouit; ignem autem altaris Spiritum sanctum dicit Christi, quem  ipse se missurum promittit apostolis; et Apocalypsis testatur quod miserit eum in terram, manifeste docens quod Spiritus sanctus, Spiritus sit Filii, et ab ipso sit post ascensionem eius super apostolos missus. Quomodo namque mittitur a Filio, nisi procedendo? et procedit ab eo, cuius est Spiritus.

Item in eadem Apocalypsi Ioannes: Et uidi celum apertum, et ecce equus albus, et qui sedebat super eum uocabatur fidelis et uerax, et iustitia iudicat et pugnat: oculi autem eius sicut flamma ignis . Equus albus corpus est Christi sanctitatis candore perfusum, maculam nullam habens; sessor eius, diuinitas Christi, que sic hominem quem suscepit, regit, et sedet, ut unum faciat Filium, ex diuinitate,  Patris; ex humanitate, matris substantiam continentem; cuius oculi sunt uelut flamma ignis, quia sancti Spiritus diuinitas et splendor flammificus in eo consistit: de cuius plenitudine uelut oculorum lux effulget; tali figura significans, imo clarissime docens diuinitatem Spiritus a Filii diuinitate procedere; et tanquam lumen oculorum eius dicitur esse, cuius sunt oculi: ita Spiritus sanctus, Spiritus est Christi, in quo consistit, et a quo procedit.



CAPUT uIII. Testimonia ex Euangelio et conciliis.

Credimus sufficienter esse monstratum diuinarum testimoniis scripturarum Spiritum sanctum a Filio procedere. Addamus adhuc ex Euangelio duo testimonia,  quibus contradicentium durities conteratur. A profluuio sanguinis muliere sanata, dicit Saluator: Quis me tetigit? Negantibus autem omnibus, dixit Petrus, et qui cum illo erant: Preceptor, turbe te comprimunt, et affligunt, et dicis: Quis me tetigit? Et dixit iehsu: Tetigit me aliquis: nam ego noui uirtutem de me exiisse . Que est hec uirtus, quam dicit Saluator de se exiisse? Nimirum Spiritus sancti gratia; sic enim ait Apostolus: Alii datur gratia sanitatum in uno Spiritu, alii operatio uirtutum . Quid est ergo dicere Saluatorem: Ego noui uirtutem de me exiisse?  nisi dicere: Ego noui Spiritum a me procedere, qui est collator sanitatum, et operator uirtutum. Exiisse autem Spiritum sanctum a se dicit eo modo, quo de  se alibi dicit: Exiui a Patre . Exiisse namque Filium a Patre, est natum esse de Patre. Sic exiisse Spiritum sanctum a Filio, est ab eodem processisse. Item habes in eodem Euangelio beati Luce: Et omnis turba querebat eum tangere, quia uirtus de illo exibat, et sanabat omnes . uirtus de Christo exiens sanat omnes, quia Spiritus sanctus ab eo procedens, sanitatis gratiam tribuit cunctis.

Cessent igitur reprehensores, uel maleuoli, uel imperiti, Christi Ecclesiam redarguere, quod Spiritum sanctum confitetur a Patre et Filio procedere. Hoc Euangelia docent, hoc apostoli profitentur, hoc prophete non tacent. Discant primum quod Ecclesia didicit a Christo, et discipuli ueritatis effecti confiteantur  catholicam fidem, ne presumptionis elatione decepti, uel erroris imperitia capti, heresim nutriant olim sopitam: labuntur enim hec in Arii uesaniam, qui dum Filio derogabat consubstantialem Patris equalitatem, Spiritum quoque sanctum Filio docebat esse minorem, conatus astruere nec Filium de Patris substantia natum, et Spiritum sanctum creaturam.

uideritis quo tendat uestra, imperatores preclari, professio, qui dicitis Spiritum sanctum a Patre procedere, non autem a Filio. Hoc nec in litteris diuinis, nec in doctoribus ecclesiasticis aliquando legistis. Dixit quidem sancta synodus Constantinopolitana, uesaniam Arii confutans atque condemnans  , Filium consubstantialem esse Patris, Spiritum quoque sanctum procedentem a Patre: nunquid negauit eum a Filio procedere? uel consequens est, ut si procedit a Patre, non procedat a Filio? Potius ergo cognoscite, si Filii uultis esse Ecclesie, et Patrum sequi doctrinam, quod dicendo sanctum concilium Constantinopoli collectum, Spiritum sanctum procedentem a Patre, quod eum et a Filio procedere non negauit, sed tota Trinitas, cum sit consubstantialis, et Filius sit natus a Patre, Spiritus quoque sanctus sit caritas utriusque, non possit quis negare Spiritum sanctum a Filio procedere,  nisi negauerit Filium caritatem, qua diligit Patrem habere. Quod quia uesanum, tenendum omnino et fideliter profitendum quia Pater diligit Filium, et Filius diligit Patrem, et hec dilectio, qua Pater diligit Filium, a Patre procedit; et dilectio qua Filius diligit Patrem, a Filio nichilominus procedit. Est autem hec dilectio Spiritus sanctus. Procedit ergo Spiritus a Patre et a Filio. Tempus est iam sanctorum Patrum testimoniis processionem sancti Spiritus a Filio comprobare, ut diuersa sentientes reuereantur et reuerentia salutari corrigantur, ne stulta peruicacia in perditionis foueam dilabantur.



LIBER SECUNDUS.



CAPUT PRIMUM. Comprobatur ex Patribus Spiritum sanctum a Filio procedere.


Questionem de sancti Spiritus processione uersamus, quam Grecorum imperatores a Filio negant fieri, dicentes quod a Patre tantum procedat, et idcirco nolentes Ecclesie Romane communicare, legatos apostolice sedis non receperunt, in culpam deuocantes, quod aliter Latina diceret Ecclesia, quam ipsi de Spiritu sancto, profitendo, credendoque Spiritum sanctum a Filio procedere, quem ipsi dicunt tantum a Patre quod procedat. Primo uidemus laicos contra cunctas ecclesiasticas regulas uenire, decreta fidelibus imponere; et quibus non est licitum  ullo super ecclesiastico iure preter episcoporum consultum statuta constituere, leges ipsi fidei condere conantur, et secundum sua decreta alii in communionem recipiuntur, alii uero remouentur.

Si quid namque sanciri de sue fidei tenore delegerant, episcoporum concilium euocari decuerat, Patrum statuta requiri, sanctarum oracula scripturarum, consultu episcoporum communi sententia decerni, quid sequendum, quid uero fuerat abigendum. Quod si quibusdam in Ecclesiis, uel quadam terrarum in parte teneri uel profiteri deprehenderentur, que iuste recteque permouere debuissent, uel ex fide, uel ex consuetudine, scribendum his primo fuerat, et facti causa cognoscenda. Tum si iuste rationis religio postulasset, iudicium proferendum. Et  hoc tamen suo sub regimine, imperiique prouidentia, Ecclesiis constitutis: alioquin ad sue prouisionis curam populos non pertinentes, uel Ecclesias suo sub imperio non commorantes, quid iuris fuerat, uel de consuetudine iudicare, uel de dogmate fidei discutere: et si non per omnia ut illi uel sentiant, uel teneant, excommunicationis censura ferire? Num Grecorum imperatoribus Saluator ligandi soluendique potestatem contribuit? Num illis dixit: uos estis lux mundi ? Num illis mandauit docere omnes gentes, et baptizare eas in nomine Patris,  et Filii, et Spiritus sancti?  Quod si uos dicitis tantum Spiritum sanctum a Patre procedere, nolentes confiteri quod a Filio procedat et omnis Ecclesia Latina uel certe totius orbis catholica profiteatur, quod et a Filio procedat: unde probatis uestram sententiam fore potiorem et ueritatis auctoritate munitam? an forsan Euangelii ueritas ad uos solos peruenit, et apud uos solos permanet?

Apostolus Paulus uocatum se dicit apostolum, separatum in Euangelium Christi , ab Hierusalem usque ad Illyricum totum per circuitum Euangelio Christi repleuisse; Romam quoque Hispaniasque profectum, et in totum plene orbem Romanum uel presentia corporis, uel scriptis pertransisse, Christum predicans. Num dicit, quod solis  Grecis Christum predicauerit, et Grecis solummodo imperatoribus Euangelii ueritatem patefecerit? per totum orbem Euangelium Christi coruscat; apostolorum scripta leguntur; prophetarum oracula recitantur, quibus Ecclesiarum magistri sicut a principio per apostolos fuerant instituti, quotidie discunt quid sentire de sancta Trinitate debeant, quid profiteri; quid populos sibi commissos edocere, quibus moribus instituere, qua conuersatione formare, qua religione componere. Nec pagine sancte loquuntur, nec maiorum instituta commendant, nec precepta censent apostolorum, uel quorumcunque dicta scriptaque maiorum, uel Grecos totius Ecclesie Christi fore magistros, uel ab ipsis monstrandum, uel discendum imperatoribus eorum, quid per totum Christi  Ecclesie orbem uel in habitu, uel in religione, uel dogmate debeat obseruari. Quod si nimis stultum nimiumque insolens esse cognoscitur, non debuit Ecclesia Romana tam leuiter reprehendi, quod maiorum seruat instituta suorum, nec in omnibus sequitur instituta Grecorum; quandoquidem siue de sancta Trinitate, uel de cuiuscunque obseruantia religionis quidquid uel tenet, uel exercet, discipulorum Christi manauit de fonte. Nec est sanctarum paginis repugnans uel disconueniens Scripturarum quod credit, docet, exsequitur. Ergo reprehendere conamini  quod dicimus Spiritum sanctum a Filio procedere, cum uos dicatis eum a Patre procedere.



CAPUT II. Conciliorum auctoritate destruuntur opposita Grecorum.

Primo postulamus a uobis auctoritatem maiorum, uidelicet catholicorum episcoporum, qua decretum teneatis quod tantopere defendere conamini. Nicena synodus trecentorum decem et octo episcoporum aduersus Arium sub Constantino primo imperatore collecta, postquam de consubstantialitate Filii cum Patre Symbolum dictauit, ubi uentum est ad Spiritum sanctum, sic ait: Credimus et in Spiritum sanctum: nichil uel maius, uel minus super eius uel substantia  uel processione decernens. Ubi ergo nunc regula, qua uos muniri, uel Latinos arbitramini constringi, ut uobis liceat dicere procedentem a Patre Spiritum sanctum, Romanis non liceat dicere procedentem a Filio? Quod si sequentes auctoritatem Niceni concilii nichil ultra uultis addere, remouete procedentem a Patre, quia non continetur in Niceni concilii Symbolo: et fortassis liceat remoueri quod a Romanis superadditum est procedentem a Filio. Quod si respondentes dixeritis, in Constantinopolitana synodo centum quinquaginta episcopis, qui Constantinopoli congregati sunt, hoc positum esse; respondemus non licuisse quidquam Niceni concilii Symbolo de fide uel demere, uel addere, uel  immutare. Quod si dicatis de Filii consubstantialitate non licuisse quod determinatum est in illo conuentu quidquam superaddi; de Spiritu sancto uero quia perparum hinc dictum est, licuisse propter futuras hereticorum questiones secundum sanctarum auctoritatem Scripturarum: respondemus hoc idem licuisse Romanis, propter futuras hereticorum questiones secundum diuinarum auctoritatem Scripturarum. Nec enim conuincere potestis maiorem Constantinopolitane ciuitatis auctoritatem, quam ciuitatis Romane, que caput est omnium Christi Ecclesiarum, quod maiorum tam uestrorum, quam nostrorum, testimonio comprobatur. Sed neque centum quinquaginta episcoporum tanta constat auctoritas, ut uniuersis totius orbis episcopis prescribere  possit, ut quod illis licuit, non liceat tam Romano pontifici, quam uniuersis Christi Ecclesiis.

Addiderunt etiam illi symbolo prefato, dicentes: Spiritum sanctum cum Patre et Filio adorandum, et conglorificandum, qui locutus est per sanctos prophetas, et alia plura. Hec superadiicientes non prescripserunt Ecclesiis Christi, sed exemplum dederunt, si quid secundum Scripturas sanctas superaddere uellent de Spiritu sancto, quod hereticos expugnaret, et fidem credentium roboraret. Quod si malitis opponere, inueniri quod non possit in sanctis Euangeliis, siue ceteris diuinis paginis scriptum, Spiritum sanctum procedentem a Patre, ac propterea  nolle uos recipere quod in Scripturis sanctis scriptum non reperitur; quemadmodum Ariani nolebant recipere unius eiusdemque substantie Patrem et Filium, quoniam Scripture sacre non hec con tinebant: dicite ubi legeritis quod Constantinopolitanum concilium in symbolo posuit de Spiritu sancto, dicens eum cum Patre et Filio simul adorandum et conglorificandum, et qui locutus est per sanctos prophetas. Quod si dicatis in Scripturis sanctis non nudis uerbis ista reperiri, sed uirtutem intelligentie in eis contineri, ut quomodo est unius cum Patre Filioque substantie, unius potentie, non dissimilis maiestatis, et propterea cum Patre Filioque simul adorandus, et conglorificandus; eadem concedite Latinis Ecclesiis, ut licet nudis uerbis Euangelia  non dicant de Filio procedere Spiritum sanctum, multis tamen modis ostendant Spiritum esse Filii, sicut est Spiritus Patris, et a Filio procedere, sicut procedit a Patre: quod sufficienter superiori libello monstratum esse credimus. Ista cum se sic habeant, et de Spiritu sancto fides catholica per Saluatorem et per apostolos fundata semper tenuit, nec predicare omisit, quod eiusdem sit cum Patre Filioque uirtutis, et eiusdem substantie, procedatque de utroque: quid est nunc quod catholicam fidem reprehendere nitimini, et contra catholica dogmata nescio quid moliri conamini? Fortassis uel Arium, uel Macedonium resuscitare tentatis, et eorum praui dogmatis cineres olim sopitos in Ecclesiam introducere. Nunquid maiores uestri nescierunt quemadmodum  de Spiritu sancto Romana ferebat Ecclesia? nec tamen aliquando a Romane sedis communione sese remouere, scientes catholice fidei ueritatem fore quod tenet et predicat, nec merito reprehensioni patere, quod sanctarum Scripturarum auctoritate consistit.

Usque ad Arii tempus nulla confusio uexabat credentes, de Patris Filiique consubstantialitate, nec homousion predicabatur; uirtus tamen illius uerbi credentium mentibus insita consistebat, quoniam omnipotentem Filium in nullo dissimilem Patri fore credebat, bene dictum Saluatoris recolens, dicentis: Qui uidet me, uidet et Patrem . Neque Christum aliud quam creaturam auctorem omnium, sciens ex Ioanne dictum: Omnia per ipsum facta  fuisse , nec tamen in symbolo apostolorum collatione facto continebatur aliud, quam quod nouimus omnes, credere nos oportere in Deum Patrem omnipotentem, et in Iesum Christum Filium eius unicum Dominum nostrum. Sufficiebat ista fides credentium saluti; que multorum sanguine martyrum, et innumerabilium ore confessorum per uniuersum orbem et approbata est, et commendata. uerum ubi Arius impugnator ueritatis cepit in Christi diuinitatem insanire, et blasphema non pauca iaculari, fidelium mentes ad pietatem incitantur, et ueritatis arma contra impietatis errorem proferunt, confodiunt una cum auctore impium dogma, quod Filium Dei creaturam et non de Patre genitum; Spiritum  quoque sanctum minorem Filio blasphemabat.

Post quem Macedonius surrexit, de Patre Filioque cum catholicis similia sentiens, Spiritus uero sancti personam non recipiens. Aduersus istum catholici decertantes episcopi, Spiritum sanctum probauerunt unum esse in sancta Trinitate, consubstantialem tam Patri quam Filio, et de Patre procedentem, coadorandum, et conglorificandum Patri Filioque. Dein Ariana repullulante uesania, uolenteque confirmare non esse recte fidei Spiritum sanctum dicere de Patre procedere, hoc quia uideretur esse blasphemum, quoniam duorum profiteretur Pater esse, id est Filii, seu Spiritus sancti: hanc quoque blasphemiam propellendam decernentes Ecclesie doctores, superaddidere symbolo Spiritum sanctum de Filio  quoque procedere. Ne si de Patre tantum procedens diceretur, putaretur Filius, nec diceretur Spiritus Filii, quod est impium et blasphemum, et aduersus euangelicam apostolicamque doctrinam ueniens. Nam si uelitis dicere quod procedere uerbum satis distinguat, ne Spiritus sanctus putetur esse Filius, scitote quod etiam de Filio predicetur; ait enim ipse in Euangelio Ioannis: Ego ex Deo processi, et ueni . Si ergo ex Deo Patre procedit Filius, procedit et Spiritus sanctus, quid erit quod Arianis silentium imponat, ne Spiritum sanctum Patris esse Filium blasphement?



CAPUT III. Testimonia ex Athanasio et Gregorio Nazianzeno.

 Hanc igitur intuentes causam doctores tam Latinorum, quam Grecorum, dixerunt Filium quidem ex Patre tantum genitum, Spiritum uero sanctum de Patre Filioque procedentem, quomodo diuinarum edocti magisterio litterarum intellexerunt tam Patris quam Filii Spiritum esse, ac propterea de utroque procedere. Unde beatus Athanasius Alexandrinus episcopus multa propter catholice fidei constantiam ab Arianis perpessus, frequenter etiam exsilio illorum factione pulsus, et in Nicena synodo episcopo suo beato Alexandro diaconus assistens, aduersus uesaniam Arii singulariter dimicans, in libello de fide quem edidit, et omnibus catholicis tenendum proposuit, inter cetera sic ait: »Pater a nullo est factus, nec creatus, nec genitus. Filius a Patre solo  est; non factus, non creatus, sed genitus. Spiritus sanctus a Patre et Filio, non factus, non creatus, non genitus, sed procedens.« Quam fidei ueritatem Latinorum presules doctorum comprobantes, et aduersus praui dogmatis Ariani singulare munimen considerantes, et de Scripturis sanctis propagatam intelligentes, symbolo fidei superaddidere, dicentes de Spiritu sancto: Qui ex Patre Filioque procedit. Hanc fidem ex illis temporibus, uidelicet Constantini, sub quo synodus in Nicea trecentorum decem et octo episcoporum congregata est, usque ad nostra tempora Occidentalis tenuit Ecclesia. Sed nec Grecorum abdicauit catholica, quoniam noluit doctrine ueritatis aliena fieri, sicut illorum litteris declaratur.  Et nunc uos hanc fidem accusatis nescio qua leuitate permoti, quoue errore decepti.

Dicite si Spiritum sanctum, Spiritum esse Christi profiteamini? Quod si negatis, apostolus Paulus contra uos clamat, qui dicit: Si quis Spiritum Christi non habet, hic non est eius . Clamat et sanctus Lucas, qui dicit: Et non permisit eos Spiritus Iesu . Clamat et Petrus: Dextera igitur Dei exaltatus, effudit hunc, quem uos uidistis et audistis . Clamat et ipse Saluator, qui discipulis loquitur: Si non abiero, Paracletus non ueniet: si autem abiero, mittam eum ad uos . Item post resurrectionem discipulis insufflauit, et ait eis: Accipite Spiritum sanctum . Hec omnia Spiritum sanctum, Spiritum esse Christi profitentur.  Quod negare cum non ualeatis, necessitas illa uos constringit ut, uelitis nolitis, eum procedere de Filio non negetis: nam ut creaturam eum esse dicatis cum Ario, uel non esse cum Macedonio, testatur professio, qua dicitis eum a Patre procedentem. Hoc cum dicitis, quemadmodum negare conamini a Filio procedere; cum sit utriusque substantie, Patris scilicet et Filii, nec possit esse de substantia utriusque, nisi procedat ab utroque.

Audiamus quid Gregorius episcopus Nazianzenus in sermone de Spiritu sancto, quem in Ecclesia Constantinopolitana coram populo fecit die Pentecostes, dicat: »Spiritus, inquit, sanctus erat quidem semper, et est, et erit, neque initium ullum, neque finem habens, sed Patri ac Filio ceternus: neque  enim dignum est aut Filium aliquando defuisse Patri, aut Spiritum Filio.« Dicendo namque Spiritum sanctum Patri Filioque ceternum, Arianos expugnat, qui, creaturam eum dogmatizabant. Dicendo uero quod erat semper, et est, et erit, Macedonium confutat, qui eum esse negabat. At uero profitendo Filium aliquando non defuisse Patri, nec Spiritum Filio, uos confutat, qui negatis eum procedere a Filio. Si enim secundum uestram sententiam uoluisset Spiritum sanctum de Patre tantum procedere, dicere debuerat nec Filium nec Spiritum sanctum aliquando defuisse Patri: nunc uero cum dicat nunquam Filium Patri defuisse, nec Spiritum Filio, manifeste loquitur Filium natum esse de Patre sine ullo tempore, et Spiritum de Filio processisse ante omne  tempus. Nec tamen negauit eum a Patre procedere, unde nulla questio fuerat, sed dixit nunquam defuisse Filio, quod in questionem uenerat.

In consequentibus quoque de ipso Spiritu loquens: »Qui sanctificet, et non sanctificetur, deos faciat, non ipse fiat Deus; inconuertibilis, immutabilis, semper adest sibi ac Patri et Filio, inuisibilis, intemporalis, proprie potentie, omnis potentie.« Cum dicit eum sibi semper adesse et Patri ac Filio, non obsequii seruitutem assistendo demonstrat, sed inconuertibilis et immutabilis, quod sit tamen in propria natura quam in Patris Filiique substantia: in propria siquidem, quia non est apud eum ulla commutatio; Patri uero Filioque sit immutabilis, quia cuius est  nature Pater et Filius, eiusdem est etiam et Spiritus sanctus. Patri siquidem est inconuertibilis et immutabilis, qui est fons et origo prima uniuersorum; Filio uero, quia procedit ab illo, nec est dissimilis illi, nec alterius quam Filius substantie; qui quoque dicitur proprie potentie, omnis potentie; quia et in propria persona subsistit, et quidquid uoluerit, in omni creatura facit. Et infra: »Hic et uita est uiuificans, lux et illuminans, bonus et bonitas, qui est Dominus omnium, mittens apostolos: inspirans ubi uult: diuidens donationes prout uult: Spiritus ueritatis, Spiritus sapientie; per quem Pater cognoscitur, et Filius glorificatur.«

Multa preterimus, ea colligentes sola que presentem respiciunt questionem. Dicitur Spiritus uita  esse; et Filius de se dicit: Ego sum uita . Dicitur uiuificans esse; et Filius de se ait: Sicut Pater quos uult uiuificat, ita et Filius quos uult uiuificat . Ergo si uita Spiritus, uita et Filius; et uiuificans Spiritus, et uiuificans Filius; unius substantie sunt, et unius operationis. Sed uita Filius ex Patre, uita uero Spiritus ex Filio; sic et uiuificans Filius ex Patre, uiuificans uero Spiritus ex Filio. Lux quoque Spiritus et illuminans; et Saluator de se: Ego sum lux mundi . Euangelista Ioannes de Filio: Qui illuminat omnem hominem uenientem in hunc mundum . Igitur si uterque lux, et uterque illuminans, Filius uidelicet et Spiritus sanctus, unius sunt substantie, unius et operationis. Sed Spiritus sanctus ut sit lux,  accipit de luce Filio, et ut sit illuminans, accipit de Filio illuminante; quemadmodum ipse Filius testatur: De meo accipiet . Accipit autem non tanquam non habendo quod accipit, sed tanquam procedens. Item bonus Spiritus; et Filius de se: Ego sum pastor bonus . Bonitas Spiritus; Christum quoque bonitatem nemo sanus negabit. Sed bonus et bonus non duo boni, sed unus bonus; sicut bonitas et bonitas non due bonitates, sed una bonitas; quia non duo dii, sed unus Deus; nec Deitas multiplicando se, numeri nouit augmentum. Ergo bonus Spiritus ex bono Filio procedens, non nascens. Et bonitas Spiritus ex bonitate Filio, non nascendo, sed procedendo. Alioquin si de Patre tantum procedat Spiritus, et non de Filio, quomodo  que sunt Filii, sunt etiam Spiritus? uel quemadmodum de Filio accipit Spiritus?

Iam uero quod ait sanctus Gregorius, Spiritum sanctum Dominum esse omnium, ad omnipotentiam pertinet Spiritus, eo quod uniuersorum que creata sunt a Patre per Filium Dominus existat, non ex tempore suscipiendo, sed eternaliter a Patre Filioque procedendo. Mittens autem apostolos Spiritus sanctus dicitur; et Saluator eisdem loquitur: Ecce ego mitto uos sicut oues in medio luporum . Monstratur una utriusque operatio, dum Filius et Spiritus sanctus sibi cooperantur. Unde manifestatur nec diuerse substantie, nec diuerse uoluntatis, nec diuerse potentie consistere, quorum exstat  eadem in omnibus operatio: referri tamen Filium ad Patrem, de quo nascitur, et Spiritum sanctum ad Filium, a quo procedit. Subsequitur beatus Gregorius de Spiritu dicens: »Inspirans ubi uult; diuidens donationes prout uult.« Et de Filio: Ascendens in altum captiuam duxit captiuitatem, dedit dona hominibus . Quibus ostenditur sancti Spiritus maiestas, quod non subiectus, non imperfectus, non minus potens, uerum equalis Patri sit Filioque in natura, in magnitudine, in omni potentia, et in omni uirtute. Quod autem donationes distribuit quemadmodum Filius, non alias, sed ipsas; nec alio tempore Filius, alio Spiritus sanctus; nec aliis hominibus Filius, aliis Spiritus sanctus; euidenter ostenditur unius operationis effectus, et eiusdem  uoluntatis affectus. Et cum ita sit, non posse Filium esse sine Spiritu sancto, nec Spiritum sanctum sine Filio, tanquam unius substantie quod sit uterque, et quod de Filio procedat Spiritus. Dicit etiam Spiritum sanctum Spiritum esse ueritatis; et Saluator de se: Ego sum ueritas . Ergo dicens Spiritum ueritatis esse, docet manifeste Spiritum Christi, qui ueritas est, esse.

Dicit adhuc beatus iste Spiritum sanctum esse sapientie; Paulus apostolus testificatur Christum Dei uirtutem et Dei sapientiam esse . Sapientie itaque Spiritus, Christi Spiritus est, qui est Dei sapientia. Igitur euidenter ostendit Spiritum esse Christi, dicendo Spiritum ueritatis, et Spiritum sapientie. Unde ergo Christi, cum sit Spiritus Dominus  omnium ? nimirum quia procedit a Christo: quod si negaueris, fateberis eum subiectum, et per hoc uel creaturam, uel minorem Filio. Est autem utrumque hoc blasphemum, et a catholica pietate longe remotum. Dicatur ergo quod ueritas habet, Spiritum esse Christi; uidelicet et Spiritum ueritatis, et Spiritum sapientie, quoniam procedit de Christo, id est procedit a ueritate, procedit a sapientia. Subiungit: »Per quem Pater agnoscitur, et Filius glorificatur, et a quibus solis ipse cognoscitur.« Ait autem Filius ad Patrem: Pater, manifestaui nomen tuum hominibus quos dedisti mihi . Si Pater per Spiritum agnoscitur, et Filius Patris nomen hominibus manifestat, unius operationis esse  monstrantur. Dicit etiam quod Filius glorificetur a Spiritu sancto; et Filius ait: Est Pater meus qui glorificat me . Et Patri loquitur: Clarifica me, Pater, apud temetipsum . Si Spiritus glorificat Filium, et Pater glorificat Filium, unum idemque Pater et Spiritus operantur; et si pariter operantur, unius uoluntatis et essentie, uniusque potestatis ostenduntur. Subiungitur: »Et a quibus solis ipse cognoscitur.« Si a solo Patre Filioque cognoscitur Spiritus sanctus, profecto procedit ab utroque, et est utriusque consubstantialis. Et uide quid dicat, quia glorificatur Filius a Spiritu; quemadmodum legitur, quia Filius glorificat Patrem. Quid est autem Patrem glorificare Filium,  nisi hominibus manifestum facere quod sit genitus a Patre? Similiter Filius glorificatur a Spiritu, ostendens quia procedit a Filio. Multis itaque modis beatus Gregorius probat Spiritum sanctum a Filio procedere, et unius eiusdemque esse cum Patre Filioque substantie: et concludens: »Quid opus est, inquit, pluribus uerbis? Omnia que Pater est, hec est et Filius, excepto eo quod innatus est Pater. Omnia que Filius est, hec est et Spiritus sanctus, preter hoc quod natus est Filius.« Quid uult ista distinctio et ordinis consequentia: Filium esse quod Pater est, preter hoc quod innatus est Pater: et Spiritum sanctum esse quod Filius est, eo excepto quod natus est Filius? Potuit namque dicere, omnia que Pater est esse Filium et Spiritum sanctum,  preter hoc quod non natus est Pater, nec procedit ab alio: nunc autem Filium esse loquitur omne quod Pater est, et Spiritum sanctum, non omne quod Pater est, sed omne quod Filius est, excepto natiuitatis priuilegio: nimirum sic loquens ostendit quod Pater non est de aliquo, Filius uero de Patre solo sit genitus, Spiritus autem de Filio procedat. Quod autem et a Patre procedat, paulo superius ait, dicens: »Et ad primam omnium originem, qui est Pater, sicut Unigeniti omnia, ita etiam sancti Spiritus omnia referuntur.« Talia dicens ostendit omnia que sunt Filii, ad Patrem habere relationem; et omnia que sunt sancti Spiritus, ad eumdem referri uelut ad primam omnium originem: quoniam etsi Spiritus procedit a Filio, accepit hoc Filius a Patre,  ut nascendo de Patre Filius, Spiritus sanctus procederet ab illo; ut omnia que sunt Filii, sint Patris; et omnia que sunt Spiritus sancti, sint etiam Filii: ac per hoc Patris, a quo Filius accepit ut Spiritus sanctus ab illo procederet, non ut creatus a Patre, sed genitus; nec minoratus, sed equalis potentie; nec alterius, sed unius eiusdemque nature.

Item in posterioribus: »Re enim uera dignum erat, et cum iehsu nobis corporaliter aduenisset, etiam Spiritum nobis corporaliter apparere: et cum Christus ad ipsum ascendisset, ipsum descendere ad nos; qui uenit quidem ut Dominus in potestate, mittitur autem tanquam qui non sit contrarius Deo.« Et hic unam operationem, et unius concordie uoluntatem,  Iesu et sancti Spiritus, iste doctor ostendit, agens dignum esse, ut quia iehsu corporaliter uenerit ad nos, Spiritus sanctus etiam corporaliter appareret nobis. Ex quo unius uoluntatis similitudo monstratur, uolente Spiritu sancto corporaliter se monstrare mortalibus, quoniam iehsu corporaliter  uoluerit suum aduentum mortalibus ostendere; ut quia procedit ex ipso, unius uoluntatis sit etiam cum ipso; nec a Filio sit opere diuersus, a quo non sit natura separatus; et ipsi semper sit coniunctus actione, cui nunquam deest per ceternitatem ut a quo procedit, illi iugiter cooperetur. Quod uero subiunxit: »Et cum Christus ad ipsum ascendisset, ipsum descendere ad nos,« non minorationem Filii uoluit ostendere, sed humanitatis susceptionem: per hanc enim non solum ad Spiritum sanctum ascendit iehsu, uerum etiam ad seipsum; quoniam qui ex humanitate factus est intra omnia, per Diuinitatem erat supra omnia. Subiungit: »Qui uenit quidem ut Dominus in potestate, mittitur autem tanquam qui non sit contrarius Deo.« Duo dicit, et uenisse Spiritum  sanctum, et missum esse. Quod uenit, proprie potestatis est, et idcirco dixit, Ut Dominus: quod mittitur, alterius ostenditur, et idcirco ait: Tanquam qui non sit contrarius illi a quo mittitur. Missio uero non subiectionem significat, sed processionem. Mittitur uero a Christo, ad quem ascendit Christus; et mittitur tanquam non contrarius Deo, id est, Christo, qui quidem est Deus, cuius uoluntati semper iungitur; a quo et mittitur, quoniam procedit ab illo.

Subdidit: »Propterea autem post Christum, ut unus nobis paracletus, id est aduocatus uel consolator, nunquam desit: idcirco autem alius Paracletus dicitur, ut equalitatem nature ac potestatis agnoscas; alius enim hoc est alius ego; quia alius ego non dicitur de eo qui alterius generis sit, sed de eo qui  eiusdem sit substantie uel nature.« Quod Christum dicit paracletum, et Spiritum sanctum nichilominus Paracletum, et abeunte Christo uenire Spiritum, ne sint fideles sine paracleto, uel Christo uidelicet uel Spiritu sancto, liquido monstrat unius esse officii, quorum constat unum esse uocabulum; et mutuo sibi succedere, dum dicuntur unius uoluntatis, et [unius] operationis ostenduntur; et cum Christus ascendit, Spiritus descendit, euidenter a Christo mittitur, cuius uicissitudinem representat. Et missio ista, processio est, quoniam non est minoratio, nec subiectio. Alius autem, hoc est alius ego, mitti Spiritus sanctus dicitur, per quod similitudo monstratur omnimoda: neque enim alius ego potest  dici de eo qui sit alterius generis, sed de eo qui sit eiusdem substantie, seu nature. Monstratur igitur ab eo procedere Spiritus, cuius est nature, seu substantie: neque enim potest eiusdem nature, seu substantie, cuius est Filius, esse Spiritus, nisi procedat ab illo.

Adiunxit etiam inferius: »Ignis ergo Deus [a 1Kb] , et  ignis Spiritus sanctus. Legitur de Deo quod sit ignis consumens, non quidem naturalis et corporeus, sed spiritalis et inuisibilis. Ignis ergo Deus Pater, ignis Deus Filius, ignis Deus Spiritus sanctus: sed ignis ex nullo igne Deus Pater, quia de nullo sumens originem; ignis Deus Filius, sed de Patre igne, quia natus ex illo; et ignis Spiritus sanctus, sed de Filio igne, quia procedens ex Filio.« Ergo dicendo quod Deus sit ignis, et ignis Spiritus sanctus, unam substantiam totius Trinitatis ostendit; Patris quidem et Filii socians personam, dicendo, Ignis Deus: deinde subintulit Spiritus sancti, dicens: Et ignis Spiritus sanctus. Cur autem seorsim Patris et Filii personas posuerit sub Dei uocabulo communiter sociatas, et Spiritus sancti seorsim distinguere maluerit,  res in euidenti est. uoluit utique monstrare tali distinctione, ignem Spiritum sanctum de igne Patre Filioque procedere.

Sanctus Gregorius cum in Ecclesia Constantinopolitana de Spiritu sancto talia tractasset, et litteris mandasset, quibus probauit Spiritum sanctum consubstantialem Patris Filiique esse, et de Filio procedentem, nec tamen processionem eius a Patre uel silens, uel derogans, sed omnipotentiam eius, et dominationem eius Patri Filioque per omnia cequans, num repulsus est ab Ecclesia? Num illius sermo reprobatus? num uel a ciuibus, uel ab imperatore in communionem minime susceptus? Fuit certe uenerabilis iste doctor Gratiani, siue Theodosii Maioris imperatorum Romanorum temporibus; ex quo  usque ad nostra tempora plusquam quingenti transierunt anni, et nunquam a Filio Spiritus sancti processio denegata est, nec ex eo inter catholicos ulla questio facta, preterquam modo uestris temporibus; uerum semper et Orientalis et Occidentalis Ecclesie similis eademque de Spiritu sancto fidei mansit professio. Que nunc res ista post tot secula questionis huius genuerit propositionem, uos uideritis; nulla tamen uel probitatis, uel sapientie ratio comprobatur, cur in hoc deueneritis, quoniam talia dicendo catholice fidei repugnatur, et ueritati resistitur, et sacris paginis obuiatur.



CAPUT Iu. Ex Ambrosio.

 Ambrosius Mediolanensis episcopus, uir omnium splendore uirtutum decoratus, aduersus Arianos certamina non pauca conficiens, nec paucis ab eis persecutionum iniuriis appetitus, in libris quos de Spiritu sancto aduersus Arianam prauitatem eloquentissime scripsit, et euangelica ueritate roborauit, ait : »Si Christum dicas, et Deum Patrem a quo unctus est Filius, et ipsum qui unctus est Filium, et Spiritum qui unxit designasti: et si Patrem dicas; Filium eius et Spiritum oris eius pariter indicasti; si tamen etiam id corde comprehendas. Et si Spiritum dicas; et Deum Patrem a quo procedit Spiritus, et Filium, quia Filii quoque est Spiritus.« Docet beatus Ambrosius uno  nuncupato, Patre uidelicet, uel Filio, uel Spiritu sancto, totius Trinitatis fieri comprehensionem; demonstrans tantam in tribus equalitatis similitudinem, ut uno uocabulo tres persone contineantur, etsi non uocis distinctione, unitatis tamen equalitate. Quod autem dicit a Patre procedere Spiritum, nulla hinc questio; nobiscum enim id fatemini: quod autem ait Filio nuncupato, Spiritum pariter nuncupari, quia Filii sit Spiritus, hinc a nobis diuidimini: qui enim profiteri diffugitis Spiritum a Filio procedere, pariter quoque diffugitis dicere quod sit Spiritus Filii: si non enim ab illo procedit, non recte dicitur Spiritus eius: dicitur autem Spiritus Patris, quia procedit a Patre, ac per hoc, nuncupato Filio, non simul intelligitur nuncupatio Spiritus sancti; non  enim potest illius nuncupatione comprehensus ostendi, cuius non est Spiritus; non est autem eius a quo non procedit, sanctus autem Ambrosius dicit quia Filii sit Spiritus, procedit igitur a Filio.

In consequentibus idem loquitur: »Qui Spiritum sanctum negabit, et Deum Patrem negabit et Filium: quoniam idem est Spiritus Dei, qui Christi Spiritus est: unum autem esse Spiritum nemo dubitauerit.« Quanta sit unitas, quanta consubstantialitas Spiritus cum Patre Filioque monstrat, dum dicit: quia qui negat Spiritum, negat quoque pariter Patrem et Filium; quia unus Spiritus est amborum. Unde namque Patris est? quia procedit a Patre: hinc quoque Filii pariter est, quia procedit a Filio: non enim  duo, sed unus est Spiritus: nec enim alius dicitur esse Patris, et alius Filii Spiritus, sed unus amborum; procedit igitur ab utroque. In posterioribus : »Non ergo quasi ex loco mittitur Spiritus, aut quasi ex loco procedit, quando procedit ex Filio, sicut ipse Filius cum dicit, de Patre processi et ueni.« Manifeste Spiritum ex Filio procedere testatur. uerum ne ista processio de corporalibus spatiis metiatur, ipse Filius hanc opinionem excludens, ait de Patre, Processi et ueni . Procedit autem Filius de Patre, non spatio loci, sed natiuitatis egressu: procedit Spiritus sanctus a Filio nec loci spatio, nec natiuitatis egressu, sed existentie processu.

Inferius loquens de processione Filii ex Patre sic  infit: »Neque cum de Patre exit, de loco recedit, et quasi corpus a corpore separantur. Neque cum est cum Patre, tanquam in corpore corpus includitur: Spiritus quoque sanctus cum procedit a Patre et a Filio, non separatur a Patre, non separatur a Filio.« Precipuus iste doctor, et clarissimus Christi confessor, dicens procedere Spiritum sanctum a Patre, procedere et a Filio, Arianis aduersus quos agebat, blasphemandi sustulit occasionem, ne qui dicebant eum fore creaturam, et minorem non solum Patre, uerum etiam Filio, uictorie palmam referrent: uerum audientes eum ex utroque procedentem, cognoscerent Patris Filiique consubstantialem, ac pariter cum eis coadorandum et conglorificandum.  Et inferius Filium dicentem testatur: Qui diligit me, sermonem meum seruabit; et Pater meus diliget eum, et ad eum ueniemus, et mansionem apud eum faciemus . »Sic igitur uenit Spiritus, quemadmodum uenit Pater; quia ubi Pater est, ibi est et Filius; et ubi Filius, ibi est et Spiritus sanctus.« Quid est autem quod ait, quia ubi Pater est, ibi est et Filius, nisi quia Filius de Patre natus est, a quo nunquam diuiditur: et quid est, ubi est Filius, ibi est Spiritus sanctus? nisi quia de Filio procedit Spiritus sanctus, a quo nunquam separatur, et ineffabilem ostendit totius Trinitatis consubstantialitatem, cum Filium testatur semper in Patre esse, et Spiritum sanctum semper esse in Filio, ut ubi Pater sit, sit et Filius; et ubi Filius, sit  quoque Spiritus sanctus, non loco, non tempore, non uoluntate, non actione, non essentia diuisi. Item posterius : »Sicut Pater tradidit Filium, et Filius ipse se tradidit, accipe quia Spiritus sanctus eum tradidit: scriptum est enim: Tunc iehsu ductus est in desertum a Spiritu, ut tentaretur a diabolo . Ergo et Spiritus diligens tradidit Filium: est enim una caritas Patris et Filii.« Dum dicit caritatem unam esse Patris et Filii, testificatur unum esse Spiritum utriusque; est enim Spiritus caritas. Dicit Apostolus: Fructus enim Spiritus, caritas . Monstratur ergo Spiritus a Patre et Filio procedere, quorum est caritas: non enim potest caritas Patris esse nisi de Patre procedat; quia non aliunde caritatem accipit:  neque Filii caritas potest esse, nisi procedat a Filio: quomodo qua diligit caritas, ex ipso procedit: et quomodo una caritas est Patris atque Filii, unus Spiritus est utriusque procedens ab utroque.

In secundo libro  sic dicit: »De Filio Spiritus sanctus accepit. Accepit autem per unitatem substantie, sicut accepit a Patre Filius.« Hoc dicens, nonne clarissime docet quod accepit Spiritus sanctus a Filio? et quod accepit, procedendo accepit; quemadmodum Filius quod accepit a Patre, nascendo accepit. Num aliud potuit accipere Spiritus sanctus a Filio quod antea non habebat, cum sit unius substantie cum Filio, unius potentie: et quecunque Filius habet, habeat etiam et Spiritus sanctus?  Subiungit sanctus Ambrosius testimonium ex Euangelio: Ille, inquit, me clarificabit, quia de meo accipiet, et annuntiabit uobis. Omnia quecunque habet Pater, mea sunt; propterea dixi, de meo accipiet, et annuntiabit uobis . Subsequitur: »Quid igitur hac euidentius unitate? Que habet Pater, Filii sunt: que habet Filius, accepit et Spiritus.« Hec sancti Ambrosii uerba planissime testantur Spiritum sanctum a Filio substantialiter processisse; ait namque: Que habet Pater Filii sunt, id est, substantialiter natus de Patre, que sunt Patris sunt et Filii: similiter et Spiritus sanctus substantialiter procedens de Filio, accepit a Filio, ut quecunque Filius habet, habeat et Spiritus, id  est, ut sit eiusdem substantie cum Filio, sicut est Filius eiusdem substantie cum Patre. Item in consequentibus: »Quod loquitur Filius, loquitur et Pater; et quod Pater loquitur, loquitur et Filius: et de Spiritu Filius Dei dixit: Non enim loquitur a se, hoc est, non sine mea et Patris communione , sed que audit loquitur : audit uidelicet per unitatem substantie, et proprietatem scientie.« Dum confitetur doctor iste catholicus Spiritum sanctum non loqui sine Patris Filiique communione; uidelicet loquente Spiritu, loquitur Pater, loquitur et Filius, testatur eumdem esse Patris et Filii consubstantialem, et eiusdem operationis, nec diuisum, nec separatum. Et quod addidit: Que audit loquitur,  processionem eius insinuat: non enim quibusdam interiectis spatiis, uel aliquibus foraminibus audit Patris Filiique locutionem Spiritus, cum sit eiusdem substantie. Et sicut dicit Filius: Omnia que audiui a Patre meo, nota feci uobis : nascendo uidelicet de Patre, et in Patris substantia permanendo, non aliquibus interuallis Patris locutionem percipiendo: sic et Spiritus que audit loquitur, procedendo scilicet de Patre Filioque, quia substantialiter manens in utroque, et procedens ab utroque, audit que loquitur per unitatem substantie et proprietatem scientie.

Et infra: »Omnia Patris habet Filius, qui ait: Omnia que Patris sunt, mea sunt , et que accepit ipse per unitatem nature, ex ipso  per eamdem unitatem accepit Spiritus: sicut ipse Dominus iehsu declarat de Spiritu suo dicens: propterea dixi: De meo accipiet, et annuntiabit uobis .« Dicens omnia Patris que sunt habere Filium, rursus et omnia que accepit ipse a Patre, per unitatem nature Spiritum accepisse ex ipso, id est ex Filio; nonne manifeste declarat Filium ex Patre natum, id est ex paterna substantia, Spiritum quoque sanctum ex Filio procedere, id est Filii substantia; et sicut Filius nascendo omnia que Patris sunt, accepit; sic et Spiritus sanctus procedendo de Filio, quecunque sunt Filii suscepit? Et infra: »Quod ergo loquitur Spiritus, Filii est; quod dedit Filius, Patris est.« Igitur si quod loquitur Spiritus Filii est, manifeste  doctor iste testatur quia quecunque Spiritus habet, a Filio suscepit, quia procedit ex ipso; et si quod dedit Filius, Patris est, cui uero dedit? Nimirum Spiritui sancto qui de illo procedit: et si quod dedit Patris est, accepit de Patre nascendo Filius, ut ex ipso procedat Spiritus sanctus. Subiunxit: »Ita nichil a se aut Filius loquitur aut Spiritus, quia nichil extra se Trinitas loquitur.« Tota Trinitas in Patre, Filio, Spirituque consistit. Nihil autem loquitur Filius a se, quia non est a se, sed a Patre. Similiter nichil loquitur Spiritus a se, quia non est a se, sed a Filio: solus autem Pater ex nullo. Ergo cum loquitur Filius, tota Trinitas loquitur; et cum loquitur Spiritus, tota Trinitas loquitur; et cum loquitur Pater, tota  Trinitas loquitur; quia nichil extra se Trinitas loquitur, quia non diuiditur a se, nec separatur.

Item eiusdem operis in tertio libello : »Nam secundum diuinitatem non supra Christum est Spiritus, sed in Christo: quia sicut Pater in Filio, et Filius in Patre; ita Dei Spiritus et Spiritus Christi in Patre est et Filio.« Beatus Ambrosius dicens secundum diuinitatem Spiritum non esse super Christum, sed in Christo, discernit humanitatem eius a diuinitate. Legimus in Euangelio, quia uenit Spiritus sanctus super Saluatorem, et mansit super eum: et Pater loquitur Ioanni: Super quem uideris Spiritum descendentem et manentem super eum . Itaque secundum humanitatem uenit Spiritus super Christum, et mansit super ipsum; at uero secundum  diuinitatem manet in Christo, quoniam equalis est ipsi, utriusque substantie cum ipso; sicut et de Patre scribitur, quod maneat in Filio, et Filius in Patre. Quod subiunxit, Spiritum Dei, et Spiritum Christi in Patre manere, seu Filio, testatur unum utriusque Spiritum, eo quod ab utroque procedat, et maneat per consubstantialitatem in ambobus. Subiunxit: »Manet enim in Deo, quia ex Deo est, sicut scriptum est;« Nos autem non Spiritum huius mundi accepimus, sed Spiritum qui ex Deo est ; et manet in Christo quia a Christo accepit, et in Christo est. Quia iterum scriptum est: Ille de meo accipiet . Unde est ergo ex Deo Spiritus? nempe quia procedit ex Deo. Et unde accepit a Christo? Certe quia procedit a Christo.  Et unde manet tam in Deo quam in Christo? Prorsus quia consubstantialis est utriusque. Dicit in sequentibus  loquens de Antichristo: »Quem Dominus iehsu interficiet Spiritu oris sui . Hic non acquisita gratia est, sed indiuidua manet unitas; quia neque Christus sine Spiritu, neque Spiritus potest esse sine Christo: non enim potest diuine nature unitas separari.« Hic quoque sanctus Ambrosius humanitatis ac diuinitatis Christi separationem ostendit, non quod alius sit homo, et alius Deus Christus, sed quod perfectus Deus, et perfectus homo, sit unus Christus; homo tamen gratia factus est Deus: Deus uero natura existit Deus. Itaque cum diceret: Quem Dominus iehsu interficiet Spiritu oris sui, et subiunxerit, non hic acquisitam  gratiam esse, humanitatem remouit, ut Spiritus oris, quo sit Antichristus interficiendus, diuinitatis intelligatur Spiritus, uidelicet Spiritus sanctus, qui est in sancta Trinitate una persona; ut quod ait, Quem Dominus iehsu interficiet Spiritu oris sui, Spiritum sanctum intelligas, qui sit Spiritus Domini Iesu. Simul uidendum, quia cum de eodem Spiritu dicatur quod sit Spiritus oris Domini, et nunc dicitur quod sit Spiritus oris Domini Iesu, clarissime monstratur Spiritus sanctus procedere ex ore Domini Iesu, non quod secundum diuinitatem os habeat, sed quod de substantia illius procedat; quemadmodum dicitur Spiritus oris Domini, quoniam procedit de Patris substantia. Igitur euidentissima monstratur assertione  procedere Spiritum tam de Patre quam de Filio, dum legitur quod sit Spiritus oris et Patris et Filii.

Persequitur beatus Ambrosius  indiuiduam manere unitatem tam Christi quam Spiritus; quia »neque Christus sine Spiritu, neque Spiritus possit esse sine Christo.« Non potest esse Christus sine Spiritu, tanquam sibi consubstantiali, et qui ex se procedat; neque rursus Spiritus potest esse sine Christo, tanquam cui consubstantialis est, et a quo accepit quecunque Christus habet. Connectitur causa cur ita sit, uidelicet »quoniam non potest diuine nature unitas separari.« Hoc dicens fatetur naturam Christi, naturam esse Spiritus, et naturam Spiritus naturam esse Christi, nec unitatis compagem  aliquo modo posse separari, preter quam Filius natus, Spiritus uero procedens; sed hec non substantiam faciunt, sed relationem ostendunt. Inferius loquitur: »Lectum est, quia uerbi gladius Spiritus sit: similiter lectum est, quia Spiritus sancti gladius uerbum Dei sit .« Et nonnullis per assumptionem interpositis colligendo conclusit, ita: »Cum igitur uerbi gladius Spiritus sanctus sit, et Spiritus sancti gladius uerbum sit, utique unitas est potentie.« Sed gladius uerbi, quid est nisi ipsum uerbum? Et gladius Spiritus quid est, nisi ipse Spiritus? Ex quo colligitur quia Spiritus sanctus uerbi est Spiritus, cuius est gladius, et uerbum Spiritus sancti est, cuius est gladius; quoniam nec uerbum sine Spiritu sancto, nec Spiritus sanctus sine uerbo,  quoniam unius sunt operationis, eiusdemque potentie. Cum ita sit, non possunt substantia separari, neque uoluntate diuidi: igitur unius substantie uniusque uoluntatis Filius et Spiritus sanctus existentes, procedit alter ab altero, id est Spiritus ex Filio, quoniam Filius natus de Patre, omnia que nascendo accepit a Patre, dedit Spiritui, non quasi minori, nec tanquam extraneo, sed tanquam a se procedenti.

uidendum autem quia cum dicitur Spiritus sancti gladius uerbum, et uerbi gladius Spiritus sanctus, non personarum fit coniunctio, sed substantie monstratur copulatio, ut unius sint substantie, cum non sint unius persone. Est autem alter ex altero, Spiritus uidelicet ex Filio, non uero Filius de Spiritu,  sed de Patre. Hoc modo sanctus Ambrosius de Spiritu sancto sentiens atque disputans, non imperatoribus Grecorum, Gratiano uidelicet et Theodosio Maiori, quorum temporibus enituit, uel ingratus uel hereticus uisus est, qui toto sanctum uirum amore coluerunt, et precipua ueneratione semper habuere. Cuius disputatio, et pro Catholica fide labor indefessus, Arianos Ecclesiam impugnantes expugnauit, uicit, oppressit. uidete nunc uos imperatores quorum studeatis, uel fidem defendere, uel religionem imitari: ecce negando Spiritum sanctum a Filio procedere, catholicis obuias fecistis manus episcopis, qui Arianos praue de Spiritu sancto sentientes protriuere, et uestrorum maiorum,  Romanorum uidelicet imperatorum, pietatem euertitis, qui hanc fidem semper coluere, et pro ea decertantes multa ueneratione dilexere.



CAPUT u. Ex Didymo.

[a 1Kb] Didymus Alexandrinus, corporalibus quidem a puero captus oculis, uerum spiritali uisione satis illustris, in libro quem de Spiritu sancto scripsit, sic loquitur: »Igitur quicunque communicat Spiritui sancto, statim communicat et Patri et Filio. Et qui caritatem habet Patris, habet eam a Filio contributam per Spiritum sanctum; et qui particeps est gratie Iesu Christi, eamdem gratiam habet datam a Patre per Spiritum sanctum.« Ex quibus omnibus approbatur eamdem operationem esse Patris et Filii  et Spiritus sancti. Diligenter [que] dicit, retractemus. Ait ergo: »Quicunque communicat Spiritui sancto,« is autem communicat Spiritui, qui particeps efficitur ipsius, »iste statim communicat et Patri et Filio:« particeps enim est factus tam Patris quam Filii per Spiritus communicationem. Monstratur ex hoc Spiritus consubstantialis esse Patris Filiique, et adeo consors, ut non possit haberi Spiritus, nisi pariter habeatur Pater et Filius. Subiungit: »Et qui caritatem habet Patris, habet eam a Filio contributam per Spiritum sanctum.« Superius consubstantialitatem tantummodo Patris et Filii monstrauit, iam uero docere incipit processionem Spiritus. Charitatem autem Patris appellat  Spiritum sanctum, sicut ex posterioribus approbatur, dicens eam contributam per Spiritum sanctum. Non enim tribuit Spiritus sanctus nisi proprium munus cum tribuit caritatem. Et de caritate scribitur quod sit Deus; ergo tribuens caritatem Spiritus, semetipsum tribuit, quoniam ipse caritas est: sed hec caritas Patris esse dicitur, quoniam Spiritus, Patris est Spiritus: et unde illius Spiritus? quia procedit ex ipso, non enim creaturarum unus est Spiritus, ut sit alterius quam Patris substantie. Quapropter non tanquam ab eo creatus eius esse dicitur, sed tanquam consubstantialis, et ex illo procedens. Dicit autem habenti caritatem Patris, contributam a Filio per Spiritum sanctum: quemadmodum igitur contribuit Filius munus Spiritus  sancti? uidelicet uelut cooperator Patri Spirituique. Sed quemadmodum potest tribuere sibi cequalem: uel alterius, id est Spiritus sancti donum? Certe quia caritas, que est Patris, et que a Filio contribuitur per Spiritum sanctum, est etiam Filii; quia quecunque sunt Patris, sunt et Filii. Sed nunquid caritas que est Spiritus sanctus, sic est Filii, ut sit creatura? nequaquam prorsus; sed tribuitur a Filio, quia procedit ex illo; et est Filii, quoniam consubstantialis est illi

Subiungitur: »Et qui particeps est gratie Iesu  Christi.« Gratiam hoc in loco Iesu, Christi dicit, quam superius caritatem Patris appellauit. Quid est autem quod gratiam Iesu Christi nunc dicat, quam constat esse munus Spiritus sancti? Procul dubio monstrat a Iesu Christo contribui, cuius existit gratia; ut sicut dicitur caritas Patris, quia procedit a Patre, sic eadem caritas, quam appellat gratiam Iesu Christi, procedere cognoscatur a Iesu Christo. Eamdem autem gratiam quisquis habet Christi, dicit ei datam per Spiritum sanctum; ut quidem uideamus cooperantem sibi totam Trinitatem, et teneamus Spiritum sanctum, qui est caritas Patris et Filii, procedere tam a Patre quam a Filio. Subsequitur: »Ex quibus omnibus approbatur eamdem operationem esse Patris et Filii et  Spiritus sancti.« Quorum autem est eadem operatio, una est quoque uoluntas: et quorum una uoluntas, una est substantia. Hinc est quod subiungit: »Quorum autem est una operatio, una est et substantia, quia que eiusdem substantie sunt, easdem habent operationes: et que alterius substantie sunt, dissonas atque diuersas.« Approbat Spiritum sanctum unius cum Patre Filioque substantie, quoniam eamdem cum eis habet operationem. Sed ostensum est superius Patris et Filii Spiritum esse, quoniam procedat tam a Patre quam a Filio. In posterioribus ait: »Cum enim dixerit in tempore respondendi, nimirum Filius, doceri discipulos a Spiritu, quid debeant respondere, in sequentibus ait: Ego enim dabo uobis sapientiam cui non poterunt resistere et  contradicere . Ex quibus ostenditur sapientiam, que discipulis datur a Filio, Spiritus sancti esse sapientiam; et doctrinam Spiritus sancti, Domini esse doctrinam.« Quemadmodum autem sit sapientia, que datur a Filio, Spiritus sancti? Non alias, nisi quia procedit Spiritus sanctus a Filio, cuius sapientia, sapientia est quoque Spiritus sancti. Et quomodo doctrinam Spiritus sancti, doctrinam dicit esse Domini? uidelicet eo quod omnia que sunt Spiritus sancti, sint etiam Domini Iesu Christi; quoniam procedit ex ipso. Unde subiungit: »Unumque et nature et uoluntatis consortium Spiritus esse cum Filio.« Testantur hec Spiritum sanctum procedentem a Filio, dum unius et nature et uoluntatis sit Spiritus cum Filio: alioquin si non procedat  ab ipso Spiritus, non est eiusdem uoluntatis, cuius est Filius: nam que separantur consortio, separantur etiam uoluntate. Dicit etiam: »Et quia superius demonstratum est socium esse per naturam Spiritum Unigenito Deo, et Deo Patri: Filius uero et Pater unum sunt, iuxta illud: Ego et Pater unum sumus; indiuisa et inseparabilis secundum naturam ostensa est Trinitas.« Si per naturam sociatur Spiritus Unigenito Deo, et Deo Patri, procedit ab Unigenito Deo. Quod si tantum procedit a Deo Patre, et non procedit ab Unigenito Deo; Patri quidem  sociatur per naturam, unigenito uero Deo non coniungitur: non enim iungi potest ei per naturam, a quo non procedit. Sed auctor testatur esse socium iste per naturam Spiritum unigenito Deo: fatetur ergo procedere Spiritum ab unigenito Deo. Et quoniam indiuisam et inseparabilem secundum naturam dicit esse Trinitatem, fatetur Filium de Patre genitum, Spiritum uero de Patre Filioque procedentem. Quod si de Patre doceas tantum procedere Spiritum, iam non est indiuisa et inseparabilis Trinitas; quoniam Spiritus diuiditur a Filio, a quo non procedit: separatur ab unigenito, cuius non est Spiritus. Procul hec sit a catholicis membris impietatis opinio: est enim indiuisa et inseparabilis secundum naturam sancta Trinitas; quoniam Pater de nullo, Filius uero  de Patre genitus, Spiritus autem sanctus de Patre Filioque procedens.

Item dicit: »In alio quoque Euangelio legitur: Non enim uos estis qui loquimini, sed Spiritus Patris uestri qui loquitur in uobis . Si ergo Spiritus Patris in apostolis loquitur, docens eos que debeant respondere, et que docentur a Spiritu, sapientia est, quam non possumus alium preter Filium intelligere; liquido apparet eiusdem nature Spiritum esse cum Filio, et cum Patre cuius est Spiritus. Porro Pater et Filius unum sunt.« Dicit auctor iste sapientiam, quam docet Spiritus Patris apostolos, Filium esse. Si sapientia Filius est, et Spiritus sanctus sapientiam, que Filius est, loquitur in apostolis, accipit a Filio. Quemadmodum autem accipit? procedendo  certe, non participando quod ante non habuerit: non enim fuit aliquando Spiritus sine sapientia, sed accepit a Filio ut semper esset sapiens, ab ipso procedens; quia unius est nature cum Filio et cum Patre, cuius est Spiritus: quod sic non dixit, ut non etiam Spiritum Filii significaret; cuius sapientiam dixit loqui Spiritum, sed quia superius dixerat: Non enim uos estis qui loquimini, sed Spiritus Patris uestri. Nam dicit in posterioribus: Porro Pater et Filius unum sunt. Si Pater et Filius unum sunt, Spiritus, qui Patris est, est etiam et Filii; ac per hoc ex utroque procedens. In posterioribus  cum non pauca de Patris et Filii et sancti Spiritus consubstantialitate tractasset, conclusit: »Ex his colligitur, quanquam indiuisa sit  substantia Trinitatis, et Patrem tamen uere Filii esse Patrem, et Filium uere Patris Filium, et Spiritum sanctum uere Patris et Dei esse Spiritum; et insuper sapientie et ueritatis, id est Filii Dei.« Si ergo Pater Filii Pater est, quia genuit illum; et Filius Patris Filius, quia genitus est ab illo, et Spiritus sanctus uere Patris Spiritus, quia procedit ab illo, consequenter et sapientie et ueritatis, id est Filii Dei Spiritus est, quoniam procedit a Filio, id est procedit a ueritate, procedit a sapientia, procedit a Deo, id est Filio: ideo namque cum dixisset Spiritum sanctum  Spiritum esse ueritatis, intulit, »Et Dei esse Spiritum,« personam Filii uolens intelligi. Sed ne titubatio lectorem confunderet, ait in consequentibus, »Spiritum sapientie et ueritatis, id est Filii Dei.«

In posterioribus inquit. »Porro iam frequenter ostendimus eiusdem esse operationis Spiritum, cuius est Pater et Filius, et in eadem operatione unam esse substantiam, et reciproce eorum que sunt, operationem quoque non esse diuersam.« Operatio Spiritus eadem est que et Patris et Filii operatio; quoniam consubstantialis est utriusque tanquam procedens ab utroque: non enim potest eis eadem operatione coniungi, si non ab utroque procedit: diuiditur namque substantia quibus processione non coheret, nec aliter potest uel Patri uel  Filio substantialiter copulari, quoniam ut sit substantia, Spiritus accepit tam a Patre quam a Filio procedendo. Item infra: »In consequentibus de Spiritu ueritatis, qui a Patre mittitur, et si paracletus, Saluator ait: Non enim loquitur a semetipso ; hoc est sine me, et sine meo et Patris arbitrio; quia inseparabilis a mea et Patris est uoluntate: hoc enim ipsum quod subsistit et loquitur, a Patre et me illi est. Ego ueritatem loquor, id est inspiro que loquitur [a 1Kb] , siquidem Spiritus ueritatis est.« Manifeste doctor iste nos instruit Spiritum sanctum esse a Filio; nam cum dicit: Non enim loquitur a semetipso, ostendit eum a semetipso non esse; propter quod explanans quod dixit: »Hoc est sine me, et sine meo et Patris arbitrio;« ostendit a  quo sit, qui non loquitur a semetipso, a Patre scilicet est et a Filio, sine quibus, et sine quorum non loquitur arbitrio. Et dicens: »Hoc enim ipsum quod subsistit et loquitur, ego ueritas loquor,« ostendit subsistentiam Spiritus esse a Filio. Et si cum loquitur Spiritus, loquitur ueritas, hoc est Filius, ostendit quia quod loquitur, et quod subsistit Spiritus, accepit a Filio. Et inculcans idipsum uelut apertius quod dixerat, faciens; »id est inspiro que loquitur.« Quomodo inspirat? nimirum cum ab illo procedit et connectit. »Siquidem Spiritus ueritatis est:« quod est dicere, Spiritus Filii est. Quibus omnibus demonstratur quod sit Spiritus Filii, et quod inspiretur a Filio, id est procedat ab illo. Et quia quod loquitur Spiritus, et subsistit Spiritus;  accipit a Filio, non tanquam minor, sed tanquam consubstantialis, et ex illo procedens.

Item infra: »Loqui ergo Patrem, et audire Filium; uel e contrario, Filio loquente audire Patrem, eiusdem nature in Patre et Filio, consensusque significatio est. Spiritus quoque sanctus, qui est Spiritus ueritatis, Spiritusque sapientie, non potest Filio loquente audire que nescit; cum hoc ipsum sit quod profertur a Filio.« Dicens loquentem Patrem audire Filium, demonstrat Filii natiuitatem ex Patre: similiter Filium loquentem audire Patrem,  Patrem intimat genuisse Filium; et quia sunt unius nature Pater et Filius, sunt etiam eiusdem consensus; ut hoc sit loqui Patrem ad Filium uel Filium ad Patrem, in unius consensum uoluntatis uenire: neque diuersum aliquid sentire. Spiritum quoque sanctum ueritatis Spiritum [et] sapientie confitens, Spiritum Filii declarat, de quo dicit, quia non potest Filio loquente audire que nesciat; quoniam cum sit eiusdem cum Filio substantie, procedatque de Filio, que loquitur Filius, loquitur et Spiritus sanctus; quoniam hoc ipsum quod est Spiritus, locutio Filii est ad Spiritum, presenti doctore dicente. Qui cum dixisset non posse Spiritum sanctum Filio loquente audire que nesciat, mox subdidit: »Cum hoc ipsum sit quod profertur a Filio;« hoc est prolatio Filii  substantia est Spiritus: nam dicens; cum hoc ipsum sit, subauditur Spiritus: quod profertur a Filio, hoc est quod loquitur Filius. Si quod loquitur Filius, Spiritus sanctus est, quemadmodum doctor iste testatur, non potest negari quod a Filio procedat Spiritus: siquidem locutio Filii de Filio procedit: qua de re cum hoc idem sit Spiritus quod profertur a Filio, procedit omnino Spiritus a Filio

Subiungit: »Denique ne quis illum a Patris et Filii uoluntate et societate discerneret, scriptum est: Non enim a semetipso loquetur, sed sicut audiet loquetur . Cui simile etiam de semetipso Saluator ait: sicut audio, iudico .« uoluntas Patris uoluntas est Filii, et societas utriusque Spiritus amborum: quoniam caritas,  que est Spiritus, sociat uoluntatem Patris et Filii: neque potest uoluntas Spiritus a uoluntate Patris et Filii seiungi; sed sicut societas est utriusque, sic eiusdem uoluntatis amborum. Et sicut uoluntas Filii nascitur de Patre, sic uoluntas Spiritus procedit a Filio. Hinc est quod ait de Spiritu: Non enim a semetipso loquetur, sed sicut audiet loquetur. A quo audiet? uidelicet a Filio, de quo procedit. Et audire Spiritum, procedere est a Filio: sicut et audire Filium, nasci est de Patre: nam non aliud est audire Filium, et aliud nasci, sed idem utrumque: sic enim aliud minime est audire Spiritum, et aliud procedere, sed unum est utrumque. Et infra: »Scriptum est enim: Quecunque ille facit  hec eadem Filius facit similiter. Quod si operante  Patre et Filio, non iuxta ordinem primi et secundi, sed iuxta idem tempus operandi eadem et similia, subsistunt uniuersa que fiunt: et Filius non potest a semetipso quid facere, quia a Patre non potest separari: sic et Spiritus sanctus nequaquam separatus a Filio, propter uoluntatis natureque consortium, non a semetipso creditur loqui; sed iuxta uerbum, et ueritatem Dei, loquitur uniuersa.« Pater et Filius eadem operantur, non alio tempore Pater, et alio Filius, sed eodem simul et eodem tempore: nec potest Filius separatus operari, quoniam non diuiditur a Patre, cum sit natus ex Patre, et eiusdem substantie cum Patre: sic et Spiritus sanctus non loquitur a semetipso separatus a Filio; quoniam  procedens a Filio consors est nature Filii: uoluntatis et eiusdem, cuius et Filius: non enim uoluntas discernit quos natura coniungit, sed iuxta uerbum et ueritatem Dei loquitur uniuersa; quoniam a uerbo et ueritate procedens percipit quid loquatur: non enim aliud est quod procedit, et aliud loquendi perceptio, sed perceptio locutionis processionis est existentia, quemadmodum existentie processio, locutionis acceptio.

Et infra: »Quomodo igitur supra de naturis incorporalibus disputantes intelleximus, sic et nunc Spiritum sanctum a Filio accipere, id quod sue nature fuerat, cognoscendum est, et non dantem et accipientem, sed unam significare substantiam. Siquidem et Filius eadem a Patre accipere dicitur,  que est ipse subsistens: neque enim quid aliud est Filius, exceptis iis que ei dantur a Patre neque alia substantia est Spiritus sancti, preter id quod ei datur a Filio.« Confirmat processionem Spiritus a Filio factam, et dicit Spiritum sanctum a Filio accipere id quod sue nature fuerat, quod est, naturam Spiritus ex Filio esse, et non sit aliud accipere Spiritum a Filio, quam procedere de Filio; neque dantem et accipientem intelligendum tanquam alterius et alterius substantie, sed personam Filii dantem, ut existat Spiritus, et personam Spiritus accipientem, ut procedat a Filio. Et confirmat opinionem suam ex eo quod Filius accipere dicitur a Patre: non enim aliud est Filius, et aliud est quod percipit a Patre; sed a Patre perceptio Filii est subsistentia: quod clarius  affirmat prosequendo: »Neque enim quid aliud est Filius, exceptis his que ei dantur a Patre.« Quod est, non licet excipere que donantur a Patre Filio a substantia Filii, sed data Patris substantia est Filii, quoniam nascendo percepit omnia que sunt Patris; sic et de Spiritu sancto fatetur, quod non sit alia substantia Spiritus sancti preter id quod ei datur a Filio: hoc est, non est aliud Spiritus sanctus, et aliud quod Spiritui sancto datur a Filio, sed donum Filii substantia est Spiritus sancti. Quo manifeste commendat Spiritum sanctum esse de Filio, non tanquam partem, sed tanquam totum, quod est Filius; quia quecunque sunt Filii, sunt et Spiritus sancti: et accipit Spiritus sanctus a Filio, procedens  ab illo sicut consubstantialis, et habens omnia que sunt Filii. Inferius: »Denique interpretationem inferens quomodo dixisset, de meo accipiet, protinus adiecit omnia que habet Pater, mea sunt: propterea dixi, de meo accipiet, et annuntiabit uobis ; quodammodo loquens, licet a Patre procedat Spiritus ueritatis, et det Deus Spiritum sanctum petentibus se; tamen quia omnia que habet Pater, mea sunt, et iste ipse Spiritus Patris meus est, et de meo accipiet.« Hoc dicens docet Spiritum a Filio procedere, sicut procedit a Patre: est enim Spiritus ueritatis, uidelicet Christi, qui ueritatis est: et quia Filius habet omnia que Patris sunt, iste ipse Spiritus Patris testatur quod sit Filii, et accipit  de Filio. Quid accipit? omnino subsistentiam de illo procedendo.

In consequentibus: »Idem autem Spiritus Dei, et Spiritus Christi est, adducens et copulans eum, qui se habuerit, Domino Iesu Christo. Unde in sequentibus dicitur: Si quis autem Spiritum Christi non habet, hic non est eius .« Si qui est Spiritus Dei, est et Spiritus Christi, quemadmodum auctor iste fatetur; haud dubium non sunt duo Spiritus, alius Patris, alius Filii, sed unus et idem utriusque. Et si Christi Spiritus est is qui Spiritus Dei Patris est; sicut procedit a Patre, sic procedit a Filio: non enim alias Dei Patris dicitur Spiritus, nisi quod a Deo Patre procedit; sic non aliter dicitur Spiritus Christi, nisi quia procedit a Christo: non  enim est creatura, quo tanquam inferior possideatur, sed consubstantialis. Sic quoque quod addit, Spiritum Christi non habentem Christi non esse, de Christo fatetur prodeuntem, quem dicit esse Christi; nec esse posse Christi, qui non habeat Spiritum eius; quoniam in quo non est Spiritus Christi, non est Christus: non enim habitatione separantur, qui substantia copulantur. Unde discimus societatem quam habet Spiritus ad Christum, quod habeat et ad Deum Patrem: non enim potest eorum societatem non habere, quibus est consubstantialis, et a quibus existit. Inferius quoque: »Sed et in Epistola Petri Spiritus sanctus esse Christi Spiritus comprobatur: scrutantes, inquit, et exquirentes  in quod aut quale  tempus significabat his, qui in eis erat Spiritus Christi, testificans in Christo passiones, et ea que post erant secutura decreta.« Et paulo post: »Iste autem Spiritus sanctus dictus est et Spiritus Dei, ut ibi: Ea que Dei sunt nemo nouit nisi Spiritus Dei .« Eumdem ergo fatetur Spiritum Christi, qui sit Spiritus Dei, ac per hoc de utroque prodeuntem; quoniam non sit aliud cur utriusque dicatur Spiritus: equalis est enim et consubstantialis. Item infra loquitur: »Per hoc quod ait: Si quis autem Spiritum Christi non habet, iste non est eius . Et infertur: Si autem Christus in uobis est , manifestissime demonstrauit inseparabilem esse Spiritum sanctum a Christo; quia ubicunque Spiritus fuerit, ibi et Christus  est: et undecunque Christi Spiritus discesserit, inde pariter recedit et Christus.« Ista societas Spiritus et Christi, quam docet, non tantum uoluntatis est, uerum etiam substantialitatis, et non substantialitatis solum, uerum etiam processionis: possunt enim uoluntate coniungi que substantia separantur; ut illud quod Christus loquitur discipulis: Ecce ego uobiscum sum omnibus diebus ; uel quod in presenti loco dixit, in quo est Spiritus Christi sit quoque Christus. In quibus namque Spiritus Christi est, et Christus quoque pariter est: simul quidem sunt, sed uoluntate, non substantia. Deus etenim et homo non unius, sed diuerse sunt substantie. Item possunt substantia copulari, simulque  natiuitate coniungi, ut Pater et Filius. Item copulantur substantia, non autem natiuitate, sed processione, Filius et Spiritus. Ergo dum dicit, ubicunque Spiritus fuerit, ibi et Christus est; et undecunque Christi Spiritus discesserit, inde pariter recedit et Christus, monstrat societatem istam, non uoluntate solum, substantiaque, uerum etiam processione, constare; quod Spiritus non solum consubstantialis exstat Christi, uerum etiam existat ab ipso.

Item posterius Apostoli testimonium assumens, ait: »Non accepistis Spiritum seruitutis in timore ; id est non in similitudinem seruorum, metu et terrore penarum uos abstinetis a uitiis, quia habetis uobis datum Spiritum adoptionis, id est  Spiritum sanctum; qui etiam Spiritus Filii et Christi: et ueritatis dicitur atque sapientie.« Quid per hec insinuat? nam ueritas et sapientia Christus est  Christus quoque Filius Patris est haud dubium. Affirmat Spiritum sanctum procedentem a Filio, procedentem a Christo; procedentem a ueritate et sapientia non quidem quod sint Spiritus diuersi, quia non sunt que posita sunt, quorum esse dicitur Spiritus, diuersam substantiam significantia. Sapientia namque et ueritas, et Christus, Filium predicant; Christus propter hominem susceptum; ueritas, quoniam ipse dixit: Ego sum ueritas. Sapientia, quia Paulus testatur de ipso , quod sit nobis a Deo factus Sapientia. Quid hec omnia colligunt?  Procul dubio quod procedat a Filio, cuius esse dicitur Spiritus: non enim uel pars eius potest esse, uel aliquod Filio subiectum. Unde ergo illius? Processione, siue consubstantialitate: sed consubstantialitas equalitatem ostendit; equalitas autem non subiicitur; sed confertur. Unde ergo Spiritus Filii? haud dubium quia procedit ex Filio.

Sufficiant ista de libro Didymi breuiter collecta, qui dum talia de Spiritu sancto positus Alexandrie sentiret et scriberet, nec a Grecis, nec a Grecorum imperatoribus est uel reprehensus, uel communione suspensus: intelligebant enim qui per id temporis imperatores; qui non solum Constantinopoli, uerum etiam Rome regnabant, catholicum esse dogma, fidem apostolicam, perfidiam hereticorum  que debellabat, et ueritatis doctrinam affirmabat. uos nunc imperatores moderni, noui sectam erroris instituentes, uidete cuius sitis fidei; quosque habueritis in doctrina Christi magistros: nam illorum conuincimini non esse discipuli, qui priores uestri fuere, qui catholicam fidem roborauere, qui praui dogmatis inuenta semper expugnauere.



CAPUT uI. Ex Paschasio.

His sociemus quid per eadem tempora Romana sensit Ecclesia de Spiritu sancto, ut comprobauerimus nouam non fore sectam quam predicat,  sed olim a Patribus commendatam, et per uniuersum totius Ecclesie corpus uindicatam, et contra diuersa sentientes expugnatam; ostendatur pariter frustra nunc reprehendi quasi nouum dogma predicans, cum sit a prioribus nostris semper predicatum.

Paschasius, antiquus Romane sedis et doctor et diaconus, in libello quem de Spiritu sancto scripsit, Didymi sequens Alexandrini uestigia, sic infit : »Non scruteris qualiter Deus sit, quem Deum esse manifestum est. Hic ratio latet, ueritas non latet. Cur interroges quomodo sit socius et equalis Regis, quem regii constat esse et honoris et generis. Ex superfluo de nomine agitur inquisitio, ubi non est de sublimitate dubitatio.« Hoc aduersus  Arianos, qui Spiritus sancti diuinitatem denegabant, nolentes confiteri Patri Filioque consubstantialem, sed creaturam dicebant Filio subiectam, tanquam minorem, uos ueraciter confutans, et Deum uerum esse predicat, et Patris, et Filii consubstantialem. Quid etiam de processione sentiat subdendo manifestat: »Ergo quia Spiritus sanctus ex utroque procedit ideo dicit: Qui autem Spiritum Christi non habet, et hic non est eius . Et alio loco: Insufflauit, et dixit: Accipite Spiritum sanctum .« Testatur et Spiritum sanctum ex Patre Filioque procedere; suamque assertionem roborat tam ex Apostolo quam ex Euangelio, pariter ostendens quia Spiritus non aliter possit esse Christi, nisi procedat ab ipso: nec alias dat Christus  Spiritum insufflando, nisi ex sua substantia mittendo, siquidem cum dicatur Spiritus Christi, relationem habere monstratur ad Christum, non uero tanquam seruus : sed tanquam ab illo capiens existentiam procedendo, non creando uel generando. Similiter cum insufflat eum mittendo: non mittit extraneum, nec aliunde quam de propria natura: nec potest negari processus eius a Filio, quem insufflando ex intimis sue diuinitatis Filius emittit. Subiungit adhuc de eodem loquens Spiritu: »Utrum genitus an ingenitus sit requiris? nichil ex hoc eloquia sacra cecinerunt, nefas est irrumpere diuina silentia. Quod Deus scripturis suis indicandum esse non credidit, interrogare, uel scire superflua curiositate te noluit. Hoc peruenire  debere iudicauit ad conscientiam tuam, quod pertinet ad salutem tuam.« Hec aduersus eos loquitur qui Spiritus sancti personam, sancte Trinitati derogantes, Deum esse non recipiebant, tanquam si Deus haberetur, uel ingenitus uel genitus confiteretur: si genitus, duo filii dicerentur, et iam Saluator dici non posset unigenitus; essetque contra catholicam fidem, que quidem confitetur credere se in Deum Patrem omnipotentem, et in Iesum Christum Filium eius unigenitum. Quod si confiteretur ingenitus, iam non unus Pater, sed duo comprobarentur; et esset hoc nichilominus fidei Catholice ualde contrarium. Credimus etenim in unum Deum Patrem omnipotentem. Tam peruersa machinantibus  pie satis cauteque respondet doctor iste catholicus, dicens Spiritum sanctum nec genitum, nec ingenitum debere dici, quod sancte Scripture non loquuntur: debere uero profiteri quod affirmant, Spiritum uidelicet sanctum Patri Filioque consubstantialem, et de utroque procedentem.

In posterioribus loquitur : »In Actibus apostolorum Petrus de Domino Iesu Christo differens ita dicit: Dextera igitur Dei exaltatus, et promissione Spiritus sancti accepta a Patre, effudit hunc quem uidetis et auditis . In dextera Filius, in Deo Pater, in nominis sui proprietate Spiritus sanctus designatur.« Hoc testimonio comprobauit Spiritum sanctum a Filio procedere, quem ab eo dixit effusum: non enim effudit nisi quod in se continebat,  non uelut in loco conclusum: sed tanquam in se substantialiter manentem: nec sic effudit ut sui uacuationem faceret; quemadmodum uas efficitur uacuum cum effunditur quod continebatur in illo: est rerum istud corporearum: est in diuinis non idem. Cum enim uel Pater uel Filius Spiritum effundit, non se uacuat, sed sui muneris gratiam sine sui damno quibus uult communicat. Et infra ponens testimonium Apostoli: »uos autem non estis, inquit, in carne, sed in Spiritu: si tamen Spiritus Dei habitat in uobis. Si quis autem Spiritum Christi non habet, hic non est eius . Dum dicit Spiritum Dei, et infert consequenter Spiritum Christi, aduerte quia hic personam Christi sub Dei appellatione designat. Aut si hic Patrem, cuius Spiritus  sit, sub Dei nuncupatione significat, ecce hic Spiritus per unitatem substantie, et Patris et Filii esse Spiritus declaratur, et merito procedere ex utroque dignoscitur, et in uinculo Trinitatis distinctam personam habere perspicitur; et qui Spiritum sanctum non habet, nec Christum habere monstratur. Deus itaque Spiritus sanctus, quo negato negatur et Christus, qui dixit: Nemo uenit ad Patrem nisi per me . Qui Spiritu sancto uacuus est, Christi non est, et perdidit uiam qua peruenitur ad Patrem.« Multis ostendit rationibus Spiritum sanctum et Deum esse, et consubstantialem Patris et Filii, et ex utroque procedere, nec a uinculo Trinitatis posse discerni, cum sit eiusdem, cuius et Pater et Filius est, nature. Et inculcat  Christum habere non posse, qui non habeat Spiritum sanctum: et quoniam Deus est Spiritus sanctus, qui negauerit Spiritum, consequenter negarit et Christum: quod non fieret, si non in Christo maneret, et ei consubstantialis existeret. Manere uero in Christo, et consubstantialem esse Christo, Spiritum procedentem ab eo demonstrat: non enim potest, nisi procedat ab illo, in quo manet, et cui consubstantialiter inheret; et cum uia sit Christus ad Patrem, qui Spiritum non habet, uiam Christum habere non ualet: non enim alterum habere quis potest preter alterum, qui nec substantia diuiduntur, nec mansione. Propter quod Spiritu sancto uacuus, Christo quoque uacuus inuenitur; quia qui  fontem non habet, fontis irriguo non inundatur. Quibus omnibus euidenter ostenditur a Christo procedere Spiritum sanctum.

Et infra : »Nil itaque in Spiritu sancto semiplenum putetur, quia plenitudini comparatur: nam qui ad uicem Dei pignoris loco tribuitur, fas non est, ut aliud quam Deus esse credatur.« Semiplenum Spiritum sanctum deputat, quisquis eum a Filio procedere denegat: et negat eum ad uicem Dei pignoris loco contribui, quicumque processionem a Filio illi non tribuit: non enim potest plenus Deus intelligi, cui consubstantialitas denegatur Filii; nec uicem ualet Dei representare, cui Filius non est consubstantialis. uerum catholicus nullus sic sentit, sed plenum Deum ac consubstantialem Patri, Filioque  confitetur: nouerit inde procedere Filium, unde quoque sumit substantiam; et qui Patri Filioque copulatur substantia, procedat necesse est ab utroque. Item subiungit, capitulum ponens eiusdem Apostoli ad Titum: »Saluos nos fecit per lauacrum regenerationis et renouationis Spiritus sancti, quem effudit in nobis abunde per Iesum Christum . Ecce etiam hic sub Trinitate manifesta Pater per Filium abundantiam Spiritus sancti effundit. Et, quod uel maxime aduertendum est, ipsi Spiritui sancto potentiam regenerationis et renouationis adscribit.« Effudit Pater in nobis Spiritum sanctum abunde per Iesum Christum: ut ostendat quia procedit et a Patre et a Iesu Christo. Dum nobis effunditur, effundit Pater Spiritum sanctum, quoniam mittitur a Patre;  effundit per Iesum Christum, quoniam cooperatur Patri simul effundendo Spiritum: nec enim sic ait effundere Patrem per Iesum Christum, tanquam Christus non effundat; non enim separantur Pater et Filius operatione; sed effundit per Iesum Christum, quia cum Pater effundit, et iehsu Christus effundit, quia mittitur ab utroque; quoniam procedit tam a Patre quam a Filio. Potentiam uero Spiritus sancti testatur auctor iste Patris Filiique cequam, dum dicit ascribi Spiritui sancto potentiam regenerationis et renouationis, ut ostendat eiusdem eum esse uirtutis, cuius est Pater et Filius; ac per hoc et consubstantialis, et de utroque procedens affirmatur.

Item posterius : Psalmiste ponens testimonium,  dicentis: »Quo ibo a Spiritu tuo?  Hoc est, ubi me a conspectu eius abscondam, quem presto esse per omnia, id est intra extraque non ambigo?« Et infra: »De quo dictum euidenter intelligitur: Nec est qui se abscondat a calore eius . Cuius ineffabilis magnitudo profunda inferorum, diffusa fluctuum, extenta terrarum, excelsa celorum intrat, implet, excidit, mitti a Patre et Filio dicitur, et de ipsorum substantia procedere, et unum cum eis opus agere dignoscitur.« His omnibus sancti Spiritus maiestas ostenditur et processio: cum enim testetur nullum esse locum a Spiritus sancti presentia remotum, Patris Filiique diuinitati cuncta penetranti, siue  continenti, comparatur. De quo consequenter adiiciens, quod caloris eius igne nemo sit qui non contingatur, illud testatur quod de Filio quoque dicitur: Qui illuminat omnem hominem uenientem in hunc mundum ; monstrans eiusdem eum esse potentie, cuius et Filius, quandoquidem Filius omnem hominem illuminat, et a calore Spiritus extorris nemo fiat. Cumque et a Patre et a Filio mitti dicitur, et de ipsorum substantia procedere, monstratur pariter et a quo sit Spiritus, et cuius uirtutis existat; per omnia Deum illum ostendens cequalem Patri Filioque tam potentia, quam substantia, et quia prodeat ab utroque: et infra, Filium introducens dicentem: »Paraclitus qui a Patre procedit , non dixit qui a Patre creatus  est, sed a Patre procedit, id est, de paterne societate potentie, et de proprietate nature; et ex ipso sermone ostenditur, cum dicitur a Patre procedere, cum Patre initium non habere.« Nec putes eum negare uoluisse Spiritum sanctum de Filio procedere, quia dixit eum de Patre processisse: superius namque eum mitti a Patre et a Filio dixit, et de ipsorum substantia procedere, et unum cum eis opus agere. Nunc quoque dicens eum de paterne societate potentie, et de proprietate nature procedere: quoniam sicut Pater et Filius nec potentia, nec natura separantur, sic in existentia Spiritus non secernuntur; quoniam cum sit utriusque Spiritus, procedit ab utroque; et quos equat natura potentiaque, processione non separat.

 Dicit inferius: »Quid est autem quod ex Deo Patre Filius nasci dicitur, et Spiritus sanctus procedere significatur? Si requiras quid inter nascentem et procedentem distet, euidenter hoc interest, quia iste ex uno nascitur, ille ex utroque progreditur.« Quibus et progressum a Patre Filioque Spiritum profitetur. Et ratio redditur cur et a Filio progreditur: nam si dicamus quod a Patre tantum procedat, fidei periculum non euitamus: qualiter enim Filius unicus esse Patris dicatur, cum etiam et Spiritus eiusdem esse non taceatur? Et quomodo comprobetur non esse Filius, qui uelut Filius a Patre consistat? fugienda est, imo subruenda talis blasphemia, ut fides catholica iaculis inimicorum non fiat exposita. Dicatur itaque quod nostri dixere  maiores: Filius ex Patre natus, solus de solo, ac per hoc unigenitus: Spiritus uero sanctus de Patre quidem procedens, sed non de solo solus; quoniam procedat et a Filio, ne duos Filios uideamur predicare, processionem Spiritus si de Patre solummodo confiteamur. Igitur doctor iste maiorum doctrinam secutus suorum, suis posteris transcripsit quod a suis prioribus accepit: cumque de Spiritu sancto Romanam sentire, sicut hodie sentit, probarit Ecclesiam, nullomodo tamen ostendit, in tali fide permanentem ab Orientalibus Ecclesiis uel aliquando fuisse diuisam, uel unquam diuersa de Spiritu sancto uel sensisse uel docuisse. Ast nunc mirandum quid arguant noui dogmatis repertores; cur  a communione se diuidant quam semper tenuere maiores? Cur ante cognitionem iudicium proferunt? Cur accusant prius quam audiant? Non est hoc equitatis iudicium, sed iniquitatis preiudicium. Quod si satis putant esse quod pro certo nouerunt Romanam Ecclesiam predicare de Spiritu sancto, quod a Patre Filioque procedat; et idcirco nolle requiri quod euidenter nouere dici, sciant quia cum Romanis suos quoque iudicent maiores. Et dum  Romanos sua cupiunt communione priuare, se pariter excommunicent a suorum societate maiorum: et nulli probentur Ecclesie communicare catholice, dum Romana communione sese faciunt alienos. Hoc factum cuius sit mali cito considerent, et errorem corrigere suum non differant; ne si Romanis communicare noluerint, ab uniuersa catholica Ecclesia se paueant excommunicandos.



LIBER TERTIUS.



CAPUT PRIMUM. De processione Spiritus sancti.---Quod uniuersalis Ecclesia totum orbem comprehendat.


Scriptura dicit: Ne transferas terminos quos posuere patres tui . Si uoluissent hoc Grecorum principes custodire preceptum, nec Romana de Spiritu sancto pateretur Ecclesia quamcunque reprehensionem, nec illi noua conarentur moliri, uerum contenti forent fidei terminis quos catholici Patres instituere, quosque Scripture sacre per Spiritum sanctum edite disposuere: sed cenodoxie morbo laborantes, uel inuidie peste languentes, quoniam finibus maiorum nequeunt esse contenti suorum, gloriam propriam querentes, transgrediuntur quos sui priores terminos fixere. Sed dum gloriam parentum  querunt obruere, incidunt in foueam, quam, iuxta Psalmiste uocem , foderunt: non enim de processione Spiritus sancti debuissent ullam nostris temporibus mouere questionem, si uel doctrinis maiorum intendere, uel scripturas sacras pio certassent studio percensere. Quid enim de Spiritu sancto sentire debeamus, catholici doctores liquido demonstrant, qui tam disputatione creberrima, quam scriptis frequentissimis hereticorum praua commenta de summa Trinitate, ubi etiam de Spiritus sancti pariter processione, non solum comprehendere, uerum euidentissimis assertionibus expugnauerunt; quorum auctoritatem superius iam non minima parte protulimus: quibus euidenter ostensum credimus, quid de processione Spiritus  sancti sentire debeamus: quibus contradicere, imo non acquiescere molitus quis fuerit, apertissime monstratur fidei catholice contradictor et Spiritus sancti blasphemator. Quali pena uero talis sit feriendus, ueritatis ore didicimus loquentis, Spiritus sancti blasphemiam neque in hoc seculo, neque in futuro remittendam . Placuit etiam superioribus Patris Augustini scripta copulare, doctoris egregii, et inter ecclesiasticos magistros elegantissimi; cui iuge certamen aduersus hereticos mansit; cuius doctrine simul et eloquentie non solum Ariana subiacuit impietas, uerum reliquorum hereticorum, Macedonianorum uidelicet, Manicheorum, Pelagianorum cessit immanitas.

 Fortassis Grecorum tumor opponet Latinorum auctoritatem se recipere nolle; uerum quid de suis dicet quos supra posuimus auctoribus? Quid de sanctarum scripturarum conditoribus? An nolint et ipsos recipere, quoniam erroris sui seueros cernunt inimicos, et expugnatores impietatis eorum acerrimos; licet stultissimum sit dicere Latinorum nolle auctoritatem recipere, eisque non consentiendo schismatis nouitatem construere, alienosque ab Ecclesia catholica sese reddere. Absit autem ut ista uel dicant uel sentiant, suamque uelint tantummodo uel sententiam, uel consuetudinem totius Ecclesie generalitati preferre. Est enim iactantie malum istud uel opinari, uel decernere, tam nefandum, ut non sit tolerabile, uerum generali totius Ecclesie catholice  feriendum auctoritate: dicente namque Saluatore suis Apostolis: Itè in uniuersum orbem, et predicate Euangelium omni creature , non Grecos tantum commendauit, sed totius orbis plenitudinem commemorauit, cui predicandum Euangelium precepit. Et superbissimum est sibi tanquam speciale uelle uindicare, quod constat omnibus gentibus, populis et linguis generaliter esse collatum. Dicit enim per prophetam Spiritus sanctus loquens ad Hierusalem: Ab Oriente adducam semen tuum, et ab Occidente congregabo te. Dicam Aquiloni: Da; et Austro: Noli prohibere . Num de solis Grecis ista dicuntur? uel de Constantinopoli tantummodo Ierusalem populus uaticinatur colligendus? Uniuersalitas gentium toto orbe diffusa nuntiatur, e  quibus Ierusalem celestis congreganda perdocetur. Non ergo sibi tribuant quod omnibus gentibus est collatum; nec sue prelationis specialitate usurpent munus, quod uniuersalitatis esse constat. Aspiciant catholicam Christi Ecclesiam totius mundi latitudine diffusam, et ab Oriente usque in Occasum, a Septentrione usque in Austrum dilatatam. Gaudeant in toto orbe Christum dominantem, impleto uaticinio Dauid, quo Patrem inducit Filio loquentem: Postula a me, et dabo tibi gentes hereditatem tuam, et possessionem tuam terminos terre . Et quod alius psalmus in persona Christi loquitur: Et dominabitur. inquiens, a mari usque ad mare, et a flumine usque ad terminos orbis terrarum . Nusquam  isthic uel Grecos uel Constantinopolim meminit: nec tamen usquequaque preterit, quoniam eos in uniuersalitate concludit: specialitatis prerogatiuam sustulit, ne inflentur; in generalitate ponit eos, ut humilientur: quatenus nouerint non totius corporis Ecclesie se fore quantitatem, sed portionem, et uenerentur matrem a solis ortu in occasum regali magnificentia sublimem, cuius se gaudeant esse filios, non glorientur fore patres. Dicit enim Saluator: Et Patrem nolite uocare uobis super terram: unus est enim Pater uester qui in celis est . Saluator etiam celos ascensurus suis promittit discipulis: Ecce ego uobiscum sum usque ad consummationem seculi . Audimus Christi promissum omnibus credentibus, uniuerse uidelicet  Ecclesie, non autem specialiter uel Grecis uel Constantinopolitanis. Qua de re quacunque lingua, in quacunque gente Christus loquatur, Grecorum imperatores accipiant reuerenter, ne si contempserint, ueritatem contemnere iudicentur, et inde fiant salutis extorres, unde ueritatem Christum spreuerint alloquentem: non enim Spiritus sanctus in igneis linguis super apostolos descendens Grecorum tantum linguam edocuit, uerum omnium gentium linguarum scientiam contulit; ut monstraret Ecclesiam omnibus linguis omnium populorum locuturam, et Spiritus sancti distributionem cunctis nationibus diuinitus largiendam. Accipiant igitur gloriosi principes Spiritum sanctum per Doctores Ecclesie, de semetipso Latina lingua loquentem, quatenus humilitate discant  unde proficiant, ne tumoris inflatione despicientes ueritatis lumen, erroris tenebras incurrant.



CAPUT II. Auctoritate Augustini heretici confutantur.

Augustinus episcopus Hipponensis, egregius doctor, et catholice fidei propugnator eximius, in libro Questionum, quem ad Orosium presbyterum scribit, inter cetera de Spiritu sancto sic ait : »Spiritum sanctum neque ingenitum, neque genitum fides certa declarat. Quia si dixerimus ingenitum, duos patres affirmare uidebimur; sin autem genitum, duos Filios credere culpabimur: sed quod fides certa tenet, nec ingenitus, nec genitus, sed ab utrisque procedens, id est et a Patre et a  Filio. Et ut hec testimoniis approbem, ipsum Dominum nostrum Iesum Christum discipulos suos audi docentem: Cum autem, inquit, uenerit Paraclitus, quem ego uobis mittam a Patre Spiritum ueritatis, qui a Patre procedit, ille testimonium perhibebit de me . Et rursum ipse Dominus noster iehsu Christus post resurrectionem suam, ut ostenderet a se procedere Spiritum sanctum, sicut a Patre, insufflans in discipulos ait: Accipite Spiritum sanctum . Unus ergo Spiritus est Patris et Filii, unus amborum Spiritus. Igitur quod Patris sit Spiritus, ipse Dominus et Saluator noster discipulis suis ait: Non enim uos estis qui loquimini, sed Spiritus Patris uestri qui loquitur  in uobis . Et quod idem et Filii sit Spiritus, Paulus apostolus testis est: si quis autem, inquit, Spiritum Christi non habet, hic non est eius .«

Quid isthic, o Grecorum principes, dignum reprehensione iudicatis? Dicit Spiritum a Patre Filioque procedere. Probat hoc Euangelii testimonio. Dicit et Patris et Filii esse Spiritum; affirmat tam ex Euangelio quam ex Apostolo. Si non uultis Latinis, Euangelio credite. Si uerbis Augustini aurem prebere non uultis, prebete Christo, prebete Apostolo. Quod si contemnitis Christum et Apostolum, uidete ne contemnamini. Horum enim qui non sequitur doctrinam, societatem a se quidem repellit Christi discipulorum; nec erit particeps Ecclesie,  qui doctrinam repellit ecclesiasticam; nec cum Christo portionem est habiturus Christi magisterium qui non amplectitur.

Gregorius, Romane sedis episcopus, Tiberii Constantini temporibus apocrisiarius, tunc quidem diaconus, postea uero presul eximius, imperatoribus Tiberio Mauricioque, necnon Phoce carissimus atque familiarissimus: qui cum diaconus et Romane sedis legatus Constantinopoli degeret, Eutychen, Constantinopoleos episcopum, de Resurrectione carnis pessime dogmatizantem, imperatoris in presentia, diuinorum auctoritate librorum. ipsiusque rei ueritate catholica euicit, confutauit; de Spiritus sancti processione sic loquitur in homilia habita ad populum octauis Pasche : »Nam sanctum quoque Spiritum, qui cum sit cequalis Patri et Filio, non tamen incarnatus est, a Patre quidem Filius mittere se perhibet, dicens: Cum uenerit Paraclitus quem ego mittam uobis a Patre .« Si enim mitti solummodo incarnari deberet intelligi, sanctus procul dubio Spiritus nullo modo diceretur mitti, qui nequaquam incarnatus est; sed eius missio ipsa processio est, qua de Patre procedit et Filio. Sicut itaque Spiritus mitti dicitur quia procedit, ita et Filius non incongrue mitti dicitur quia generatur. Istius auctoritatem presulis si contemnere molimini, uidete quo superbie cornu uos erigitis. uestris prioribus tam sanctitatis quam sapientie reuerentissimus exstitit magnificentia, qui cum foret legatus  sedis, et diaconatus officio fungens, tanta contriuit auctoritate uestre Constantinopolis episcopi praua dogmata, quo non solum ipsum euinceret, uerum dogmatis illius uires usque adeo prostrauerit, ut ne respirare postea uirtutem obtinuerit. Quod autem dicit de sancti Spiritus processione, rationis approbat uirtute, dicens non aliud esse mitti paraclitum a Filio, quam procedere; sicut Filius cum mitti dicitur a Patre, eius natiuitas insinuatur.

Augustinus episcopus in Euangelii Tractatu secundum Ioannem , sic ait: »Hic aliquis forsitan querat utrum et a Filio procedat Spiritus sanctus: Filius enim solius Patris est Filius, et Pater solius Filii est Pater; Spiritus autem sanctus non est unius  eorum Spiritus, sed amborum. Habes ipsum dicentem: Non enim uos estis qui loquimini, sed Spiritus Patris uestri qui loquitur in uobis . Habes et Apostolum: Misit Deus Spiritum Filii sui in corda nostra . Nunquid duo sunt, alius Patris, alius Filii? Absit. Unum enim corpus, ait, sumus cum significaret Ecclesiam, moxque addit: Et unus Spiritus .« Et in consequentibus plura ponit testimonia, quibus approbat Spiritum sanctum et Patris et Filii Spiritum esse; nec alterum Patris, alterum Filii, sed qui sit Filii, sit etiam Patris Spiritus. Hic euidentibus testimoniis quisquis contrariis conatus fuerit, sancte Scripture contradicere manifeste probabitur. Et infra: »Si ergo et de Patre et de Filio procedit Spiritus sanctus, cur Filius dixit,  de Patre procedit?  Cur putas, nisi quemadmodum solet ad eum referre et quod ipsius est, de quo et ipse est. Inde illud est quod ait: Mea doctrina non est mea, sed eius qui me misit . Si igitur intelligitur hic eius doctrina, quam tamen dixit non suam, sed Patris, quanto magis intelligendus est et de ipso procedere Spiritus sanctus, ubi sic ait, De Patre procedit, ut non diceret, de me non procedit.« Euidentissima ratione doctor Augustinus Spiritum sanctum monstrans tam a Patre quam a Filio procedere, testimonio quoque illo Euangelii quo ait Filius de Spiritu, quod de Patre procedat, opinionem suam affirmat. Dicit enim sic esse intelligendum quod ait: De Patre procedit, ut intelligatur etiam de Filio procedere: non enim uoluit  negare quod de se procederet, sed Patris personam ponens, suam quoque pariter uoluit intelligi: sicut et illud ubi ait: Mea doctrina non est mea, sed eius qui me misit. Hoc dicens ostendit suam quoque pariter esse; sed Patris dicit esse; quoniam sicut ab illo est, sic et eius doctrina Patris esse dicitur; quoniam quidquid habet Filius, nascendo sumpsit a Patre: sic quoque dicens Spiritum de Patre procedere, de se quoque non negat procedere: ostendit tamen unde Filius habeat quod a se procedat Spiritus, uidelicet a Patre, a quo genitus accepit ut ex illo procederet Spiritus. Unde consequenter sanctus Augustinus: »A quo autem habet Filius ut sit Deus , ab illo habet utique, ut etiam de illo procedat Spiritus sanctus: ac per  hoc Spiritus sanctus ut etiam de Filio procedat, sicut procedit de Patre, ab ipso habet Patre.« Mirabili prorsus subtilitate doctor egregius et Filii natiuitatem et sancti Spiritus processionem insinuat, dicens accepisse Filium a Patre, et ut esset tanquam Deus de Deo, et ut a se procederet Spiritus; nichilominus etiam accepisse Spiritum sanctum ab eodem Patre ut de Filio procedat, sicut procedit de Patre: quod dicens, utrumque confitetur et Filium et Spiritum sanctum a Patre, qui fons est diuinitatis, et Filium accepisse, et Spiritum sanctum; Filium generationem,  et Spiritus sancti de se processionem; Spiritum uero sanctum accepisse tam de Patre quam de Filio processionem, non tamen generationem, quod est solius Filii de solo Patre.

Hic subiicit illam questionem, que nonnullos solet mouere legentes, si Spiritus sanctus natus esse dicatur? Dicit itaque: »Hic utcunque etiam illud intelligitur, quantum a talibus quales nos sumus intelligi potest, cur non dicatur natus esse, sed potius procedere Spiritus sanctus. Quoniam si et ipse Filius diceretur, amborum utique Filius diceretur, quod absurdissimum est: filius quippe nullus est duorum, nisi patris et matris. Absit autem, ut inter Deum Patrem et Deum Filium tale aliquid suspicemur. Nec filius hominum simul et ex patre  et ex matre procedit; sed cum in matrem procedit ex patre, non tum procedit ex matre: et eum in hanc lucem procedit ex matre, non tunc procedit ex patre. Spiritus autem sanctus non de Patre procedit in Filium, et de Filio procedit ad sanctificandam creaturam, sed simul de utroque procedit; quamuis hoc Filio Pater dederit ut quemadmodum de se, ita quoque de illo procedat. Neque enim possumus dicere quod non sit uita Spiritus sanctus: cum uita sit Pater, uita sit et Filius. Ac per hoc sicut Pater cum habeat uitam in semetipso, dedit et Filio uitam habere in semetipso; sic ei dedit uitam procedere de illo, sicut procedit et de ipso.« uerissima ratione comprobat Spiritum sanctum tam a Patre quam a Filio procedere, nec tamen amborum esse Filium  cum sit utriusque Spiritus: Filius namque duorum, matris est ac patris: nichil enim tale nouit processio spiritalis: non est enim hic distinctio sexus, quia non est carnalis propago, carne uel ossibus fabricata, nec per interualla temporum fit ista processio, ut alio tempore procedat a Patre, alio uero procedat a Filio, sed simul ab utroque. Nec eo modo fit ut fieri solet in carnali generatione; non est enim hic ulla defluxio, qualis solet seminis esse de uiro in uxorem; sed neque propago qualis exstat a matre in filii generationem: in his enim omnibus permutationis motus existit; qui motus [a 1Kb] a spiritali processione longe remotus exstat. Procedit enim Spiritus sanctus tam a Patre quam a Filio, preter ullum motum, preter ullam commutationem, preter ullam defluxionem:  potentia namque uoluntatis efficitur ista processio, non aliqua temporali permutatione, uel extensione, uel tanquam de patre seu matre procreatione, sed ueluti de duobus subiectis unum lumen, non ut Pater et Filius subiecti sint Spiritui, sed quod Pater et Filius due persone, unius tamen essentie, a quibus tertia procedit Spiritus sancti persona; non quasi qualitas duorum, sed ueluti consubstantialitas utriusque. Sicut beatus Augustinus ait, uita Pater, uita Filius, uita Spiritus sanctus. Sed uita Pater de nulla uita sumendo uitam; uita Filius,  de Patre uita capiendo uitam; uita Spiritus sanctus de Patre Filioque uita prodeundo sumens uitam. Non enim deitate poterit esse Trinitas perfecte consubstantialitatis, si non Spiritus sanctus hoc fuerit quod et Pater et Filius.

Et quidem quod de Patre procedat, nulla nunc uertitur questio; quod autem a Filio procedat, ipse Filius testis existit, qui loquitur: De meo accipiet, et annuntiabit uobis . Sed hinc heretici gradus in diuinitate construere uoluerunt, dicentes: Si Filius accipit a Patre, et Spiritus sanctus a Filio, minor est Spiritus sanctus a Filio. Huic peruerse propositioni obuiat beatus Augustinus, superius positum tractans capitulum : »Quod autem ait: De meo  accipiet, et annuntiabit uobis, catholicis audite auribus, catholicis percipite mentibus. Non enim propterea, sicut quidam heretici putauerunt, minor est Filio Spiritus sanctus; quia Filius accipiat a Patre, et Spiritus sanctus a Filio, quibusdam gradibus naturarum. Absit hoc credere, absit hoc dicere, absit a Christianis cordibus cogitare. Denique continuo soluit questionem, et cur hoc dixerit explanauit: Omnia, inquit, quecunque habet Pater, mea sunt: propterea dixi, quia de meo accipiet, et annuntiabit uobis . Quid uultis amplius? Ergo de Patre accipit Spiritus sanctus, unde accipit Filius: quia in hac Trinitate de Patre natus est Filius, de Patre procedit Spiritus sanctus. Qui autem de nullo natus sit, de nullo procedat, Pater  solus est.« Non est contrarium quod nunc agit Spiritum sanctum de Patre procedere, superioribus, ubi dixit eumdem Spiritum sanctum a Filio procedere, sed aufert minorationem quam heretici garriebant, et commendat equalitatem, quam catholici credunt. Nam si tantum Spiritus sanctus a Filio diceretur accipere, non etiam a Patre, preberetur locus Arianis fingendi gradus in diuinitate: nunc autem dicens de Patre quod procedat Spiritus sanctus, non est unde fingant minorationem; quoniam inde accipit etiam Spiritus sanctus ut procedat, unde accipit Filius ut nascatur: et dum ambo percipiunt a Patre, Filius natiuitatem, Spiritus sanctus processionem, non est unde alter alteri preferatur. Nec tamen idcirco negandum quod de Filio quoque  procedat: ait namque Filius: Omnia quecunque habet Pater, mea sunt. Propterea dixi, quia de meo accipiet, et annuntiabit uobis . Habet autem Pater ut de illo procedat Spiritus sanctus, consequenter et Filius habet ut de illo quoque procedat; ergo procedit ab utroque Spiritus sanctus.



CAPUT III. Item testimonia ex Augustino.

In libro de sancta Trinitate primo  sic ait: »Quamuis Pater Filium genuerit, et ideo Filius non sit qui Pater est; Filiusque a Patre sit genitus, et ideo non sit Pater qui Filius est: Spiritus sanctus nec Pater sit, nec Filius, sed tantum Patris  et Filii Spiritus, Patri et Filio etiam ipse cequalis, et ad Trinitatis pertinens unitatem: non tamen eamdem Trinitatem natam de uirgine Maria, et sub Pontio Pilato crucifixam, et sepultam, tertia die resurrexisse, et in celum ascendisse, sed tantummodo Filium.« Distincte singularum in sancta Trinitate personarum proprietates insinuat, et ad solum Filium Incarnationem pertinere. Etenim Pater non est idem qui Filius, quoniam genuit Filium; et Filius non idem qui Pater, sed tantummodo Filius qui sit a Patre genitus; Spiritus quoque sanctus nec Pater sit, nec Filius, sed tantum Patris et Filii Spiritus. Et quoniam utriusque dicitur Spiritus, consequenter ab utroque procedere confitendus. Sicut enim Patris dicitur esse, quia procedit a Patre,  sic Filii quoque profitetur esse, quia procedit a Filio. Similis etenim causa cur sit utriusque, similiter confitetur ab utroque procedere; et cum sit Patri Filioque cequalis, et ad Trinitatis pertineat unitatem, Incarnatio tamen Filii nec ad Patrem, nec ad Spiritum sanctum pertinet: pertinet autem ad solum Patrem genuisse Filium; ad Filium autem hominem suscepisse perfectum: ad Spiritum quoque sanctum ex Patre Filioque processisse. Item in consequentibus : »Mouet etiam quomodo Spiritus sanctus in Trinitate sit, quem nec Pater, nec Filius nec ambo genuerint, cum sit Spiritus et Patris et Filii.« His uerbis generationem remouet a Spiritu sancto, quem nec Pater solus, nec Filius solus, nec ambo genuisse dicantur; attamen sit et  Patris et Filii Spiritus: nimirum insinuans quia qui nascendo non sit Filius, procedendo sit amborum Spiritus: ubi enim natiuitas tollitur, et amborum esse dicitur, processio sine dubio significatur, et non ab uno tantummodo, hoc est uel a Patre, uel a Filio, sed ab utroque, quoniam non unius tantum Spiritus, sed utriusque fore comprobatur.

Item infra : »Iam enim ostendimus in hac Trinitate per multos locutionum diuinarum modos etiam de singulis dici quod omnium est, propter inseparabilem operationem unius eiusdemque substantie. Sicut et de Spiritu sancto dicit: Cum ego iero, mittam illum ad uos . Non dixit mittemus, sed ita quasi tantum Filius eum missurus esset, et non Pater. Cum alio loco dicat: Hec locutus  sum uobis apud uos manens; aduocatus autem ille, Spiritus sanctus, quem mittet Pater in nomine meo, ille uobis declarabit omnia . Hic rursus ita dictum est, quasi non eum missurus esset et Filius, sed tantum Pater.« Frequenter dictum est missionem Spiritus processionem esse; quapropter cum testatur Filium eum missurum esse, processionem eius a Filio significat: item cum dicat Patrem missurum Spiritum sanctum in nomine Filii, rursus processionem eius de Patre signat. Et dum ab utroque mitti dicitur, ab utroque procedere comprobatur. Et dat generalem sancte Trinitatis regulam, dicens de singulis dici quod omnium est, »propter inseparabilem operationem unius eiusdemque substantie.«  Quo dicto manifeste docemur, quod cum dicatur Spiritus a Patre procedere, intelligendum pariter quod et a Filio procedat. Itemque cum dicitur a Filio mitti, simul intelligendum quod et a Patre mittatur; quoniam Pater et Filius sicut unius eiusdemque sunt substantie, sic unius eiusdemque sunt operationis. Qua de re qui negat Spiritum a Filio mitti, cum fateatur eum a Patre mitti, negat procul dubio Filium Patri cooperari; ac per hoc iam Patrem et Filium dicit non unius eiusdemque operationis: quod dicens, consequenter negat Patrem et Filium unius eiusdemque fore substantie. Tale est et illud quod Filius testatur, Spiritum a Patre procedere. Quisquis negare maluerit non eum quoque a Filio procedere, negat pariter Filium non eiusdem esse operationis  cum Patre: ac per hoc Patrem Filiumque non unius sed diuerse fore substantie. Quod quoniam Ariane uidemus impietatis de fonte manare, profiteamur cum catholicis totam sibi Trinitatem cooperari, et de omnibus intelligendum de singulis quod dicitur: quoniam cum sit tota Trinitas unius eiusdemque substantie, separari nequaquam potest operatione. Qua de re cum dicitur Spiritus a Patre procedere, pariter quoque sentiendum dici quod procedat et a Filio.

Item in lib. Xu  sancte Trinitatis: »Dicitur quidem in Scripturis sanctis Christus Dei uirtus, et Dei sapientia. Sed quemadmodum sit intelligendum, nec Patrem Filius uideatur facere sapientem, in libro septimo disputatum est. Et ad hoc ratio peruenit, ut sic sit Filius sapientia de sapientia, quemadmodum lumen  de lumine, Deus de Deo. Nec aliud potuimus inuenire Spiritum sanctum; nisi et ipsum esse sapientiam, et simul omnes unam sapientiam; sicut unum Deum, unam essentiam. Quid isthinc edocemur, nisi processionem Spiritus tam de Patre quam de Filio; et hanc Trinitatem unius substantie? Dicit sapientiam esse Patrem, sapientiam Filium, sapientiam quoque Spiritum sanctum: sed Pater sapientia de nulla sapientia. Non enim a Filio sumpsit ut esset sapiens; quoniam cum sit ipse fons et principium uniuersalitatis, a semetipso sapiens est, non alicuius participatione. Sicut Deus non ab aliquo, sed a semetipso lumen: non enim habet aliquid superius, uel precedens, alioquin non erit uniuersitatis principium; sed nec imperfectus, nec indigens alicuius Deus, sed plenus, et uerus,  et perfectus Deus: igitur a semetipso sapiens. Filius uero sapientia, sed de Patre sapientia; quoniam hoc genuit Pater quod est. Spiritus quoque sapientia, sed non de nulla sapientia: solus enim Pater de nullo. Unde igitur, nisi de sapientia? Pater autem sapientia, Filius quoque sapientia, ergo Spiritus sapientia de Patre Filioque sapientia. Non enim Pater sapientia, Filiusque sapientia, diuersitate separantur, sed unitate copulantur. Mittit igitur uterque Spiritum sapientiam procedentem ab utroque.«

Item posterius : »Ecce ergo tria illa, id est memoria, intelligentia, dilectio seu uoluntas, in illa summa et immutabili essentia quod est Deus, non Pater et Filius et Spiritus sanctus sunt, sed Pater  solus. Et quia Filius quoque sapientia est genita de sapientia, sicut nec Pater ei, nec Spiritus sanctus ei intelligit, sed ipse sibi, ita nec Pater ei meminit, nec Spiritus sanctus ei diligit, sed ipse sibi: sua enim est et ipse memoria, sua intelligentia, sua dilectio; sed ita se habere, de Patre illi est, de quo natus est. Spiritus etiam sanctus quia sapientia est procedens de sapientia, non Patrem habet memoriam, et Filium intelligentiam, et se dilectionem: neque enim sapientia esset, si alius ei meminisset, eique alius intelligeret, ac tantummodo sibi ipse diligeret; sed ipse habet hec tria; et ea sic habet, ut hec ipsa ipse sit: uerumtamen ut ita sit, unde illi est unde procedit.« Subtiliter nimis atque diuine personarum Trinitatis distinctiones insinuans, sapientiam  dicit esse Patrem, sapientiamque Filium, sapientiam quoque Spiritum sanctum; sed Filium genitum, qui est sapientia de Patre, qui similiter est sapientia; et Spiritum procedentem, qui sit etiam sapientia, sed de Patre qui sapientia est, Filioque qui similiter sapientia est. Et ut euidentius clareat quod dicit, ponamus superius positam similitudinem. Tria enim constituit, uidelicet memoriam, intelligentiam, dilectionem, tanquam Trinitatis similitudinem in interiori homine positam, de quibus multum disputat, tam in decimo quinto libro, quam et in aliis eiusdem operis, approbans in memoria contineri tam intelligentiam quam dilectionem, et de memoria intelligentiam nasci; de utraque uero, memoria scilicet et intelligentia, dilectionem procedere;  et hec tria simul esse atque unius substantie. Ea enim meminimus que intelligimus, et cum uolumus intelligentiam nostram intueri, non ualemus nisi de memorie quodam secreto procedat, tanquam generetur: et cum approbamus intelligentiam nostram de memoria progenitam, fit amor quidam complectens et intelligentiam et memoriam; nam delectatur et intelligentia, quam approbat, et memoria de qua nouit natam intelligentiam, quam diligit: unde fit, ut hec dilectio tam de memoria quam de intelligentia nascatur. Si nulla namque foret intelligentia, nulla posset esse eius dilectio; et si nulla foret memoria, non esset unde consisteret intelligentia. Nihil enim intelligimus cuius memoriam non habemus: distinguuntur tamen ista propriis  intellectus sui finibus. Memoria namque non per se intelligit, sed per intelligentiam; nec intelligentia per se sui meminit, sed per memoriam: sic et dilectio sine memoria uel intelligentia non diligit; sublato namque intellectu non est quod memoria retineat; et sublata memoria dilectio nichil meminit; qua de re dilectio iam non erit, cum non sit quod diligat, uel non meminerit quo se diffundat. Sic igitur ista tria et simul sunt, et ex alterutro nascuntur, et suis finibus distinguuntur, et mutuo suimet indigentiam habent.«

Sed non eodem modo sancta Trinitas estimatur, sicut doctor iste uenerabilis insinuat. Est enim Pater et Filius et Spiritus sanctus tota Trinitas, tanquam  memoria, intelligentia, dilectio. Et Pater quidem ueluti fons de quo Filius nascitur, sicut memoria principium quoddam existit, ex quo formatur intelligentia. Filius quoque cum sit sapientia, de Patre nascitur, uelut intelligentia de memoria generatur; Spiritus quoque sanctus, et ipse sapientia, qui tamen est dilectio, procedit a Filio et a Patre, uelut dilectio de intelligentia et memoria procedit. uerum cum ita sit, non est personarum talis distinctio, ut Pater non sit sapiens nisi per Filium, et Filius non diligat nisi per Spiritum sanctum, uelut in hominis trinitate uidemus interioris, memoriam non per se, sed per intelligentiam intelligere, et intelligentiam non per se, sed per memoriam meminisse: intelligentiam quoque non per se, sed per  dilectionem diligere: dilectionem quoque non per se intelligere, nec per se meminisse, sed per memoriam meminisse, et per intelligentiam intelligere. Non est enim illa Trinitas, que est summa et immobilis essentia, id est Deus, memoria, intelligentia, dilectio, ut hec tria sint Pater et Filius et Spiritus sanctus, tanquam Pater memoria, Filius intelligentia, et Spiritus sanctus dilectio; sed solus Pater hec tria sit, et Filius similiter hec tria, Spiritus quoque sanctus hec tria pariter. Pater enim ex se et meminit et intelligit et diligit: non enim accepit a Filio intelligentiam, alioquin nasci diceretur a Filio, quod non est quidem catholicum; nec dilectionem accepit a Spiritu sancto, uideretur enim de illo procedere, quod est peruersum; sed a semetipso meminit,  sapit, diligit. Filius quoque cum sit sapientia, genitus de sapientia, non ei Pater meminit, sed ipse sibi; sicut nec ei Pater intelligit, sed ipse sibi: nec Spiritus sanctus ei diligit, sed ipse sibi; nam ex se meminit et intelligit et diligit. Spiritus etiam sanctus, qui est et sapientia procedens de sapientia, non habet Patrem sibi memoriam, et Filium intelligentiam, et sibi solummodo dilectionem, sed habet simul hec tria, memoriam, intelligentiam, dilectionem: per se namque meminit, per se intelligit, et per se diligit; ut tamen hec tria sit, inde habet unde procedit, id est tam a Patre quam a Filio: procedit enim ab utroque. uidemus enim subtilissima uerissimaque ratione monstratum, cui contradici nemo prudens possit, quod Spiritus sanctus et  de Patre procedat et Filio; et cum sit amborum Spiritus, non tamen uel amborum, uel alterutrius Filius: siquidem dilectio, quam nasci dicimus de memoria et intelligentia, non tamen filia dicitur uel amborum uel alterutrius.

Item in consequentibus : »Nunc de Spiritu sancto, quantum Deo donante uidere conceditur, differendum est: qui Spiritus sanctus secundum Scripturas sanctas nec Patris est solius, nec Filii solius, sed amborum; et ideo communem qua inuicem se diligunt Pater et Filius, insinuat Trinitatem.« Quod Patris solius non est Spiritus, nec Filii solius, sed amborum, causa est, quia procedit ab utroque, et ideo communem insinuat Trinitatem, qua  se diligunt inuicem Pater et Filius, utrumque coniungens, uelut ex utroque procedens: non quasi qualitas amborum, sed ut existens in Trinitate tertia persona consubstantialis et cequalis. Item posterius: »Est enim et Pater Deus, et Filius Deus, et Spiritus sanctus Deus, et simul omnes unus Deus. Et tamen non frustra in hac Trinitate non dicitur uerbum Dei nisi Filius, nec donum Dei nisi Spiritus sanctus, nec de quo genitum est uerbum, et de quo procedit principaliter Spiritus sanctus, nisi Deus Pater. Ideo autem addidi, principaliter, quia et de Filio Spiritus sanctus procedere reperitur. Sed hoc quoque illi Pater dedit, non iam existenti, et nondum habenti, sed quidquid unigenito uerbo dedit, gignendo dedit. Sic ergo eum genuit, ut etiam de  illo donum commune procederet, et Spiritus sanctus, Spiritus esset amborum.« Et hoc testimonio Spiritum sanctum procedere comprobat a Filio; attamen singulis sancte Trinitatis personis quasi aliquid proprium assignat, cum sit Pater Deus, et Filius Deus, et Spiritus sanctus Deus, et simul omnes unus Deus. Est autem proprium uerbi Dei ut dicatur solus Filius, et proprium doni Dei ut solus dicatur Spiritus sanctus, et de quo genitum est uerbum, et de quo procedit principaliter Spiritus, non uocitetur nisi Deus Pater. Et he sunt in sancta Trinitate singularum proprietates personarum. Principaliter autem Spiritum dixit de Patre procedere, quoniam reperiatur et de Filio procedere; et hoc quoque dederit illi Pater non tanquam prius existenti, et hoc  non habenti, sed gignendo dedit; quoniam quidquid habet Filius a Patre gignendo percepit: non enim prius eum genuit Pater, et postea dedit ut de Filio procederet Spiritus, sed ei gignendo contulit, ut etiam de illo donum commune procederet, hoc est Spiritus sanctus, quem dicit esse donum tam Patris quam Filii, quoniam sit Spiritus amborum.

Item infra : »Si in donis Dei nichil maius est caritate, et nullum est maius donum Dei quam Spiritus sanctus, quid consequentius quam ut ipse sit caritas, qui dicitur et Deus ex Deo? Et si caritas qua Pater diligit Filium, et Patrem diligit Filius, ineffabiliter communionem demonstrat amborum; quid conuenientius quam ut ille proprie dicatur caritas, qui Spiritus  communis est ambobus?« Superius donum Dei Spiritum sanctum dixerat, et hac proprietate Spiritus sancti personam a Patris Filiique persona discreuerat; quod donum Dei modo caritatem appellat, que sit inter dona diuinitatis precipuum donum, eo quod secundum Apostolum , cetera dona sine caritate nichil sint; et hanc caritatem dicit Deum ex Deo, significans Spiritum sanctum procedentem ex Deo. Et quia Deus commune uocabulum est tam Patris quam Filii, nec appareat de quo dicat eum procedere, consequenter hoc demonstrat, dicens: »Et si caritas qua Pater diligit Filium, et Patrem diligit Filius, ineffabiliter communionem demonstrat amborum; quid conuenientius  quam ut ille proprie dicatur caritas, qui Spiritus est communis ambobus?« Quod dicens et Spiritum sanctum caritatem appellat, et communiter de ambobus, Patre scilicet Filioque procedere confitetur: non enim aliter posset ambobus communis existere, nisi ex ambobus communiter procederet. Item posterius : »In illa summa Trinitate, que incomparabiliter rebus omnibus antecellit, tanta est inseparabilitas, ut cum Trinitas hominum non possit dici unus homo; in illa unus Deus et dicatur, et sit, nec in uno Deo sit illa Trinitas, sed unus Deus. Nec rursus quemadmodum ista imago quod est homo habens illa tria, una persona est; ita est illa Trinitas: sed tres persone sunt, Pater Filii, et Filius Patris, et Spiritus Patris et Filii.« Cum dicat  Patrem Filii esse Patrem tantummodo, et Filium Patris esse Filium; Spiritum uero non Patris solum uel Filii Spiritum, sed amborum, profecto testatur, quod ab utroque procedat. Nam Pater idcirco Filii Pater est, quod eum genuit; et Filius idcirco Patris est Filius, quod ab illo sit genitus: consequenter igitur Spiritus Patris et Filii Spiritus dicitur, quod procedat et a Patre et a Filio. In hac autem Trinitate tantam docet inseparabilitatem, ut cum trinitas hominum non possit dici unus homo . At in illa summa Trinitate et Trinitas dicitur Deus et unus Deus, nec  tamen ut in uno Deo sit illa Trinitas, uidelicet ut unaqueque persona singulariter sit Trinitas, id est nec Pater solus Trinitas, nec Filius solus, nec Spiritus sanctus solus; sed cum Pater et Filius et Spiritus sanctus sit unus Deus, est Trinitas unus Deus. Nec enim quemadmodum imago Trinitatis huius habet illa tria, id est memoriam, intelligentiam, dilectionem, et propterea in una persona Trinitas est, non quod unus homo sit trinitas, sed quod in uno homine sint illa tria; ita est in illa summa Trinitate: sed tres persone sunt Pater et Filius et Spiritus sanctus, sed hec tria unus Deus, et propterea Trinitas unus Deus. Tanta societas est trium personarum, tanta consubstantialitas, ut tres unum sint, et unus Deus de tribus predicetur: separantur autem  relatione tantum, substantia uero copulantur. Nam Pater relatiuum est Filii, Filius relatiuum est Patris, Spiritus autem sanctus Patrem et Filium habet relationem, unde conuincitur ab utroque procedere. Item infra : »Deinde in illa summa Trinitate, que Deus est, interualla temporum nulla sunt, per que possit ostendi, aut saltem requiri, utrum prius de Patre natus sit Filius, et postea de ambobus processerit Spiritus sanctus: quoniam Scriptura sancta Spiritum eum dicit amborum.« Ipse est enim de quo dicit Apostolus: Quoniam autem estis Filii, misit Deus Spiritum Filii sui in corda nostra . Et ipse est de quo dicit idem Filius: Non enim uos estis qui loquimini, sed Spiritus Patris uestri qui loquitur in uobis . Et  multis aliis diuinorum eloquiorum testimoniis comprobatur Patris et Filii esse Spiritum, qui proprie dicitur in Trinitate Spiritus sanctus. De quo item dicit ipse Filius: Quem ego mittam uobis a Patre ; et alio loco: Quem mittet Pater in nomine meo . De utroque autem procedere sic docetur, quia ipse Filius ait: De Patre procedit. Et cum resurrexisset a mortuis, et apparuisset discipulis, insufflauit et ait: Accipite Spiritum sanctum , ut eum etiam de se procedere ostenderet. Et ipse est uirtus que de illo exibat, sicut legitur in Euangelio, et sanabat omnes . Quis istic contradicendi locus est? Diuinarum auctoritate Scripturarum ostenditur quod Spiritus sanctus et Patris sit et Filii, et quod ab  utroque procedat; si negari contenditur, negetur Apostolus, negetur et Filius hoc dixisse. Creditur Filio dicenti, quia procedit de Patre; credatur quoque quod miserit eum ab se cum insufflauit, et ait discipulis: Accipite Spiritum sanctum. Nihilominus quoque uirtus, que sanabat omnes, exiens de Iesu Spiritum sanctum a Filio procedere testificatur. Euidenter igitur ostenditur Spiritus sanctus procedere tam a Patre quam a Filio, quanquam et illud euidentissimum sit processionis illius ab utroque testimonium, quod dicitur esse Spiritus et Patris et Filii; est enim Spiritus amborum: non quia creatus per Filium a Patre, quod est impium, sed quod substantialiter procedat ab utroque. Nec quando processerit uel de Patre uel de Filio, uel si postquam  genitus est Filius, processerit ab utroque Spiritus sanctus, ulla monstrari possunt interualla temporum: quod enim antecedit omne tempus, nullius mensura temporis continetur. Non est igitur ordo processionis querendus in tempore, quod paternitatem concludit omne tempus. Nunquam Pater sine Filio, nunquam Filius sine Patre, nunquam Spiritus sanctus sine Patre Filioque, nunquam Pater et Filius sine Spiritu sancto.

Item infra: »Nunquid ergo possumus querere utrum iam processerat de Patre Spiritus sanctus quando natus est Filius, an nondum processerat; et illo nato, de utroque processit, ubi nulla sunt tempora: sicut potuimus querere ubi inuenimus tempora, uoluntatem prius de humana mente procedere, ut queratur quod inuentum proles uocetur,  qua iam parta seu genita uoluntas illa perficitur, eo fine requiescens, ut qui fuerat appetitus querentis, sit amor fruentis, qui iam de utroque, id est de gignente mente, et de genita notione tanquam de parente ac prole procedat? Non possunt prorsus ista ibi queri, ubi nichil ex tempore inchoatur, ut consequenti perficiatur in tempore. Quapropter qui potest intelligere sine tempore generationem Filii de Patre, intelligat sine tempore processionem Spiritus sancti de utroque.« Testatur beatus Augustinus processionem Spiritus sancti tam de Patre quam de Filio fieri. Sed mouet questionem de qua iam superius dictum est, utrum Spiritus sanctus ante Filii natiuitatem processerit de Patre, et post nato Filio processerit etiam ab illo: sed in hanc  questionem illa compellit similitudo, qua dicitur de humana mente procedere uoluntatem priusquam uerbum formetur ex mente, ut fiat appetitus quidam uoluntatis ad querendum, quod cum inuentum fuerit, uocetur tanquam proles mentis, qua generata perficitur uoluntas illa qua processit appetitus quidem ad querendum; sed hec uoluntas et primo de mente nata est antequam quereretur quod inueniri desiderabatur, quo inuento plena perficitur, dum ex ipso inuento multiplicatur; gaudet enim inuenisse quod quesiuit: unde ex utroque nata uoluntas, uidelicet tam de mente quam de inuento, procedit ab utroque; sed prius a mente, et post ab inuento; inde uidelicet ad querendum: hinc autem ut delectetur reperto. Nec tamen ista duplex est uoluntas,  ueluti prior mentis, posterior inuenti, sed una unius quidem rei, uidelicet inuenti inchoationem habens ex mente ad querendum, perfectionem autem eius quod querebat inuenti: ut qui primo fuerit appetitus quidam querendi, post uero factus sit amor inuento fruendi. Sed ista fiunt in rebus creatis que tempore continentur; at in diuinitate, tempus ubi nullum exstat, tale nichil ualet reperiri. Non enim dicitur ibi uel ante fuisse Pater, uel post genitus esse Filius, sed semper Pater in Filio, et Filius in Patre mansit; nec Spiritus sanctus procedendo potuit preuenire natiuitatem Filii: quoniam ubi nullum exstat tempus, nec ante uel post ualet inueniri. Non enim potest consequenti perfici tempore, quod exordium nullum habet ex tempore. Qua  de re qui potest generationem Filii de Patre cogitare sine tempore, cogitet quoque processionem Spiritus sancti tam ex Patre quam ex Filio sine tempore. Sicut igitur non est querendum quando sit natus Filius de Patre, sic nullo modo querendum quando processerit Spiritus sanctus ab utroque; uel si natiuitatem Filii preuenerit de Patre procedendo. Ubi namque sempiternitas inest, temporis ordo deest. Nec ex humane conditione creature lex est ulla diuinitatis estimanda; quoniam ista facta sub tempore temporis ordinem seruat: illa uero conditrix temporis nullo temporis iure disponitur: preuenit enim omnia que tempore continentur.

Subiungit etiam aliud unde comprobet procedere Spiritum sanctum à Patre et à Filio sine tempore,  sicut constat genitum esse Filium de Patre sine tempore: dicit autem: »Et qui potest intelligere in eo quod ait Filius: Sicut habet Pater uitam in semetipso, sic dedit Filio uitam habere in semetipso . Non sine uita existenti iam Filio uitam Patrem dedisse, sed ita eum sine tempore genuisse, ut uita, quam Pater Filio gignendo dedit, ceterna sit uite Patris qui dedit: intelligat sicut habet Pater in semetipso, ut de illo procedat Spiritus sanctus, sic dedisse Filio, ut de illo procedat idem Spiritus sanctus, et utrumque sine tempore; atque ita dictum Spiritum sanctum de Patre procedere, ut intelligatur, quod etiam procedit de Filio, de Patre esse et Filio; si enim quidquid habet de Patre Filius, de Patre habet, utique ut et de illo  procedat Spiritus sanctus. Sed nulla ibi tempora cogitentur, que habent prius et posterius, quia omnino nulla ibi sunt.« Procedere Spiritum sanctum de Filio, sicut procedit de Patre, testificatur; quod tamen procedit a Filio dedisse Patrem Filio, non prius existenti, sed gignendo; quoniam quecunque dedit Pater Filio, non tanquam minori, uel prius existenti, dedit, sed gignendo dedit. Et dat similitudinem qua clarius fiat quod approbat: »Qui potest, inquit, intelligere quod ait Filius: Sicut habet Pater uitam in semetipso, sic dedit Filio uitam habere in semetipso. Non sine uita existenti iam Filio uitam Patrem dedisse.« Existeret Filius sine uita, si prius aliquo modo fuisset quam uiueret, ut existenti iam postea fuerit illa uita contributa. Quemadmodum Genesis  de primo Adam loquitur, dicens: Formauit igitur Deus hominem de limo terre . Et post infertur: Et insufflauit in faciem eius spiraculum uite. Prius namque eum dicit fuisse formatum, et postea iam formato, uidelicet per proprie formationis qualitatem existenti, spiramentum uite contributum. Sed non sic Filio Pater uitam dedit tanquam prius gigneret, cui postea genito uitam donaret: sed gignendo uitam dedit, quoniam substantialiter uita Filius est, cui gignendo uitam dedit. Homo denique prius formatus exstitit, et post uitam accepit, quoniam participando non nascendo uitam accepit: non enim substantialiter uita fuit, sed participatione uite uixit. At uero Filius Patris unigenitus non participatione uitam accepit, sed substantialiter de Patre genitus est uita:  non enim existenti tanquam sine uita manenti data est uita, sed genitus est totus uite cequalis et consubstantialis uite Patris, qui gignendo dedit ei uitam.

Sequitur: »Sed ita eum sine tempore genuisse, ut uita quam Pater Filio gignendo dedit, ceterna sit uite Patris qui dedit.« Hoc dicens ostendit uitam esse Patrem, et uitam esse Filium; sed uita Filius accepit a Patre, ut esset uita; non prius existens sine uita, sed genitus uita, que ceterna sit et consubstantialis uite Patris, qui dedit Filio uitam generando. Quisquis hoc intelligere quomodo sit ualet, intelligat quoque sicut habet Pater in semetipso ut de illo procedat Spiritus sanctus, sic dedisse Filio ut de illo procedat idem Spiritus sanctus. uult enim approbare accepisse Filium a Patre sicut gignendo  uitam, sic etiam gignendo ut de illo procedat Spiritus sanctus, non alter, sedidem qui procedit a Patre. Et cum negare nemo sane mentis ualeat uitam sumpsisse Filium de Patre ut sit uita sicut est Pater, sic Patre ut de illo procedat possit accepisse Filium a consequenter negare non Spiritus sanctus: et hoc utrumque sine tempore; quoniam sicut sine tempore procedit a Patre, sic quoque sine tempore procedit a Filio; quoniam ista processio est minime temporalis, sed eterna. Sicut enim natiuitas Filii de Patre remouet omne tempus, sic processio Spiritus sancti que fit ab uroque, nullum tempus agnouit.

Adiungit: »Atque ita dictum Spiritum sanctum de Patre procedere, ut intelligatur quod etiam procedit  de Filio, de Patre esse et Filio.« uult ut intelligatur cum legitur uel dicitur Spiritus sanctus de Patre procedere, pariter quoque de Filio significari procedere; et idcirco in Patris commemoratione Filium intelligendum; quoniam sit Filio de Patre ut procedat ab eo Spiritus sanctus. Et quia refertur ad auctorem Patrem a quo accepit Filius ut a se procedat Spiritum sanctum, propterea cum dicitur de Patre procedere, sentiendum pariter quod et a Filio procedat. Hinc etiam subiungit: »Si enim quidquid habet, de Patre habet Filius; de Patre habet utique ut et de illo procedat Spiritus sanctus.« Nouimus autem dicente Filio, quod omnia que Patris sunt, sint et Filii: sed hec cum sibi fuerint a Patre data, merito referentur ad eum a quo sunt data. Et idcirco  cum dicitur Spiritus sanctus a Filio procedere, refertur ad Patrem a quo sibi datum est ut ab illo procederet. Unde cum dicit Filius in Euangelio: Spiritus qui a Patre procedit , uult intelligi quod a se quoque dixerit eum procedere, sed sine ulla temporis admotione, quoniam non sit disquirendum utrum prius processerit Spiritus sanctus, et postea natus sit Filius; uel nato Filio, postea processerit Spiritus sanctus ab utroque: non est enim hic cogitandum prius uel posterius, quoniam nullum hic tempus estimandum. Et in consequentibus: »Quomodo ergo non absurdissime Filius diceretur amborum, cum sicut Filio prestat essentiam sine initio temporis, sine ulla mutabilitate nature generatio, ita Spiritui sancto prestet essentiam sine ullo initio  temporis, sine ulla mutabilitate nature de utroque processio.« Monstrat processionem quidem Spiritus sancti tam de Patre fore quam de Filio, sed non querendum si prius de Patre; uel post de Filio; uerum cogitandum quia sicut generatio Filio tribuit substantiam interueniente nullo tempore, nec aliqua intercedente mutabilitate, sic Spiritui sancto processio dedit substantiam preter aliquod tempus, et preter aliquam mutabilitatem: nec disputandam quid ante uel post, sed intelligendam de Patre Filii natiuitatem, et ab utroque Spiritus sancti processionem.

Sequitur: »Ideo enim cum Spiritum sanctum genitum non dicamus, dicere tamen non audemus ingenitum, ne in hoc uocabulo uel duos Patres in illa Trinitate, uel duos qui non sunt de alio quispiam  suspicetur. Pater enim solus non est de alio, ideo solus appellatur ingenitus, non quidem in Scripturis, sed in consuetudine disputantium, et de re tanta sermonem qualem ualuerint proferentium. Filius autem de Patre natus est; et Spiritus sanctus de Patre principaliter, et ipso sine ullo interuallo temporis dante, communiter de utroque procedit. Diceretur autem Filius Patris et Filii, si, quod abhorret ab omnium sanorum sensibus, eum ambo genuissent. Non igitur ab utroque est genitus, sed procedit ab utroque amborum Spiritus.« Perseuerat approbare Spiritum sanctum tam de Patre quam de Filio procedere: obuiat autem in hac propositione contradicentium disputationi, qui dicunt utriusque esse  Filium, si ab utroque procedit Spiritus sanctus: uerum prius de nomine tractat, id est quid dicatur Spiritus sanctus, genitus an ingenitus, et negat neutro uocabulo appellandum: et causam infert, qua comprobet quod affirmat, ea uidelicet: quia si dicatur genitus, erit duorum Filius, id est Patris et Filii, quod dicit execrabile christiane pietati; sed nec ingenitum posse uocitari; hoc enim proprie Patri deputatur, quoniam de nullo est alio; sui namque principium est ex sese consistens, nec aliquid habet precedens; est enim uniuersitatis princicipium, fons et origo. Cum igitur nec genitus, nec ingenitus dici fideliter possit Spiritus sanctus, procedens proprie uocitatur, sed non a solo solus, uidelicet a Patre solo solus Spiritus sanctus procedens,  quemadmodum Filius solus a solo Patre dicitur natus: procedit autem ab utroque, id est et a Patre et a Filio intemporaliter, quoniam eternaliter; nec tamen dicuntur eum genuisse, quoniam nec Filius Patris est, nec Filius Filii, sed ab utroque procedens. Est enim amborum Spiritus. Sic euidenti ratione monstratur ab utroque procedere Spiritus sanctus, dum manifeste docetur non eum solum a solo Patre procedere, ne Filius esse Patris dicatur: sed nec a solo Filio, ne Filius Pater esse blasphemetur, sed dicitur Spiritus sanctus et procedens, et de utroque procedens.



CAPUT Iu. Ex eodem.

Mouet autem multos quid sit inter generationem  et processionem. Ista uero questio quoniam inexplicabilis esse uidetur in illa incorporea et inuisibili Trinitate, dicendum quid preclarissimus auctor Augustinus senserit. Subiungit itaque  sic loquens: »uerum quia in illa ceterna, et cequali et incorporali, et ineffabiliter immutabili, atque inseparabili Trinitate difficillimum est generationem a processione distinguere, sufficiat interim eis qui extendi non ualent amplius, id quod de hac re in sermone quodam proferendo ad aures populi Christiani diximus, dictumque conscripsimus. Inter cetera enim cum per Scripturarum sanctarum testimonia docuissem, de utroque procedere Spiritum sanctum. Si ergo, inquam, et de Patre et de Filio procedit Spiritus sanctus, cur  Filius dixit: De Patre procedit? Cur putas, nisi quemadmodum solet ad eum referre, et quod ipsius est, de quo et ipse est? Unde illud est: Mea doctrina non est mea, sed eius qui me misit . Si igitur hic intelligitur eius doctrina, quam tamen dixit non suam, sed Patris, quanto magis illic intelligendus est et de ipso procedere Spiritus sanctus, ubi sic ait: De Patre procedit: ut non diceret, de me non procedit? A quo autem habet Filius ut sit Deus  ab illo habet utique ut etiam de illo procedat Spiritus sanctus: ac per hoc Spiritus sanctus, ut etiam de Filio procedat, sicut procedit de Patre, ab ipso habet Patre. Hic utcunque etiam illud intelligitur, quantum a talibus  quales nos sumus intelligi potest, cur non dicatur natus esse, sed potius procedere Spiritus sanctus; quoniam si et ipse Filius diceretur, amborum utique Filius diceretur; quod absurdissimum est. Filius quippe nullus est duorum, nisi patris et matris. Absit autem ut inter Deum Patrem et Deum Filium tale aliquid suspicemur; quia nec Filius hominum simul ex patre et matre procedit; sed cum in matrem procedit ex patre, non tunc procedit ex matre: et cum in hanc lucem procedit ex matre, non tunc procedit ex Patre. Spiritus autem sanctus non de Patre procedit in Filium, et de Filio procedit ad sanctificandam creaturam, sed simul de utroque procedit: quamuis hoc Pater Filio dederit, ut quemadmodum de se, ita de illo quoque procedat. Neque  enim possumus dicere quod non sit uita Spiritus sanctus, cum uita Pater, uita sit Filius: ac per hoc sicut Pater cum habeat uitam in semetipso, dedit et Filio habere uitam in semetipso; sic ei dedit [a 1Kb] uitam Spiritum sanctum procedere de illo sicut procedit et de ipso.«

Hec beatus Augustinus de sermone quem se dixit fecisse coram populo, transtulit in librum decimum quintum de sancta Trinitate. De quo sermone supra iam testimonia posuimus, et quid nobis uisum exinde fuerit breuiter diximus, que replicare nunc credimus non esse necessarium. Hoc solummodo dicendum quod inter generationem ac processionem hanc dicit esse differentiam, quod generatio sit Filii, quoniam ipse natus esse dicatur de Patre; processio  uero pertineat ad Spiritum sanctum; nec eum posse dici generatum; quod si dicatur natus, tam Patris quam Filii esse dicetur: quod summe dicit esse stultitie, neque diuine generationi conuenire. Quando namque quisque Filius de Patre, Filioque natus exstitit? Ergo quoniam ista sunt absurdissima, dicatur Filius natus de Patre, Spiritus uero sanctus procedens ab utroque. Nec hoc inconuenienter. Dictum namque est, Patrem solum ex nullo: ex Patre uero Filium et Spiritum sanctum. Et Patrem esse uitam, Filium etiam uitam, Spiritum quoque sanctum uitam. Sed uitam de nulla uita Patrem solum; Filium uero uitam de Patre solo, sed genitam; Spiritum quoque sanctum uitam non de solo Patre, nec de solo Filio, sed ab utroque; sed non sic de Patre, ut  inde procedat in Filium, et rursus de Filio procedat ad creature sanctificationem: non enim isthic ulla momenta temporis, uel ordo cogitandus. Simul denique procedit ab ambobus, id est, cum procedit a Patre, procedit a Filio; et cum procedit a Filio, procedit a Patre, nullo uel tempore uel ordine mediante: hoc tamen interesse ut Pater a nullo acceperit, ut de illo procederet Spiritus sanctus: at uero Filius a Patre percepit, ut ab eo procederet idem Spiritus sanctus.

Item in libro disputationis contra quinque Hereses,  sic de Spiritu sancto sermonem terminans, ait: »Quid aliud dicam fatigatus fatigatis? Qui Spiritum sanctum a Patre et Filio, eternitate, substantia, uel communione separat, eumque negat Spiritum esse Patris et Filii, plenus est spiritu immundo, uacuus Spiritu sancto.« Audiant hec impugnatores ueritatis, negantes Spiritum sanctum de Patre Filioque procedere. Quod cum negant, negant eum esse Patris Filiique Spiritum: et pertimescant se spiritu plenos esse immundo, uacuosque Spiritu sancto: nec posse ueniam consequi, tante si non blasphemie renuntiauerint. Quod si nolunt audire maligni, audiant pietatis amici, et exhorrescant impietatis blasphemiam, ut repleantur Spiritu sancto.

Item in libro contra Maximinum Arianum : »Dicis uos Spiritum sanctum honorare, ut doctorem, ut ducatorem, ut illuminatorem, ut sanctificatorem: Christum colere ut creatorem: Patrem cum sincera deuotione adorare ut auctorem. Si auctorem propterea dicis Patrem, quia de ipso est Filius, non est autem ipse de Filio: et quia de illo et Filio sic procedit Spiritus sanctus, ut ipse hoc dederit Filio, gignendo eum talem ut etiam de ipso procedat Spiritus sanctus. Si creatorem sic dicis Filium, ut creatorem non neges Patrem, nec Spiritum sanctum. Si denique Spiritum sanctum dicis sic doctorem, ducatorem, illuminatorem, sanctificatorem, ut hec opera nec Patri audeas auferre, nec Filio, ista tua etiam nostra sunt uerba.« Hec sanctus Augustinus aduersus Arianos.  uideant isti cuius uelint esse fidei uel imperatores, uel Ariomanite. Si negant Spiritum sanctum de Patre Filioque procedere, catholice fidei repugnant; et Ariani dogmatis assertores efficiuntur. Quod si catholici sunt, et oderunt praui dogmatis falsitatem, non arguunt Latinos, imo catholicam confitentem Spiritum sanctum de Patre Filioque procedere; ista quoniam negare, Ariane perfidie manifestum est consentire.

Item in eodem libro : »Queris a me:  si de substantia Patris est Filius, de substantia Patris est Spiritus sanctus, cur unus Filius sit, et alius non sit Filius? Ecce respondeo, siue capias, siue non capias: De Patre est Filius, de Patre est  Spiritus sanctus; sed ille genitus, iste procedens. Ideo ille Filius est Patris, de quo est genitus; iste autem Spiritus utriusque, quoniam de utroque procedit.« Negabat Maximinus Arianus, contra quem agit beatus Augustinus, Spiritum sanctum de Patre procedere. Dicebat enim eum minorem Filio, nec consubstantialem Patri, uolens euacuare quod fides catholica tenet, Spiritum sanctum consubstantialem Patri Filioque. Et ideo dicebat: Si de substantia Patris foret Spiritus sanctus, sicut de substantia Patris est Filius, esse iam consequenter duos filios.  Cui respondens beatus Augustinus, dicit eum et de Patre procedere, quoniam eiusdem est cum Patre substantie; nec tamen esse Filium, quoniam non est natus, sed procedens: Filius namque qui est natus, est de substantia Patris, et idcirco Filius, quia natus. At uero Spiritus sanctus, quanquam sit de substantia Patris, non est tamen Filius, quia non est genitus. Procedit autem de substantia Filii, quoniam est utriusque Spiritus, et consubstantialis amborum. Hoc qui negat, Arianis consentit et catholice fidei contradicit.

Sequitur: »Sed ideo cum de illo Filius loqueretur, ait: De Patre procedit : quoniam Pater processionis eius est auctor, qui talem Filium genuit, et gignendo ei dedit ut etiam de ipso procederet  Spiritus sanctus. Nam si non procederet et de ipso, non diceret discipulis: Accipite Spiritum sanctum ; eumque insufflando daret, ut a se quoque procedere significaret, aperte ostenderet flando, quod inspirando dabat occulte. Quia ergo si nasceretur, nec tantum de Patre, nec tantum de Filio, sed de ambobus utique nasceretur: sine dubio Filius diceretur amborum. Ac per hoc quia Filius amborum nullo modo est, non oportuit eum nasci de ambobus. Amborum est ergo Spiritus, procedendo de ambobus.« Approbat quod de Filio procedat Spiritus sanctus, et hoc uoluisse significare Filium, cum de illo loqueretur in Euangelio, dicens: De Patre procedit. Non enim eo modo dixit hoc ut eum a se negaret procedere, sed auctoritatem processionis  retulit ad Patrem, qui talem genuit Filium, et illi gignendo contulit, ut non solum de Patre, uerum etiam de Filio procederet Spiritus sanctus. Et hoc affirmat ex alio testimonio, quo post resurrectionem apparens discipulis Saluator ait: Accipite Spiritum sanctum. Et ne uerbis tantum, uerum etiam insufflatione daret quod eos accipere iubebat, dicit quod insufflando locutus sit discipulis ut acciperent Spiritum sanctum; eumque insufflando dederit, significans aperte flando a se procedere, quod spirando dabat occulte. Pariter quoque soluens questionem, ne Filius sit amborum, quoniam procedit ab ambobus, sicut impietas Ariana calumniabatur, dicens, »Quia si nasceretur Spiritus sanctus, non tantum nasceretur de Patre, nec tantum nasceretur de Filio;«  quoniam procedit ab utroque. Procedit, inquam, non nascitur: sed de ambobus utique nasceretur, quoniam procedit ab ambobus; et diceretur sine dubio Filius amborum. Nunc autem remouetur generatio Spiritus, quoniam non est Filius nec Patris, nec amborum; ac propterea non oportuit nasci de ambobus; quoniam qui natiuitatem non habet, filietatem refutat, et qui filius non est, nasci nullo modo debuit. Est autem amborum Spiritus procedendo de ambobus. Subuertit igitur Arianam calumniam, falsitatis inuidia conflatam, et impietatis malignitate progenitam, asserere cupientem non esse Spiritum de substantia Patris, quia si foret, esset Filius. Sed iste uir catholicus catholica disputatione  demonstrat esse quidem de substantia Patris Spiritum, nec tamen esse Filium; quoniam non est idem procedere, quod est nasci.

Hinc consequenter intulit: »Quid autem inter nasci et procedere intersit, de illa excellentissima natura loquens, explicare quis potest? Non omne quod procedit nascitur, quamuis omne procedat quod nascitur; sicut non omne quod bipes est, homo est; quamuis bipes sit omnis qui homo est. Hoc scio: distinguere autem inter illam generationem et hanc processionem, nescio, non ualeo, non sufficio.« Testatur doctor eximius, et hereticorum expugnator uehementissimus, Spiritum sanctum non esse Filium, qui non est natus, sed procedit, non a Patris tantum substantia, sed etiam a Filii. Cum autem sit  utriusque substantie consors, ut pote consubstantialis, et dicatur de Patre procedere de quo et nascitur Filius, non parua uertitur questio, quid sit inter natiuitatem et processionem. Et confitetur de illa excellentissima natura non solum sibi, uerum nulli mortalium possibile fore distinguere, quid sit inter nasci et procedere; quamuis comprehendatur quod non omne quod procedit, nascatur; attamen omne procedens est quod nascitur: non enim potest aliquid nasci, si non procedat ex eo de quo nascitur, ut filius ex parente. Cum enim ex secretis uteri materni procedit in lucem, dicitur nasci, sed non ita cum procedit ex secretis patris in matrem. Processionem quippe negare non ualemus, cum fiat defluxio seminis in uterum matris, de quo postea filius procedens  natus esse dicitur. Non ista dicimus uelut alio tempore de Patre processerit Spiritus, et alio de Filio; uerum ostendere uolentes non omnem processionem esse generationem; omnem autem generationem esse processionem: sicut non omne quod bipes est, homo est; quamuis bipes sit omnis qui homo est. Hoc quod ponit exemplum, propter distinctionem ponit natiuitatis et processionis; non tamen proprie significans quid sit nasci uel procedere, sed ueluti cum dicitur: quid sit species, quid sit genus. Bipes enim genus est eius speciei que est homo; et homo species est eius generis quod est bipes; si genus consideres, et homo, et uolatile bipedes sunt; si speciem, homo bipes est. Idcirco dixit: Non omne bipes homo; quoniam hoc generali uocabulo  etiam aues comprehenduntur. At uero cum dixeris hominem, comprehendis omnem quidem hominem simul, sed non omne quod est bipes: amplius enim significat quam homo; et ideo hec definitio nec hominem proprie significat, nec bipedem proprie: sic et processio et natiuitas. In processione namque monstratur natiuitas, sed non semper: ueluti cum dicitur: De ore sapientis procedit mel. Et Psalmista de sole: Et ipse tanquam sponsus procedens de thalamo suo . Thalamum namque solis secretum quoddam, et ab hominum conspectu remotum significat, unde lucem prebiturus mortalibus singulis diebus procedit. At uero natiuitas processionem semper  ostendit, quia nunquam potest fieri sine processione: quidquid enim nascitur, etiam procedit: ac propterea dicit quidem beatus Augustinus quid sit generatio et processio, sed sicut in genere, uel sicut in specie, non uero sicut in proprio; dicit enim hec se nescire, nec propriis finibus illa posse distinguere. Et cur hoc? subiicit causam, inquiens: »Quia et illa et ista est ineffabilis, id est generatio Filii, et processio Spiritus sancti.« Sicut propheta de Filio loquens, ait: Generationem eius quis enarrabit ? ita de Spiritu sancto uerissime dicitur: Processionem eius quis enarrabit?

Quibus uerbis ostendit et natiuitatem Filii, sicut processionem Spiritus sancti, non enarrari posse, quia sint ineffabiles: ac propterea non deberi scrutari  quod non possit enarrari; quia nullo modo possit comprehendi. Debere uero sufficere quod super his Scriptura sancta testatur, natum Filium de Patre, Spiritum uero sanctum procedere, non a Patre solum, uerum et a Filio; sicut consequenter insinuat, dicens: »Satis sit ergo nobis, quia non est a seipso Filius, sed ab illo de quo natus est, non est a seipso Spiritus sanctus, sed ab illo de quo procedit. Et quia de utroque procedit, sicut iam ostendimus, unde et Spiritus Patris dictus est, ubi legitur: Si autem Spiritus eius qui suscitauit Christum a mortuis, habitat in uobis. Et Spiritus Filii, ubi legitur: Qui autem Spiritum Christi non habet, hic non est eius .« Hic aduersus Maximinum Arianum doctor Augustinus agens, ostendit Spiritum  sanctum tam de Patre quam de Filio procedere, quod qui negare contendunt, Ariomanitas se fore confitentur, nec consubstantialem Spiritum sanctum Filio fatentur: quoniam si non procedit ab illo, non est eiusdem substantie cuius est Filius: ac per hoc iam aut creaturam Spiritum sanctum blasphemabit, aut Filium non omnia que Patris sunt habere denegabit. Negare uero non potest Spiritum sanctum Spiritum esse Filii, dicit enim Apostolus: Quoniam estis filii, misit Deus Spiritum Filii sui in corda nostra, clamantem: Abba, Pater . Quod si est Spiritus Filii, sicut Apostolus confitetur, aut erit subiectus, quod uult Arianus, qui connumerat eum creaturis; aut procedens ex Filio, quod confitentur catholici. Eligant ergo quod uolunt imperatores Grecorum:  negare non possunt Spiritum sanctum Spiritum esse Filii; dicant ergo quomodo Filii, si non procedit ab ipso. Nam si processionem negant, predicant creationem, quod impietatis esse constat Ariane, quia non potest esse Filii Spiritus, si non uel creatus sit, uel procedens ab illo.

Item in consequentibus : »Quid est autem: In principio erat uerbum ; nisi in Patre erat Filius? Et ipse Filius interrogatus a Iudeis, quis esset, respondit: Principium qui et loquor  uobis . Pater autem principium non de principio; Filius principium de principio: sed utrumque simul, non duo, sed unum principium. Sicut Pater Deus, et Filius Deus, ambo autem simul, non duo dii, sed unus Deus. Nec Spiritum sanctum de utroque procedentem negabo esse principium, sed hec tria, simul sicut unum Deum, ita unum dico esse principium.« Negat esse creaturam Spiritum sanctum, dicens eum esse principium sicut Pater est principium, et Filius principium: sed Pater principium de nullo principio, Filius autem principium, sed de Patre principio: Spiritus quoque sanctus principium non de nullo principio, nec de Patre solum principio, sed de utroque, id est Patre principio Filioque: nec tamen tria principia, sed  unum principium; quemadmodum non tres dii Pater et Filius et Spiritus sanctus, quamuis singulus eorum dicatur Deus: sed hi tres unus Deus.

Item in posterioribus : »Lux de luce, Filius de Patre, et simul ambo lux una: sicut Deus de Deo, et simul ambo utique Deus unus; et hoc totum non sine Spiritu amborum.« Quod dicens testatur eum ab utroque procedere. Nam si Spiritus est Patris, quia procedit a Patre; consequenter quoque Spiritus est Filii, quoniam procedit ab illo: non enim diuersa causa dicitur Spiritus esse Patris, et Spiritus Filii, sed una eademque; illa uidelicet, quia procedit ab utroque, sicut Spiritus est utriusque. Nam si dicas eum Spiritum Patris, quia procedit de Patre, quenam causa restat ut dicatur Spiritus  Filii, nisi quia procedat et ab illo? Hec beatus Augustinus aduersus Maximinum agens Arianum, de sancti Spiritus processione ex Filio sensit, dixit, scripsit, Arianam perfidiam damnans, catholice uero fidei pietatem affirmans; cui contradicere quis molitus fuerit, hostis catholice fidei reperitur.

Hic etiam in collatione dialogi contra Pascentium Arianum disputans  ait: »Si enim in homine credente ipse totus Deus credendus est habitare, quomodo Filium totum in se Pater, aut Filius Patrem totum non credatur excipere? Ac per hoc ipse in Patre, et Pater in eo manet, et ex Patre et Filio sanctus credendus est Spiritus non solum processisse, sed semper ad agenda opera Trinitatis omnino procedere.«  Unum esse dicit sanctum Spiritum ex sancta Trinitate cooperatorem, qui non solum substantia, uerum operatione Patri Filioque copuletur tanquam ab utroque procedens, et cum utroque cooperans: quod non posset facere, si non ab utroque procedendo substantiam et accepisset et accipiat.



CAPUT u. Ex Gennadio et Fulgentio.

Gennadius, [a 1Kb] Constantinopolitanus episcopus, uir multa lectione antiquorum peritus, in libro Ecclesiasticorum  Dogmatum de Spiritus sancti processione sic loquitur: »Credimus unum Deum esse Patrem et Filium et Spiritum sanctum. Patrem eo quod habeat Filium; Filium eo quod habeat Patrem; Spiritum sanctum, eo quod sit ex Patre et Filio. Pater ergo principium diuinitatis, principale nomen: quia sicut nunquam fuit non Deus, ita nunquam fuit non Pater, a quo Filius natus, a quo Spiritus sanctus non natus; quia non est Filius, neque ingenitus, quia non est Pater; nec factus Spiritus sanctus, quia non est ex nichilo, sed ex Deo Patre, et Deo Filio Deus procedens.« Dilucide satis esse profitetur Spiritum sanctum ex Patre et Filio, quod est de substantia Patris Filiique procedere. Non enim aliter ex utroque poterat esse, si non  substantialiter procederet ab utroque. Propter quod dicit in consequentibus, quod ex Deo Patre et Deo Filio Deus sit procedens. Et cum eum dicat procedentem, negat tamen eum dici debere uel natum, quia non est Filius, uel ingenitum, quia non est Pater.

Fulgentius episcopus, litterarum studiis admodum eruditus, et uite sanctitate perspicuus, ab Arianis quoque pro catholica fide multa perpessus, in libro Questionum de Spiritus sancti processione sic ait: »Sic totum quod est ipsa natura, commune tribus inuenitur esse personis, ut aliquid tamen inueniatur, quo proprie unaqueque persona noscatur: quod tamen nec inueniatur separabile, nec possit esse commune. Nam proprium Patris dicimus esse, quod genuit: proprium dicimus Filii  esse, quod solus de solo Patre natus est, proprium Spiritus sancti quod de Patre Filioque procedit. In his uero propriis nulla est nature separatio, sed quedam personalis agnitio.« Dicit hic auctor quid commune, quid proprie unaqueque sancte Trinitatis persona noscatur habere; commune quidem inest tribus personis unius nature consubstantialitas; proprium uero singulis, quod Pater solus genuit, Filius solus natus de Patre solo, Spiritus sanctus quod de Patre Filioque procedit. Qua de re qui recipiunt Patris inesse proprium, quod sit genitor, et Filii proprium, quod sit genitus, recipiant quoque necesse est esse Spiritus sancti proprium, quod de Patre Filioque procedit. Quod si negare contendunt, dicant quid sit ei proprium. Nam processio de  Patre communis est etiam Filio; quoniam omne quod nascitur procedit etiam, ergo secundum doctoris huius sententiam, proprium est Spiritus sancti quo de Patre Filioque procedit, quod nec Patri nec Filio cernitur esse commune: siquidem Pater de nullo, Filius uero de solo Patre, Spiritus autem sanctus de utroque.

Item in consequentibus: »Non ergo potuit Spiritum sanctum diuinitas Filii accipere, cum ipse Spiritus sanctus sic procedat a Filio, sicut procedit a Patre; et sic detur a Filio, sicut datur a Patre. Nec illa natura, unde Spiritus sanctus habet originem, potuit uel exspectare uel accipere largitatem. Spiritus ille totus est Patris, totus est Filii;  quia unus naturaliter Spiritus est Patris et Filii. Proinde totus de Patre procedit et Filio, totus in Patre manet ac Filio; quia sic manet ut procedat, sic procedit ut maneat. Unde naturaliter hanc habet cum Patre ac Filio unitatis plenitudinem, et plenitudinis unitatem, ut totus a Patre, totus habeatur a Filio. Non ergo accepit Spiritum sanctum diuinitas Filii, cum qua unius est nature Spiritus sanctus, et ex qua habet quidquid habet, imo de qua est hoc quod est; quia quod naturaliter habet, hoc est.« Locus iste tractatur de plenitudine diuinitatis Christi, et de ipsius humanitate: humanitatem quidem dicit accepisse Spiritum sanctum, non quidem ad mensuram, quia diuinitatis plenitudo consistit in illa, sicut Euangelium testatur, dicens de Christo:  Et uidimus gloriam eius, gloriam quasi unigeniti a Patre, plenum gratie et ueritatis . ueritas ad diuinitatem, gratia refertur ad donum. Ut enim homo de uirgine natus perfectus esset Deus, sicut perfectus est homo, non merito, sed gratie diuine dono percepit. At uero diuinitas naturaliter habet, ut sit plena atque perfecta, nullius indiga, nec minorationem ualens accipere, nec augmentum sustinere. Secundum hanc diuinitatis plenitudinem Filius Dei Christus non potuit Spiritum sanctum accipere, quandoquidem ipse Spiritus sanctus sic procedat ab ipso, sicut et a Patre procedit, et detur ab illo nichilominus, quemadmodum datur a Patre. Qua de re diuinitas Filii, de qua sumit originem Spiritus sanctus, non ualet accipere largitatem eius,  cui sit causa existendi: est enim ille Spiritus totus Patris, et totus Filii; et cum sit amborum totus, uel alterutrius totus, non conuertibilitate fit, ut Pater et Filius dicantur esse Spiritus sanctus uelut ab illo suscipientes essendi causam; nec solus Filius Spiritus sancti Filius, uelut ab illo percipiens existentiam, quoniam naturaliter unus Spiritus est tam Patris, quam Filii, percipiens ab illis essentiam. Proinde sicut beatus Fulgentius testatur, totus de Patre procedit, et totus de Filio: non enim pars illius a Patre, pars quoque procedit a Filio; neque pars manet eius in Patre, pars rursus in Filio. Est enim insecabilis, et impartibilis, neque ex diuersis compositus: et sic manens ut procedat, sic procedens ut maneat. Naturaliter enim habet cum Patre  ac Filio plenitudinem unitatis, et unitatem plenitudinis, et totus habetur a Patre, et totus habetur a Filio. Non ergo diuinitas Filii Spiritum sanctum accepit, quem prius non habuit, cum sit Spiritus sanctus eiusdem nature cuius est Filius, utpote de quo accepit quidquid habet, imo de quo est hoc quod est; quoniam substantialiter de diuinitate Filii est. Quibus omnibus euidenter ostenditur Spiritus sancti processio non minus esse de Filio quam de Patre: quod quisquis negare intenderit, negabit pariter Spiritus sancti subsistentiam: quoniam non potest subsistere, nisi essentiam accipiat ab illo de quo procedendo subsistit. Hoc sanctus Fulgentius aduersus Arianam perfidiam disputans de Spiritus  sancti processione locutus est, approbans uerissime dici tam a Patre quam a Filio procedere Spiritum sanctum, quoniam sit utriusque Spiritus, essentiam accipiens ab utroque; quod qui negat, monstratur Ariane perfidie obnoxius esse.



CAPUT uI. Ex Athanasio.

Sed ad Athanasium, Alexandrinum episcopum, reuertamur, quem in exordio catholicorum testium primum posuimus, ut is sit clausula testificationis de processione sancti Spiritus a Filio, qui fuit initium. In libro namque secundo de propriis Personis, et de unito nomine diuinitatis aduersus Arianos sic ait: »In hoc sane alius est Pater in persona, quia uere genuit; et in hoc est aliud Filius a Patre  in persona, quia uere ab eo genitus est. Sed in hoc alius est in persona Spiritus hic principalis paraclitus a Patre et Filio, qui in Pentecoste in apostolos effusus est, quia uere de unita diuinitate Patris et Filii procedit.« Hic auctor singularum proprietatem personarum distinguens, et unitate diuinitatis coniungens, ostendit quid singulis sit proprium, quid commune. Proprium Patris esse dicens, quod genuit; in quo nec Filio nec Spiritui sancto participatur, alioquin non ei esset proprium Patris uocabulum: et Filius in hoc discernitur a Patre quod genitus sit, ille genuerit; sed nec in generationis proprietate Spiritus sancti communionem recipit ullam, quoniam cum hic sit genitus, illo  non esse genitus approbetur. Spiritus autem sanctus hoc rursus habet proprium, ut nec genuerit, nec genitus sit, sed de unita Patris et Filii diuinitate procedat; in quo nec Patri nec Filio communicat. Pater enim de nullo, Filius de solo Patre, Spiritus autem sanctus de Patre Filioque. Quod qui negare contendit, ostendat unde Spiritus sancti persona distinguatur a Patris Filiique proprietate. Et he tres persone sancte Trinitatis suis proprietatibus cum distinguantur a singulis, diuinitatis unitate sociantur, ut nullam contineant in diuinitatis communione differentiam, sed sit in personis proprietas, in diuinitate indifferens unitas.

Item in libro septimo: »Cur qui me uidet, uidet et Patrem meum , indicat, si non est in  his una inuisibilis imago nature ueritatis? Cur legitis, seruari ueritatem Spiritus in uinculo pacis , si eum de ipsa unita diuinitate Patris, et Filii esse non accipitis? Cur legitis uas electionis dixisse: Omnes unum Spiritum potauimus , si eum uos de unita uera deitatis natura discernitis?« Testatur Filium eiusdem nature esse cuius sit Pater, quod negabant Ariani, quoniam sit in Patre Filioque una inuisibilis imago nature ueritatis. Testatur et Spiritum sanctum eiusdem substantie fore cuius sit et Filius, quoniam existat de unita  deitate Patris et Filii: quod dicens, liquido monstrat quod procedat ab utroque: cum enim sit deitas Patris et Filii sic unita, ut nullam differentiam recipere possit, non potest procedere Spiritus de deitate Patris, nisi procedat et de Filii. Quemadmodum nec de Filii deitate, nisi procedat etiam de Patris; alioquin unita deitas Patris et Filii non erit iam indifferens, si procedat Spiritus de deitate Patris, et non pariter procedat de deitate Filii: ac per hoc iam non erit unita: quod est impium et Arianum. Dicatur ergo, secundum fidem catholicam, quod beatus Athanasius confitetur, Spiritum sanctum de unita deitate Patris et Filii esse. Item testatur quod unum Spiritum potauerimus. Quod dicens, approbat non alium esse Patris Spiritum, et alium Filii, sed qui  sit Filii, sit etiam Patris, ipseque est de unita uera deitatis natura, id est, Patris Filiique substantia, que tanta unitate consistit, ut nulla separatione diuidatur; cuius substantie dum Spiritus sanctus sit quoque unus, approbatur euidenter a Patre Filioque procedere, quibus in unita natura deitatis coniungitur.

Item infra: » [a 1Kb] Hypocrite, quemadmodum suscipitis: Hec omnia operatur atque idem Spiritus, diuidens unicuique sicut uult , si eum de unita deitatis operatione secernitis? Unita deitas totius est sancte Trinitatis, in qua pariter consistit et persona Spiritus sancti, sine qua nec Trinitas erit.« Ergo dicens deitatem unita operatione coniungi, testatur Spiritui sancto Patrem Filiumque  cooperari; nec posse natura secerni quos eadem operatio coniungit. Consequenter ergo de unita constat natura Patris Filiique Spiritus, quibus et substantia iungitur et operatione. Item: »Hypocrite, quomodo accipitis dictum fuisse: Idem Spiritus, idem et Dominus, idem et Deus ; si eum uos uerum Deum de uera natura, in omnibus mirabilia operantem non suscipitis?« Spiritum et Dominum dicit et Deum: et uerum quidem Deum de uera natura. Dum dicit de uera natura, confitetur non a se fore Spiritum sanctum, sed de uera natura Patris Filiique. Sicut enim nature ueritate Pater et Filius non separantur, sic Spiritus sanctus de utriusque subsistit uera natura: quoniam non potest procedere de natura Patris, si non etiam procedat  de natura Filii: quoniam que natura Patris est, eadem est et Filii. Et dicendo beatus Athanasius Spiritum sanctum uerum Deum de uera natura, nec addendo Patris uel Filii, profecto dat intelligi de utriusque uera natura uerum Deum Spiritum sanctum esse, in omnibus mirabilia operantem.

Item: »Hypocrite, per quem subministratur sermo sapientie, siue uerbum scientie, siue fides, siue gratia sanitatis, siue operatio uirtutum, siue prophetia, siue separatio Spirituum, nisi quoniam de unita plenitudine est?« Hec omnia que commemorat,  dona sancti Spiritus esse nemo fidelium ambigit. Inferens autem in conclusione hec Spiritum sanctum posse, quoniam de unita plenitudine est, profecto confitetur quod de Patre Filioque procedit. Unita namque plenitudo diuinitatis Patris est et Filii: nam cum sit plena diuinitas Patris, et plena diuinitas Filii, quia perfecta, quia non ualens augeri; ita tamen unita, ut non due plenitudines, sed una plenitudo; sicut nec due deitates, sed una deitas et dicatur, et existat; et de hac unita plenitudine Patris et Filii procedit, plenus et ipse consistens Deus, quia non ualens augmenti recipere quantitatem. Si enim iuxta nouam heresim de Patre tantum procedit Spiritus, non de unita plenitudine procedit, quoniam non est illic communitas Filii,  singularitas ubi est Patris. Est autem hoc falsum atque heretice prauitatis plenum. Dicatur igitur iuxta beati Athanasii sententiam, de unita plenitudine procedere Spiritus sanctus, quoniam consistit de uera deitate tam Patris quam Filii uerus Deus.

Item infra: »Ergo quia dixit: uerbo Domini celi firmati sunt, et Spiritu oris eius omnis uirtus eorum , cognosce hoc uerbum substantiuum non aliunde quam de Patre proprium natum fuisse; sed et Spiritum oris eius eum Spiritum dixit, qui de ipsa unita substantia processit.« Ariani negabant tam Filium quam Spiritum sanctum Patris esse consubstantiales, et ideo per totius disputationis textum presentem tam Filii quam sancti Spiritus consubstantialem deitatem Patri contendit approbare:  quemadmodum loco presenti, uerbo Domini celos firmatos dicens, Filii diuinitatem; Spiritu uero oris eius omnem uirtutem eorum, Spiritus sancti consubstantialitatem significat. De quo subiungit etiam, quod de ipsa unita substantia processit. Insinuans profecto quod de Patre Filioque procedat, quorum est unita substantia. Hinc consequenter ait: »Sic autem inuenimus non ex alia natura quam de ipsa.« Subauditur esse Spiritum sanctum. Blasphemabant Ariani Spiritum sanctum ex alia natura fore quam sit Pater: nam contendebant eum esse creaturam. Quos explodens beatus Athanasius, dicit eum non ex alia natura esse quam Pater, et de unita substantia Patris Filiique processisse. Ac per hoc testatur unitam esse Patris et Filii et Spiritus sancti  substantiam, quam Greci dicunt et unitam eiusdemque esse Trinitatis operationem.

[a 1Kb] In libro octauo: »Quomodo ergo duo ligna coniuncta missa in fornacem ignis, et de duobus lignis procedit flamma inseparabilis, sic de Patre et Filii uirtute procedit Spiritus sanctus, ipsam uirtutem deitatis habens.« Nemo putet Deum Patrem et Deum Filium tanquam duo ligna unius flamme uoluisse dicere beatum Athanasium subiectos Spiritui  sancto, uerum de rebus materialibus sumpsisse similitudinem eius rei, que non est materialis, uel loco diuisibilis; et non ex toto, sed pro parte: non enim creatura potest ex omni parte Creatori consimilis inueniri, qua de re sensum debemus potius intelligentie perpendere. Dicit enim, non quia Spiritus sanctus de Patre Filioque procedit tanquam de duobus lignis unus ignis et inseparabilis, Spiritum sanctum idcirco separabilem uideri; uel tanquam duos spiritus, unum Patris et alterum Filii, sed unum eumdemque Spiritum sanctum, unam eamdemque deitatis uirtutem habentem, quam habet Pater et Filius, a quibus procedit. Nec hoc uel impossibile, uel incredibile uideri, quoniam in rebus materialibus inueniatur aliquid de duobus nasci  quod singulariter subsistat, nec dualitatem recipiat. Item in eodem libro: »Pater in Filio, et Filius in Patre; Spiritus autem sanctus coniunctio diuine uirtutis, et unitas Trinitatis.« Hec dicens ostendit Spiritum sanctum caritatem esse Patris et Filii, neque enim aliud est quo potentius et conuenientius unitas sancte Trinitatis perficiatur. Non tamen sic accipiendum hic caritatem, que est Spiritus sanctus, ut sit qualitas, et non substantia, cum una sit persona sancte Trinitatis. Coniunctionem autem appellat Spiritum sanctum, uel unitatem Patris et Filii, quoniam de utroque procedens utrumque coniungit, manens ipse non diuisus, non separatus, et consubstantialis, quoniam sancte Trinitatis unus existit.

 Item in libello Fidei  sic ait: »Pater uerus genuit Filium uerum, Deum de Deo, lumen de lumine, uitam ex uita, perfectum de perfecto, totum a toto, plenum a pleno; non creatum, sed genitum, non ex nichilo, sed a Patre, unius substantie cum Patre: et Spiritum sanctum uerum Deum, non ingenitum, neque genitum, non creatum, nec factum, sed Patris et Filii, semper in Patre et Filio.« Et hic Spiritum sanctum nec genitum dicit esse, nec ingenitum, eo quod Filius sit genitus, sicut superius dixit, Pater autem ingenitus, nec tamen propterea uel creatum, uel factum, cum sit Patris et Filii Spiritus, semper in Patre et Filio permanens. Dicens autem Patris Filiique esse Spiritum, non tamen creatum, neque  factum, ostendit ab utroque procedentem, qui tanquam consubstantialis et ceternus in Patre sit semper et in Filio, quo sancte Trinitatis unitas nec loco nec tempore separabilis exstat. Item in libro decimo ponens testimonium Apostoli dicentis: »Quis enim cognouit sensum Domini qui instruat eum? Nos autem sensum Christi habemus .« Quo posito subiungit: »Sensum autem Iesu Christi in substantia propria Apostolus Spiritum sanctum esse  professus est.« Substantiam propriam Christi beatus Athanasius appellat diuinitatem eius, cuius substantie sensum Spiritum sanctum esse profitetur: sensum autem in hoc loco non secundum humani corporis uel auditum, uel uisum sentiendum, sed secundum quod appellamus sensum animi, intellectum eius significare uolentes. Dicit autem intellectum Iesu Christi Spiritum sanctum, non quod non intelligat a se, ut intellectus eius sit Spiritus sanctus; est enim sapientia Patris: Attingens a fine usque ad finem fortiter, et disponens omnia suauiter ; sed ideo uult Christi sensum accipi Spiritum sanctum, ut nos instruat de Christi substantia Spiritum esse sanctum: sicut enim sensus animi non potest ab animo separari, nec aliunde  quam ab animo nascitur, ita Spiritus sanctus cum dicatur secundum Apostolum sensus esse Iesu Christi, non a substantia diuinitatis Christi separatur, nec aliunde quam ex ea procedit; est enim consubstantialis Filii, processionem habens ipsius de diuina substantia.

Et posterius: »Audientes ergo et Saluatorem dicentem: Ego sum uita ; et Paulum scribentem: Lex enim Spiritus uite ; et rursum: Misit Deus Spiritum Filii sui in corda nostra ; uidentes etiam Unigenitum in faciem apostolorum inspirantem, et dicentem: Accipite Spiritum sanctum ; inspirationem Filii in propria uita et substantia manentis, Spiritum esse docemur. Et neque genitum, neque  creatum esse a Filio sapiamus.« Quibus omnibus instruimur Spiritum sanctum de Filio procedere, et in propria uita substantiaque manere. Et licet inspiretur a Filio, quod est eum de Filio procedere, non esse tamen neque creatum, neque genitum ab illo. Non est enim neque Filius, neque creatura Spiritus sanctus. Quibus euidenter instruit eiusdem Spiritum sanctum esse substantie cuius est et Filius, utpote procedens ab illo; nec qui sit unus de creaturis, sed creaturarum sanctificator. Unde cum dicit eum secundum Apostolum Spiritum Filii, non uult eum intelligi subiectum, quia non est creatus; sed uult ut intelligatur procedens, non tamen genitus, quia non est Filius. Accepit tamen de substantia Filii propriam existentiam, quoniam est una sancte  Trinitatis persona.

Item in libro Disputationis aduersus Arium: »Apparet Spiritum sanctum a Patris et Filii substantia non esse alienum, dum non a seipso tanquam alienus et extraneus, sed utpote unius eiusdemque nature socius, que Patris et Filii communia sunt agit et loquitur; nam si de propriis loqueretur, non solum a Patre alienus, sed et fallax et deceptor procul dubio haberetur. Quoniam, ut ait Filius: Omnis qui loquitur mendacium, de propriis loquitur , et ideo hic uerum loquitur, quia non de proprio, id est, non a semetipso, sed Patris et Filii que loquenda sunt loquitur: De meo, inquit Filius, accipiet, et annuntiabit uobis . Et ut ostenderet  hoc esse a se accipere, quod est etiam de Patre sumpsisse, ait: Ideo dixi, De meo accipiet, quia omnia que habet Pater, mea sunt . uides ergo Spiritum sanctum a Patre et Filio non esse discretum, dum ea loquitur que Patris et Filii propria esse noscuntur.« Luce clarius ostendit Spiritum sanctum de Patre Filioque procedere et ambobus esse consubstantialem. Ait enim eum a Patris et Filii substantia non esse alienum, quoniam non sit a semetipso, sed ab eis a quibus procedit: et quoniam sit eiusdem nature substantieque cuius est Pater et Filius, non loquitur propria, sed que Patris et Filii sunt communia. Non enim est a seipso, et idcirco que loquitur, eorum esse constat a quibus accepit, ut et sit, et agat, et loquatur. Sicut nec de  propriis loquitur, sed a Patre quod loquitur accepit. Omnis qui loquitur mendacium de propriis loquitur ; et idcirco beatus Athanasius Spiritum sanctum dicit uerum loqui, quia non loquitur de proprio, non enim est a seipso, sed ea loquitur que sunt Patris et Filii; quoniam sicut consubstantialis est illis, ita percepit ab illis que loquitur, non prius existendo, et postea accipiendo, sed procedendo accipiens. Et inducit Filium dicentem: De meo, inquit, accipiet et annuntiabit uobis . Et cur hoc dixerit, exponit cum subiungit: Hoc est, inquiens, de Filio accipere, quod est etiam de Patre sumpsisse: quoniam Pater et Filius sicut substantia non separantur, ita in processione sancti Spiritus nullo modo diuiduntur. Idcirco subiungit Filium dixisse:  Propterea, inquit, dixi: De meo accipiet, quia omnia que habet Pater, mea sunt . Ostendens Spiritum sanctum cum procedit a Patre, procedat et a Filio; et cum procedit a Filio, procedat etiam et a Patre. Unde in fine concludens ait, Spiritum sanctum a Patre Filioque non esse discretum, quibus et natura iungitur et operatione. Nam ea loquitur et ait que Patris et Filii propria esse noscuntur, ab utroque procedens, ab utroque percipiens sicut essentiam, sic operationem, indiuisus ab eis tam uoluntate quam uirtute, utpote unus ipsius eiusdemque sancte Trinitatis existens. Hec beatus Athanasius de processione sancti Spiritus dogmatizans, approbat eum procedere tam de Patre quam de Filio. Cui Grecorum imperatores si uelint contradicere, uideant  in professione sancte Trinitatis quos sequantur auctores. Nam istius beatissimi catholicissimique uiri auctoritatem omnis catholica Christi amplectitur Ecclesia, ueneratur et defendit.

Sufficiant ista nos dixisse de Spiritu sancto, auctoritatem maiorum sequentes, sanctarumque Scripturarum magisterium imitantes, nos quidem approbare uolentes quod Deus sit et consubstantialis Patri Filioque ceternus, et per omnia similis potentie, similis uirtutis, unius eiusdemque maiestatis. Hec namque questio sanctorum disputatione Patrum uentilata atque determinata est, expugnantium perfidiam hereticorum, qui de Spiritu sancto male sentientes negabant eum esse Deum uerum: nobis autem  ex hoc non multa disputandi necessitas incubuit, quamuis non pauca sint a nobis ex hoc dicta, cum se locus obtulit. De processione uero ipsius plura sunt dicta, de qua questio nata est; que sufficere credimus pietatem amantibus, et ueritatem diligentibus, magisque sapientie lumen quam tenebras erroris sectantibus. De quibus utrisque loquitur Spiritus sanctus in Salomone, dicens: Noli arguere derisorem, ne oderit te. Argue sapientem, et festinabit accipere . Et rursum: In auribus insipientium ne loquaris: non enim recipient nisi dixeris illa que uersantur in corde eorum . Quapropter uideant Spiritus sancti calumniatores ne nolentes recipere sapientie disciplinam, illis comparentur, qui suam preferre uolunt insipientiam sanctarum  regulis Scripturarum. Hos tamen modernos, non disputatores, quia nichil ex ratione uel redargunt, uel astruunt, sed nouitatis assertores, quibus similes esse dicamus? Cum enim negare uolunt Spiritum sanctum de Filio procedere, unde quod dicunt comprobent, nullam uel ratiocinationem, uel auctoritatem ostendunt: unde tumor potius leuitatis esse uidetur, quam prudentie grauitas. Adeo denique  arrogant sibi, ut quidquid asserunt, auctoritas esse uideatur: similes eis qui ceci non uidentes lucem, iurant solis presentiam non esse super terram, cum dies sereno lumine fulgeat. Sed dicamus illis quod Saluator Iudeis loquitur: Scrutamini Scripturas: ille sunt enim que testimonium perhibent de me . Sic et isti sacrarum uolumina Scripturarum scrutentur. Et ille sunt que testimonium perhibent quidem Spiritui sancto quod de Patre Filioque procedat. Euoluant catholicorum dogmata Patrum; et reperient unde suum corrigant errorem, deponantque stultitie tumorem, quo putant sibi potius quam ueritati credendum, et maiorum auctoritatem sue uesanie postponendam: discant prius quod appetunt docere, ne dum imperitiam suam pro summa peritia  uoluerint iactare, similes isti fiant, qui postquam elatus est in sublime, dicente Salomone, stultus apparuit.

uerum tempus est iam ad reliqua que criminose proferunt, transire, quibus dum gestiunt Latinos reprehendere, quam sint ipsi reprehensibiles, liquido demonstrant.



LIBER QUARTUS.



CAPUT PRIMUM. De diuersis Ecclesie consuetudinibus. Quid in Ecclesia uniformiter ab omnibus tenendum. Mutantur aliquando consuetudines.


Obiecta que sequuntur dum sapientie parum, imperitie uero non parum continere uideantur, poterant omitti, si non minus prudentibus erroris scandalum uiderentur posse parturire. Dum enim talia sint que formam pietatis uideantur ostendere, plurimos ualent incautos decipere, non ualentes discernere quid inter ueram simulatamque distet religionem. Etenim cum nichil de dogmate fidei contineant, in quo Christianitatis plenitudo consistit, uerum consuetudinem sue Ecclesie tantummodo narrent, nichil isthinc uel approbandum, uel refutandum nostre restabat Ecclesie. Non enim continetur in hoc illud Apostoli dicentis: Obsecro uos ut idem  dicatis omnes; et non sint in uobis ulla schismata . Que sint autem de quibus obsecrat idem sentire, idem loqui, nec ullam fieri diuisionem, monstrat alibi, dicens: Unus Dominus, una fides, unum baptisma. Unus Deus et pater omnium, qui super omnes est, et in omnibus uobis . In his enim nulla fit diuersitas credentium, quando sancte Trinitatis confessionem, et Saluatoris nostri Iesu Christi natiuitatem ex uirgine, passionem, mortem, resurrectionem, in celos ascensionem, ad dextram Patris consessionem, et corde credimus, ut iustificemur, et ore confitemur, ut saluemur: sed et ipsum uenturum tam uiuorum quam mortuorum iudicem: et unum baptisma in nomine Patris et Filii  et Spiritus sancti, equali confessione quicunque sumus Christiani tenemus et confitemur. In his enim  obsecrat nos Apostolus idem sapere, non diuersa sentire.

Ceterum consuetudines Ecclesiarum nec eedem sunt omnes, nec ab omnibus possunt uniformiter haberi. Principio siquidem nascentis Ecclesie apostolorum Acta testantur quod qui Hierosolymis erant credentes, nichil proprium possidebant: possessiones autem quas habebant, uendebant, earumque pretia coram pedibus apostolorum ponebant, distribuebantque singulis prout cuique opus erat: erant enim eis omnia communia . At uero de gentibus qui crediderant non eadem religionis forma detinebat; scribitur enim in eisdem Actis apostolorum, que per apostolos precepta susceperant, queque  seruantes salutis eterne participes existerent. Hec autem erant, ut abstinerent se a simulacrorum cultura, a fornicatione, et sanguine, et suffocato: nichil enim supra uoluerunt eis imponere, sicut littere testantur credentibus de preputio ab apostolis misse, in quibus hoc ferebatur: uisum est, inquiunt, Spiritui sancto et nobis nichil ultra imponere uobis oneris, quam hec necessaria; ut abstineatis uos ab immolatis simulacrorum, etc. Et in conclusione: A quibus custodientes uos bene agetis . Quis non uideat diuersam esse religionis consuetudinem; nichil proprium possidere, sed communiter uiuere, et omnia sua retinere, neque nisi paucissimis preceptis mancipari? Aliud est namque perfectionis summam assequi; quod  fecerunt qui cuncta sua uendentes pauperibus ea distribuebant, et pauperem Christum ipsi pauperes effecti sunt secuti: aliud autem qui uix precepta pauca complectentes inter initia religionis continebantur, nec tamen ob hoc alieni facti sunt ab eis qui summa tenebant, isti qui minima, ueluti dicam, precepta sectabantur. Etenim licet obseruantie fuerint qualitate dispares, fidei tamen unitate sociabantur.

Eusebius Cesariensis episcopus in Historia ecclesiastica  scribit de credentibus qui morabantur Alexandrie, quod religionis feruore detinebantur, quam excellenti conuersationis philosophia sese gerebant. Ait ergo: »Primo omnium [a 1Kb] renuntiant cunctis facultatibus suis, qui se ad huiusmodi  philosophiam dederint, et bonis suis quibus intersunt, cedunt. Tum deinde quod omnes etiam uite sollicitudines procul abiiciant, et extra urbem egressi in hortulis, uel exiguis quibusque agellulis degant, refugientes imparis propositi consortia, et uite dissimilis contubernia: scientes impedimento esse hec arduum uolentibus iter uirtutis incedere.« Et post alia: »Est autem, inquit, in singulis locis consecrata orationis domus, que appellatur semnion, uel monasterium. Semnion autem significare potest honestorum conuenticulum, in quod secedentes honesta et casta uite mysteria celebrant. Nihil illuc prorsus quod ad cibum potumque pertinet inferentes, uel reliqua humani corporis ministeria, sed legis tantum libros, et uolumina prophetarum, hymnos quoque  in Deum, ceteraque his similia. In quorum disciplinis et exercitiis instituti, ad perfectam beatamque uitam studiis iugibus coalescant. Ab ortu autem diei usque ad uesperam omne eis spatium studiorum exercitiis ducitur: quibus ad diuinam philosophiam per sacras litteras imbuuntur; Patrum leges in allegoricam intelligentiam deducentes; quoniam formas esse et imagines ea que in legis littera scripta sunt, opinantur, latentis intrinsecus profundi cuiusdam diuinique mysterii.« Et in consequentibus: »Continentiam uero uelut quoddam fundamentum primo in anima collocant; et ita demum reliquas super hanc pergunt edificare uirtutes. Cibum potumque nullus eorum capit ante solis occasum; uidelicet tempus lucis cum philosophie studiis, curam uero  corporis cum nocte sociantes. Nonnulli autem etiam post triduum in communionem ueniunt cibi, quos scilicet edacior studiorum fames perurget. Iam uero hi qui in eruditionibus sapientie, et in profundiore intelligentia sacrorum uoluminum conuersantur, tanquam copiosis dapibus inhiantes, expleri nequeunt, et contuendo acrius inflammantur, ita ut nec quarto iam, nec quinto, sed sexto die demum, non tam desideratum  quam necessarium corpori indulgeant cibum.«

Hec scribens de conuersatione credentium, non Alexandrie tantum, uerum per Aegyptum passim inhabitantium, docet quantum istorum conuersatio distabat a ceteris per totius orbis amplitudinem credentibus. Siquidem hi desiderio patrie celestis adeo incaluerant, ut his merito diceretur: uestra autem conuersatio in celis est . In carne siquidem commorantes, angelicam, ut ita dixerim, in terris uitam agebant. Fertur enim per beatum Marcum euangelistam, quem miserat apostolus Petrus a Roma Alexandriam ut Euangelium Christi illi regioni predicaret, fuisse sic institutos. Num uero propterea ceteras in orbe toto Christi Ecclesias  longe aliter degentes, sua communione priuarant, uel in suos ritus suamque consuetudinem transmutare gestiebant? Nouerant enim unicuique non solum hominum, uerum etiam Ecclesie datam esse gratiam secundum mensuram donationis Christi; nec tamen isti, quia continentiam uelut fundamentum quoddam primo consecrandam constituerant, nuptias condemnabant: nisi forte putandum apud eos episcopos atque presbyteros uxores duxisse, apud quos constat ipsos etiam laicos nuptiis abstinuisse. Sed neque prandebant omni Sabbato, quos constat usque ad uesperam continuata perduxisse ieiunia; plurimosque illorum in tertia uel sexta die cibum corpori uix prebuisse.

uideant igitur Grecorum sapientes, uel certe principes,  quam iuste reprehendant Romanos in Sabbato ieiunantes. Ergo reprehendant et istos omni die ieiunantes; reprehendant etiam totam hebdomadam ieiunio continuantes. Quod quia stultum esse cernitur, ex hoc saltem uelim uel imprudentie, uel leuitatis sue perspiciant errorem, et studeant potius uirtutis imitatores existere, quam ieiunantibus derogare. Non enim, ait Apostolus, regnum Dei est esca et potus, sed iustitia et pietas . Et Saluator diabolum non prandendo, sed ieiunando uicit . Nec sue consuetudinem religionis omnes Christi uelint Ecclesias tenere; cum uideant tam apostolorum temporibus, quam discipulorum eorum, diuersas obseruationum institutiones fuisse; nec tamen fide diuersos, licet obseruantia dispares exstiterint.



CAPUT II. Item de diuersis Ecclesie consuetudinibus. Ieiunium quadragesimale diuersimode olim celebratum, uariorum ciborum usus. Ritus diuersi. Quot olim apud Iudeos secte.


Scribit Apostolus Thessalonicensibus: uos enim, inquit, imitatores facti estis, fratres, Ecclesiarum Dei  que sunt in Iudea in Christo Iesu . Ista dicens ostendit etiam Ecclesias credentium de gentibus non eiusdem esse uirtutis, uerum diuersi muneris, ac per hoc diuerse quoque consuetudinis. Quod etiam beatus Hieronymus in Prologo epistolarum Pauli testatur, dicens: Non eas ordinem ut scripte sunt, sed quemdam graduum tenere prouectum; ut primum locum epistole contineant, que misse fuerant ad Ecclesias, quibus minor obseruantie doctrina uel uirtus inerat. Medium uero teneant, que misse fuerant his que iam ab initiis recesserant, necdum tamen perfectionis culmen obtinuerant. Ultimum uero, que misse fuerant perfectionis gradum obtinentibus, que tam scientie quam uirtutis eminentia prepollebant, ut infra se multos, supra se  uero nullos haberent. Quid enim in his monstratur, nisi quarum erat differentia in scientia et uirtute Ecclesiarum, earum quoque non eadem esset consuetudo religionis. Siquidem longe aliter se gerebant qui Hierosolymis fuerant communiter uiuentes, et in flactione panis communicantes, et oratione perseuerantes, nichil proprium possidentes: atque longe aliter, qui sua que possederant retinentes, secundum gratiam sibi diuinitus impertitam Euangelium Christi, uita, moribus, et fide commendabant. Inter quos plurimum extollit Apostolus Thessalonicenses, quibus donatum est ut eadem paterentur a contribulibus suis, que passi sunt et hi qui Hierosolymis morabantur a Iudeis.

De uaria quoque Ecclesiarum consuetudine Socrates  in Historia ecclesiastica  sic loquitur: »Quid uero ex consuetudine quadam per prouincias celebratur Pascha, hinc estimo quod nulla religio easdem uideatur seruare solemnitates. Nam cum unius sint fidei, plurima tamen disponunt circa Pascha legitima; unde pauca dicenda sunt. Nam in ipsis ieiuniis aliter apud alios inuenis obseruari: Romani enim sex ante Pascha septimanas, preter Dominicam, sub continuatione ieiunant. Illyrici uero et tota Hellas, Alexandria quoque ante sex septimanas ieiunant; eaque ieiunia Quadragesimam uocant. Alii uero ante septem Pasche septimanas ieiuniorum facere nascuntur initia.« Et post pauca: »Sed etiam ciborum abstinentiam non similem habent: nam alii omnino ab animatis obseruant: alii  animantium pisces solummodo comedunt; quidam cum piscibus uescuntur et uolatilibus, dicentes hec secundum Moysen ex aqua habere substantiam; alii uero etiam caulibus et ouis abstinere noscuntur: quidam sicco tantum pane uescuntur; alii neque hoc: alii usque ad nonam ieiunantes horam, sine discretione ciborum reficiuntur. Et innumerabiles consuetudines apud diuersos inueniuntur. Et quia nulla lectio ex hoc inuenitur antiqua, puto apostolos singulorum hoc reliquisse sententie, ut unusquisque operetur non timore, non necessitate, quod bonum est. Sed etiam circa celebritatem collectarum quedam diuersitas inuenitur. Nam dum per Ecclesias in uniuerso terrarum orbe constitutas, die  Sabbatorum per singulas hebdomadas sacrificia celebrentur, hoc in Alexandria et Roma quadam prisca traditione non faciunt. Aegyptii uero Alexandrie uicini, et Thebaidis habitatores, Sabbato quidem collectas agunt, sed non sicut moris est sacramenta percipiunt: nam postquam fuerint epulati, et cibis omnibus adimpleti, circa uesperam oblatione facta communicant. Rursus autem in Alexandria quarta et sexta feria Scripture leguntur, easque doctores interpretantur; et omnia fiunt preter solemnem orationis morem.« Item infra: »In eadem Alexandria lectores, et psalmi pronuntiatores, indifferenter fiunt, siue catechumeni, siue iam Christiani, dum omnes Ecclesie iam fideles in his ordinibus habere uideantur. Ego quoque cognoui in Thessalia aliam  consuetudinem: dum quidam clericus ante clericatum legitime duxisset uxorem, quia cum ea mistus fuerit post clericatum, abdicatus est; dum in Oriente cuncti spontanea uoluntate, et non aliqua necessitate, etiam episcopi semetipsos abstineant. Plurimi enim eorum etiam episcopatus tempore ex legitima uxore etiam filios habuerunt. Hoc quoque in Thessalia seruari cognoui, quoniam apud eos in diebus Pasche tantummodo baptizatur; quapropter plurimi sine baptismate moriuntur. In Antiochia uero Syrie altare non ad Orientem Ecclesie, sed magis ad Occidentem habent. In Hellada, Hierosolymis, et Thessalia ad tempus uespertinum orationes similes Nouatianis Constantinopolim degentibus habent. In Cesarea Cappadocie, et Cypro, die Sabbati et Dominico  circa uesperam cum lucernariis episcopi atque presbyteri Scripturas interpretantur. In Alexandria presbyter non facit sermonem; et hec res initium accepit ex quo Arius Ecclesiam conturbauit. Rome Sabbata uniuersa ieiunant. In Cesarea Cappadocie eos qui post baptisma delinquunt, a communione suspendunt. Nouatiani circa Phrygiam binubos non recipiunt. Constantinopolim uero, neque aperte recipiunt, neque palam remouere noscuntur: in occidentalibus uero partibus aperte recipiunt.«

Longum fiet si cuncta uoluerimus colligere, que per Ecclesias toto orbe dispositas multiplex uarietas obseruare dignoscitur, uel antiquitus obseruasse deprehenditur. Sed sufficiat ista breuiter ex unius scriptoris historia collegisse, et hoc Greci: quatenus  imperatores intelligant Grecorum quam iniuste, quam imperite Romanos redarguant, quod suas consuetudines per omnia non obseruent. Cogant ergo uniuersum Ecclesiarum Christi corpus toto orbe diffusum in suarum leges consuetudinum, et tum si ualent Romanos diiudicent super sue uarietate religionis, quod a Constantinopolitana diuersi uideantur haberi consuetudine. An certe doctiores sunt apostolis, aut ex antiquorum lectione possunt ostendere suam potiorem fore Romana consuetudinem? Historiographus siquidem illorum testatur, singulorum hoc reliquisse sententie sanctos apostolos, ut unusquisque non timore, non necesitate, quod bonum est operetur; sed magis proprie uoluntatis  iudicio. Siquidem cum sint unius omnes fidei, diuersa tamen disponunt tam circa Pascha legitima, quam circa ieiuniorum obseruationes, aliis plures, aliis pauciores ieiuniorum dies celebrantibus. Nec ipsa ieiunia sua uel escarum, uel temporis similitudine, uel equalitate frequentantibus, uerum singulos uel prouincie sue, uel maiorum consuetudine, uel corporum uiribus, fore contentos. Collectas quoque, id est conuentus populi, nec eodem tempore, nec uno more omnes tenent Ecclesie: siquidem aliter Alexandrini et Romani; aliter Aegyptii atque Thebani eas celebrant: nam nec Romani nec Alexandrini die Sabbato conuentus faciunt, quod facere comprobantur in uniuerso Oriente Christi Ecclesie, et Aegyptii quidem siue Thebaide commorantes,  quanquam conuentus, id est collectas, faciant die Sabbato, non tamen sacramenta corporis et sanguinis Christi accipiunt ieiuni, sed ad uesperam post ciborum repletionem contra totius orbis consuetudinem. Addunt etiam sue consuetudini Alexandrini quartam et sextam feriam, quibus quidem conuentus faciunt Scripturas sacras legentes, doctoribus eas interpretantibus, non tamen solemnem oblationis morem in his diebus agunt; nec tamen propter ista a ceteris orientalibus Ecclesiis excommunicantur, a quibus esse diuersi uidentur. Thessalia quoque cum diuerse sit consuetudinis a ceteris orientalibus: nam post clericatus susceptionem, non patiuntur aliquem, sicut historiographus ille testatur, etiam propriam quam ante clericatum legitime duxerat,  cognoscere uxorem, quod si fecerit, ministerio priuatur; cum per ceteras Orientis Ecclesias nullus hac lege constringatur, uerum proprio relinquatur iudicio sueque uoluntatis arbitrio, ut non solum reliqui gradus ecclesiastici, uerum presbyteri et episcopi proprias quas ante ordinationem legitimas habuere uxores, si uelint, retineant; non tamen liceat non habentibus ducere, nec prioribus defunctis secunda sortiri matrimonia. Nec tamen hec diuersitas a communione quemquam segregat, cum consuetudo discernat. In baptismatis quoque tempore diuersitatem Thessalonicensis Ecclesia gerit a ceteris; quandoquidem in Pasche tantummodo baptizat, cum duo sint tempora maiorum auctoritate baptismati decreta, Pasche uidelicet et Pentecostes.

 Quid Antiochie Syrie memorem, cui mos est altare non ad orientem Ecclesie, sed magis ad occidentem habere? Constantinopolitanos idem historiographus refert, in recipiendo uel reiiciendo binubos non idem sentire, sed esse diuisos, quibusdam sentientibus eorum receptionem, quibusdam dissentientibus ratum esse: cum occidentalis omnis Ecclesia sine contradictione palam recipiat; nec tamen sic inter se consuetudine diuisi, communionis unitate separantur. Rogo, que sit ista sapientia, uel sacre zelus religionis, ut circa Romanos non patiantur  imperatores Grecorum, quod in toto sustinet orbe uniuersalis Ecclesia, et uelint a sua consuetudine nec Romanos, nec occidentales discrepare, quandoquidem Orientales multimoda separentur uarietate. Hec ipsa Constantinopolis unius consuetudinis est more contenta?

Parum est de consuetudine credentium in Christum diuersa dixisse, si non etiam Iudeorum quod non fuerit uniformis religionis obseruatio demonstremus. Quamuis enim uni Deo culturam debitam exhiberent, et Mosaice legis preceptis continerentur, circa tamen uiuendi consuetudinem, morumque, regulas non uniformiter agebantur, sicut Iosephus historiographus illorum his uerbis commemorat : »Iudeis, inquit, philosophie  tres erant ab initio institutis patriis derelicte: Essenorum, Sadduceorum, et tertia qua philosophabantur qui dicebantur Pharisei. Pharisei enim quotidianam conuersationem exiguam habent, et prorsus abiectam; nichil mollitudini [a 1Kb] aut delicatudini penitus indulgentes, sed quecunque iudicio rationis oportere comperta sunt, illa sequuntur. Prepositis nullo modo reluctantur; maiores natu competenti honore uenerantur, ita ut nec contrarium quiddam aliquando respondeant. Fato geri omnia credunt; sed neque liberum arbitrium hominis auferunt. Iudicium Dei futurum esse sentiunt; illic cunctos homines propria merita recepturos, tam eos qui secundum uirtutem uixerint, quam illos qui nequitia deprauati sunt. Animas autem immortales dicunt;  sed etiam in inferno congrua unicuique habitacula pro merito uel uirtutis uel iniquitatis attribui, sicut unicuique uiuenti gerebatur studium: et alias quidem animas eternis retrudi carceribus; alias autem facilitatem reuiuiscendi percipere. Et ob hec quidem populis acceptabiles, credibilesque consistunt. Quantumcunque item ad diuinitatis culturam pertinent, orationum celebrationes, templorum constitutiones expositionibus suis facienda esse predicant. Nam tantum studii eorum prelatum est testimonium, ut ad eos plurime ciuitates, et maxima multitudo, cum studio grandi confluant, opinione adducti qua meliores ceteris estimantur. Sadducei autem animas mortales existimant, simulque cum corporibus interire; nullas uero alias obseruationes preter legem  custodiunt: aduersus doctores autem philosophie sue certare et reniti gloriosum annumerant; sed ad paucos admodum doctrina peruenit, uel modus exercitationis. Primates autem apud eos dignitatibus honoribusque celebrantur. Esseni autem ad Deum cuncta redigunt. Immortalem animam dicunt: iustitiam autem rem pretiosam, pro qua usque ad mortem pugnandum esse predicant. In templo autem anathemata prohibent. Sacrificia uel hostias cum populo non celebrant, quod se plurimum ab eis putant munditia uel sanctitate differre et merito: se  a communi congregatione discernunt, in remotis sacrificia facientes; cultu uero morum atque conuersatione optimi, ad colendam terram et exercendam omni studio intenti. Illud etiam habent dignum et ualde mirabile, quod in aliis non inuenias gentibus, tam Grecorum quam etiam barbarorum, quod omnes illis in medio opes sunt, et ab eis omnia communia possidentur: nichil amplius inter eos ditior fruitur, nichil pauperibus defraudatur, ac si nichil omnino possideatur. Sunt autem super quatuor millia hominum numero. Uxores non ducunt; neque seruos habere festinant; aliud quippe iniquitatis, aliud seditionis opportunitatem estimant. Isti ergo semotim apud semetipsos adiuuant, mutua sibi uicissitudine ministrantes. Susceptores autem redituum  promouent, curatoresque constituunt, qui cuncta que terra profert in usus necessarios administrent. Sacerdotes autem optimos uiros eligunt: cibus illis simplex est, habitus insumptuosus et mundus.« Describit adhuc Iosephus iste , quartam speciem philosophie, que penes Iudeos agebatur, cuius principem dicit Iudam exstitisse, quam uel propter breuitatem omisimus, uel quia, nouiter reperta, ceteris inferior habebatur.

Posuimus ista Iudeorum uolentes ostendere circa Diuinitatis quidem culturam, et Mosaice legis obseruantiam, non dissimilem usum habuisse, parique studio ferbuisse; at uero moralitatis conuersationem, et religionis habitum longe dissimilem tenuisse. Non quod illorum nostris temporibus approbemus religionem;  uerum monstrare uolentes quod in unius cultu Diuinitatis cum similes exstitissent, habitu uero conuersationis dissimiles, non tamen propterea se ab alterutra communione secernebant, sed in unitatis societatem manentes, patientissime tolerabant morum consuetudinem non omnium fore consimilem; scientes nichil fidei sue repugnare moralitatis diuersitatem: quandoquidem de Deo, deque legis obseruantia preceptorum eumdem haberent assensum. Et ecce Grecorum imperatores grauiter ferunt Romanos non eodem quo illi more conuersari, neque secundum suam consuetudinem, id est Grecorum, ingredi; cum ista nec apud Ecclesias Christi possint reperiri, nec apud Iudeos, penes quos ante predicationem Euangelii Diuinitatis cultus insignis habitus  est, fuerint obseruata. Qua de re conuincitur non pietatis studio huiusmodi reprehensionem genuisse, sed liuoris malitia, tumorisque iactantia. ueniendum iam ad singula que uidentur apposuisse, quibus dum uidentur iactare uel sapientiam uel religionem, suam produnt insipientiam et irreligiositatem.



CAPUT III. Greci Romanos culpant quod Sabbato ieiunent. Quare Romani ieiunant. Ad quid ieiunium Sabbato obseruatur. Grecorum obiectio. Responsio.

Culpant Romanos et Occidentales quod Sabbato  ieiunent; quandoquidem ipsi uel Orientales omni Sabbato prandeant, nescientes, ut credimus, quod non omnes Occidentales Ecclesie hac consuetudine teneantur, sed Romana, uel alie quedam Occidentales Ecclesie; siquidem maior numerus Occidentalium in Sabbato non ieiunat: nec tamen Romanos propterea ieiunantes reprehendunt, uel a Romanis ieiunantibus ipsi reprehenduntur. Nouerunt enim ab Apostolo dictum: Qui manducat, non manducantem [non] spernat; et qui manducat, non manducantem non iudicet . Nec tamen omnes Orientales Ecclesie Sabbato [non] ieiunare deprehenduntur. Alexandrina namque cum Romana prisca iam traditione super ieiunio Sabbati consentit. Etenim collecte non fiunt eo die Alexandrie,  sicuti nec Rome. Unde monstratur Alexandrinos Sabbato non prandere, sicut nec Romanos. In diebus enim collectarum et sacramenta moris est conficere atque percipere, et ieiunia soluere; penes tamen Thebaidos et Aegyptios consuetudo est ieiunium quidem Sabbato soluere, sacramenta uero Dominici corporis et sanguinis non nisi ad uesperam percipere post ciborum expletionem; nec tamen ex hoc ab aliis Ecclesiis redargui inueniuntur, licet nullam super hac re inueniant Ecclesiam cuius sequantur consuetudinem; utrum tamen et ab istis reprehensoribus nouellis redarguantur, nescimus: scimus tamen Romanos ab apostolo Petro institutos, sicut antiquorum fert traditio, ut in Sabbato ieiunent. Scribitur enim Petrum et Paulum apostolos contra  Simonem Magum dimicaturos die Sabbato ieiunasse: hac de causa Romanis consuetudinem factam esse in omni Sabbato ieiunandi.

»Super qua re, sicut scribit Eusebius historiographus in libello uite Siluestri Romani pontificis , Greci conuenerunt beatum Siluestrum, questionem agentes aduersus Romanos de ieiunio Sabbati; quibus hec respondit: Sufficere debere hoc ad auctoritatem nostri propositi, quod ita tenuisse apostolos priores cognouimus; tamen quia ratio flagitatur a uestra caritate, reddenda est. Si omnis Dominicus dies causa resurrectionis Domini tenetur, iustum est ut omnis Sabbatorum dies causa sepulture ieiunii suscipiatur instantia, ut flentes cum apostolis de morte Domini Iesu Christi, gaudere cum  eis de resurrectione eiusdem mereantur. Sed dicebant Greci unum esse Sabbatum sepulture, in quo semel in anno ieiunium est colendum. Quibus papa Siluester dicebat: Si omnis dies Dominicus resurrectionis esse creditur gloria decoratus, omnis qui eum antecedit dies sepulture, est ieiunio mancipandus [a 1Kb] , ut merito gaudeat de resurrectione, qui de morte plorauerit. Plorare autem compati dixerim, saluo eo quod passio Domini gaudii nostri sit summa. Accepta igitur Greci ratione, quieuerunt.«

Hec posuimus ut ostenderemus non nouum esse  quod Romani Sabbato ieiunant, nec leue quod apostolica firmatur auctoritate, et congrua satis ratione roboratur. Unde mirandum que sit ista nouis sapientibus prudentia, non acquiescere, quod sui probantur maiores acquieuisse. Ex quo namque princeps apostolorum Petrus et Paulus Rome docuerunt, et doctrine sue ueritatem proprii sanguinis effusione commendauerunt, consuetudo fuit Romanis, et quibusdam Occidentalibus omni Sabbato ieiunare; nec tamen propterea cuncte per Orientem Ecclesie, que non ista consuetudine detinentur, Romanos sua communione iudicarunt alienos, quamuis ipsi consuetudinem habeant omni Sabbato sicuti Dominica non ieiunare.

Scribit ex hoc doctor Augustinus ad Casulanum  presbyterum , inquirentem super eadem questione, respondens ita: »Sequitur Sabbatum, quo die caro Christi in monumento requieuit, sicut in primis operibus mundi requieuit Deus illo die ab omnibus operibus suis. Hinc exorta est ista in Ecclesia uescendi uarietas, ut alii, sicut maxime populi Orientis propter requiem significandum mallent relaxare ieiunium; alii propter humilitatem mortis Domini ieiunare, sicut Romana, et nonnulle Occidentis Ecclesie. Quod quidem uno die, quo Pascha celebratur, propter renouandam rei geste memoriam, qua discipuli humanitus mortem Domini doluerunt, sic ab omnibus ieiunatur ut etiam illi Sabbato ieiunium deuotissime celebrent, qui ceteris per totum annum Sabbatis prandent; utrumque  uidelicet significantes, et uno anniuersario die luctum discipulorum, et ceteris Sabbatis quietis bonum. Duo quippe sunt que iustorum beatitudinem, et omnis miserie finem sperari faciunt; mors et resurrectio mortuorum. In morte requies est; de qua dicitur per prophetam: Plebs mea, intra cellaria tua, abscondere pusillum, donec transeat ira Domini . In resurrectione in homine toto, id est in carne et spiritu, perfecta felicitas. Hinc factum est ut horum duorum utrumque non significandum putaretur labore ieiunii, sed potius refectionis hilaritate; excepto uno paschali Sabbato, quo discipulorum, sicut diximus, luctus propter rei geste memoriam fuerat ieiunio prolixiore signandus. Sed quoniam non inuenimus, ut iam supra  commemoraui, in euangelicis et apostolicis litteris, que ad Noui Testamenti reuelationem proprie pertinent, certis diebus aliquibus euidenter preceptum obseruanda esse ieiunia; et ideo res quoque ista sicut alie plurime, quas enumerare difficile est, inuenit in ueste illius filie Regis, hoc est Ecclesie, uarietatis locum; indicabo tibi quid mihi de hoc requirenti responderit uenerandus Ambrosius, a quo baptizatus sum, Mediolanensis episcopus. Nam cum in eadem ciuitate mater mea mecum esset, et nobis adhuc catechumenis, parum ista curantibus, illa sollicitudinem gereret, utrum secundum morem nostre ciuitatis sibi esset Sabbato ieiunandum, an Ecclesie Mediolanensis more prandendum, ut hac  cunctatione eam liberarem interrogaui hoc supra dictum hominem Dei. At ille: Quid possum, inquit, hinc docere amplius quam ipse facio? Ubi ego putaueram nichil eum ista responsione precepisse, nisi ut Sabbato pranderemus; hoc quippe ipsum facere sciebam: sed ille secutus adiecit: Quando hic sum, non ieiuno Sabbato, quando Rome sum, ieiuno Sabbato: et ad quamcunque Ecclesiam ueneritis, inquit, eius morem seruate, si pati scandalum non uultis aut facere. Hoc responsum retuli ad matrem, eique suffecit, nec dubitauit esse obediendum; hoc etiam nos secuti sumus. Sed quoniam contingit maxime in Africa, et una Ecclesia, uel unius regionis Ecclesie, alios habeant Sabbato prandentes, alios ieiunantes, mos eorum mihi sequendus uidetur,  quibus eorumdem populorum congregatio regenda commissa est.«

Hec de ieiunio Sabbati beatus Augustinus catholicus doctor sensit et scripsit, estimans nullam grauiorem hinc disceptationem fore tenendam, uerum sequendam uniuscuiusque Ecclesie consuetudinem de ieiunio Sabbati, uel pransione, quandoquidem et qui prandent in Sabbato, pietatis habere uidentur causam, qua illud faciant: significant enim quoniam in illo die Deus requieuit ab omnibus operibus suis; uel credentium requiem, qua requieturi sunt sancti in resurrectione, receptis corporibus eterna cum Domino quiete fruituri. Similiter et illi qui ieiunant, pietatis habent causam, quam sequantur; quoniam illa die propter mortem Christi discipuli  corporaliter contristati sunt, eorumque tristitiam imitari uolentes, ieiunant quidam in Sabbato fideles. Alii uero non ieiunant, ut gaudium resurrectionis Dominice prandentes, quod habuerunt apostoli uisa Domini resurrectione, demonstrent. Siquidem ob imitationem tristitie discipulorum cuncte per orbem Ecclesie uno per annum Sabbato, quod sanctum precedit Pascha, ieiunant, licet aliis Sabbatis prandeant, siue non prandeant. At uero Romanis placuit id omni Sabbato ieiunando memorari, quemadmodum omni Dominica resurrectionis Domini memoria cunctis ab Ecclesiis frequentatur.

Cum igitur pietatis causam habeant et ieiunantes in Sabbato, et prandentes, cur id faciant, et nulla reperiantur precepta Noui Testamenti, quibus id  uel precipiatur, uel prohibeatur, non debet in Ecclesiis Christi grauior hinc discrepatio ulla fieri, sed in arbitrio uniuscuiusque relinqui quid potius eligant, maiorum tamen auctoritatem suorum sequentes, et sue consuetudinem Ecclesie. Quod si considerassent Grecorum imperatores, nullam hinc mouissent disceptationem, sed tenuissent hoc quod sui tenuere maiores. Num merito quisquam debet iudicari, quod pietatis causa ieiunare uidetur? sunt enim et alii dies quibus nonnullis Ecclesiis per singulas hebdomadas consuetudo est ieiunandi, sicut quarta et sexta feria; et redditur causa cur hoc fiat, sicut ait beatus Augustinus, eo quod quarta feria congregati sunt principes Iudeorum, et consilium  inierunt ut Iesum dolo tenerent et occiderent. Sexta uero feria eum crucifixere: de quibus sic loquitur : »Cur autem quarta et sexta feria maxime ieiunet Ecclesia, illa ratio reddi uidetur; quod considerato Euangelio ipsa quarta Sabbati, quam uulgo quartam feriam uocant, concilium reperiuntur ad occidendum Dominum fecisse Iudei. Intermisso autem uno die, cuius uespera Dominus Pascha cum discipulis manducauit, qui finis fuit eius diei, quem uocamus quintam Sabbati: deinde traditus est ea nocte que iam ad sextam Sabbati, qui dies passionis eius manifestus est, pertinebat. Hic dies primus azymorum fuit, a uespera incipiens. Sed Mattheus euangelista quintam Sabbati dicit fuisse primum diem azymorum, qua  eius uespera consequente, futura erat cena Paschalis: qua cena azymum incipiebat et ouis immolatio manducari: ex quo colligitur quartam Sabbati fuisse quando ait Dominus : Scitis quia post biduum Pascha fiet, et Filius hominis tradetur ut crucifigatur. Ac per hoc, ieiunio dies ipse deputatus est: quia sicut euangelista sequitur et dicit: Tunc congregati sunt principes sacerdotum et seniores populi in atrium principis sacerdotum, qui dicebatur Caiphas, et concilium fecerunt ut Iesum dolo tenerent et occiderent. Intermisso autem uno die de quo dicit Euangelium: Prima autem azymorum accesserunt discipuli ad Iesum dicentes: Ubi uis paremus tibi comedere Pascha . Hoc ergo die intermisso, passus est  Dominus, quod nullus ambigit Christianus, sexta Sabbati: quapropter et ipsa sexta recte ieiunio deputatur. Ieiunia quippe humilitatem significant; unde dictum est: Et humiliabam in ieiunio animam meam .«

Hec beatus Augustinus de ieiunio quarte sexteque ferie scribit ad Casulanum presbyterum, ostendens cur fuerit institutum: nec tamen hoc ieiunium, quod quarta siue sexta Sabbati celebratur, ab omnibus Ecclesiis uel Orientalibus uel Occidentalibus peragitur; sed a quibusdam quibus id placuit obseruare: nec tamen propterea qui ieiunant his diebus reprehenduntur ab eis qui prandent, sed tenet unaqueque Ecclesia morem quem a maioribus suis suscepit. Qua de re mirandum cur a Grecis  Romani redarguantur super ieiunio Sabbati, cum non redarguantur ab eis uel Alexandrini quarta sextaque feria ieiunantes, uel reliqui per Orientem Christiani: cum constet Constantinopolitanos quarta siue sexta Sabbati ut ieiunent nulla lege uel consuetudine constringi.

In insula Britannica omni sexta Sabbati ieiunatur, nec tamen excommunicantur ab eis, qui per Occidentem illo die non habent consuetudinem ieiunandi. Scotorum natio, Hyberniam insulam inhabitans, consuetudinem habet per monasteria monachorum, seu canonicorum, uel quorumcunque  religiosorum, omni tempore preter Dominicam, festosque dies, ieiunare, nec nisi uel ad nonam uel ad uesperam corpori cibum indulgere: ad nonam quidem estiuis, ad uesperam uero diebus hyemalibus. Hacque consuetudine cum nulla destineatur Ecclesia uel Occidentalis, uel Orientalis, non tamen uel excommunicantur uel reprehenduntur taliter ieiunantes ab eis qui minime sic ieiunant.

Dictum est iam superius quantus ieiunii feruor habuerit credentes in Alexandria cum primum ceperit illic Christiana religio. Nullus enim sibi sumebat ante solis occasum cibum; plures autem quarta, nonnulli sexta Sabbati cibum capiebant, non tam desiderabilem corpori, quam necessarium: et tamen preter reliquorum morem credentium  ieiunantes non excommunicabantur, uel redarguebantur ab eis, quibus ieiunandi consuetudo non ista manebat. Et ecce redarguuntur Romani ieiunantes in Sabbato uel propter memoriam sepulture Dominice, uel ob discipulorum de morte Domini tristitiam, uel quod principes apostolorum illo die ieiunasse traduntur aduersus Simonis prestigia fallaciamque pugnaturi, certe contra diabolum Neronisque uesaniam dimicaturi. Quintam quoque Sabbati nonnullis est consuetudo seruare, ne in illo die ieiunent, quemadmodum nec in Dominica.

Approbat hoc Eusebius, Cesariensis episcopus, in libro, quem de Gestis Siluestri pape composuit, ita dicens: »Et ait papa Siluester: Natalem calicis [a 1Kb]  similiter ut diem Dominicum solemnem habere debemus, in quo sacrificium Dominici corporis et diuini sanguinis ab ipso Domino celebrationis sumpsit initium. Hac die in toto orbe sanctum chrisma conficitur: hac etiam die penitentibus per indulgentiam subuenitur; discordes ad concordiam hac die redeunt, pacificantur irati; dant indulgentiam principes criminosis; seruis malis indulgent domini; iudices etiam latronibus parcunt, patescunt carceres in toto orbe. Hac die ad letitiam festiuitatis exeunt qui se clauserunt, propter austeritatem culparum flendo, quod ridendo forte, aut irascendo, aut aliis quibuslibet modis transgrediendo commisere. Hec et his similia multa dicente sancto Siluestro conquieuit omnis contradictio,  quam Greci Christianissimi et docti uiri opposuisse memorati sunt, dicentes: uere apostolica sedes hoc a Petro didicit, quod nulla potest ratione conuinci.« Si de die Sabbati iudicantur Romani quod ieiunent in eo, cur non iudicantur qui ieiunant quinta Sabbati; aut cur moderni Grecorum suis maioribus doctiores existere malunt, ut quod illi receperunt, et dignis laudibus extulerunt, hoc isti reprehendere querant: non enim uel religiosiores, uel doctiores eis comprobantur; uideant ne fortasse insolentiores reprehendantur. Cur enim per tot secula quod cum pace Christiana obseruatum  est, nunc portari non potest, uerum moliendo contradictiones in discordie scandalum congeritur: an adeo imprudentie tenebris sunt inuoluti, quo putent Ecclesias Christi insolentium reprehensione uelle mutare, quod inconcusse per multa secula seruauere?

Melchiades, Romane sedis apostolicus a Petro apostolo trigesimus tertius, de quinta Sabbati constituit, ut nulla ratione, Dominica, aut quinta feria ieiunium quis de fidelibus ageret; quoniam eos dies pagani quasi sacro ieiunio celebrabant. Et quamuis potior illa ratio uideatur esse de diei Dominici pransione quam omnis tenet Ecclesia, quod in ea uidelicet Christus a mortuis resurrexerit, et quod futuri seculi requies per eam significatur: de quinta  quoque Sabbati, quam beatus Siluester cum Grecis disputans reddidit, non est tamen contemnendum quod Melchiades Romanus episcopus edocuit. Paganorum etenim ieiunia destruere potius quam imitari debet Ecclesia catholica, quemadmodum festiuitates eorum uniuersas, in quibus potius demonibus quam Deo uero noscitur deseruiri. Et ideo conuenienter definitum est illis diebus a Christianis non esse ieiunandum, quibus pagani ieiunare noscuntur; ne pie sanctimoniam religionis maculare uideatur superstitio demoniaci cultus. Attamen cum prima Sabbati sit omnibus Christianis generalis obseruantia, non ieiunandi, quintam Sabbati non omnibus obseruare mos est, pluribus in eo die ieiunantibus, maxime Quadragesima paschali; nec  tamen ob hoc ulla fit inter Ecclesias Christi disceptatio, seruantibus singulis quam susceperunt a maioribus suis ieiunandi uel prandendi consuetudinem. Hoc si uellent Grecorum principes attendere, non tam leuiter reprehenderent Latinos siue Romanos Sabbato ieiunantes, sed sua contenti consuetudine, mirarentur Reginam assistere Christo in uestitu deaurato, circumamictam uarietate, nec certis regulis conarentur addici, de quo nullam habent tam Noui Testamenti quam ueteris auctoritatem.



CAPUT Iu. Romani, quod Grecorum more Quadragesimam non obseruent, redarguuntur. Quam ob causam quadraginta dierum ieiunium ante Pascha. uarie hebdomadarum numerus seruatur. Quare nonnulli Occidentalium triginta sex dies ieiunant. Quadragesimus dierum numerus explicatur.


Transeamus iam ad illud quod de Quadragesima paschali conantur redarguere, dicentes, quod non ieiunemus sicut illi octo hebdomadas ante Pascha a carnium, et septem hebdomadibus a casei et ouorum esu suo more non cessamus. Sic ista dicentes, tanquam hanc illorum consuetudinem omnes Orientales et Occidentales, preter Romanos, Ecclesie conseruent: quandoquidem tam in Orientalibus quam in Occidentalibus Ecclesiis multa diuersitas inueniatur, sicut iam superius ostensum est, aliis sex hebdomadibus, preter Dominicam, Ecclesiis  ante Pascha ieiunantibus; aliis ante sex septimanas; aliis ante septem Pasche septimanas ieiunium inchoantibus: id est, quidam ieiunium Paschale inchoant sexta hebdomada ante Pascha, nonnulli septima, plures octaua; superaddunt etiam alii nonam.

uideant igitur isti reprehensores quos habeant uel comites uel imitatores. Denique cum Romanis non consonant, qui sex hebdomadas continenter ante Pascha preter Dominicam ieiunant; neque cum eis qui septima hebdomada ieiunium inchoant: quandoquidem isti illa se dicunt hebdomada ab ouis et caseo continere, perfectam uero ieiunii nondum obseruantiam suscepisse, quod faciunt illi qui septem hebdomadas ieiunio Paschali dedicauere.

 Dicunt etiam isti, quod octo hebdomadibus ante Pascha carnibus abstineant, ieiunii sui non plenam, sed dimidiatam continentiam agentes; unde longe fiunt ab eis qui sic octaua hebdomada ieiunium inchoant, ut nichil de continentie uarietate permutent. Iam uero cum illis qui nouem hebdomadibus ieiunando Paschale tempus preueniunt, nullam isti uidentur habere communionem; quandoquidem in nona hebdomada nec ab ouis, nec a caseo, neque a carnibus se continere profiteantur. Ergo cum deprehendantur in obseruatione ieiunii Paschalis non solum ab Occidentalibus, uerum ab Orientalibus dissentire, dicant qua ratione reprehendant Romanos, et non reprehendi uerentur ab aliis Ecclesiis, quibus  in Paschali ieiunio non concordare uidentur: aut certe proferant uel ueteris uel Noui Testamenti precepta, uel auctoritatem, qua defendant suam consuetudinem, uel Romanam merito reprehendant. Quod cum facere nequeunt, doceat eos saltem consuetudo Ecclesiarum uaria ieiunandi, quod non ista fiat obseruantia de preceptione quacunque diuina, cuius necessitate ieiunantes cerceantur: sed maneat in uniuscuiusque proposito, seu uoluntatis arbitrio, ut cum gaudio sancti Spiritus offerat Deo quod sibi rectum possibileque uidetur, et non necessarium, sed fiat uoluntarium bonum nostrum: nec tamen ut hoc in uniuscuiusque sit singulariter electione, uerum seruanda est singulis Ecclesiis maiorum auctoritas, et consuetudo; quatenus singuli custodiant quod  unaqueque Ecclesia a suis accepit fundatoribus custodiendum. Nisi forte putandum quod Greci sint in hoc preponendi, quod hebdomada septima nec oua nec caseum comedant; quandoquidem longe precelluntur ab eis qui coctum aliquid per totam Quadragesimam non comedunt; necnon ab eis qui solo pane uescuntur. Appareant etiam multum inferiores illis, qui nec hoc, sed herbarum tantummodo esu reficiuntur. Nec quoque penitus eis conferendi, qui per totam Quadragesimam uix semel aut bis in hebdomada cibum corpori largiuntur. Cessent igitur se superextollere, ne corruant; sed potius humilientur ut surgant, et potiorem esse cognoscant concordiam pacis, et dilectionis unitatem, quam ieiuniorum obseruantiam.  Considerent quoque cur ista uarietas ante Pascha ieiunandi contigerit.

Denique tam euangelica quam legali docemur auctoritate, quadraginta dierum celebrandum fore ieiunium: nam Saluator in Euangelio legitur quadraginta diebus et noctibus ieiunium continuasse. In ueteri uero Testamento scribitur quod Moyses bis hunc dierum ieiunando numerum compleuerit; semel quidem antequam legis Decalogum, Domino tribuente, perceperit; secundo uero postquam populi transgressione prouocatus, tabulas ad radices montis confregerit: duabus de causis iterum quadraginta dierum ieiunium noctiumque continuans; una uidelicet qua diuinitatis offensam circa transgressores placabilem redderet; altera uero qua legem  rursus a Domino dignus percipere prestaretur. Elias quoque Iezabelis indignationem fugiens, quadraginta diebus et noctibus per solitudinem gradiens, usque dum ad montem Dei Oreb perueniret, ieiunauit. Hinc factum est ut mos Ecclesiis inoleuerit, quadraginta dierum continuatione ieiunii.

Cum ergo hunc fere omnes numerum ieiunando Christi Ecclesie celebrare contendant, nec tamen in hebdomadarum numero simul omnes conueniant, dierum facit hoc uariabilis uicissitudo. Constat enim apud homines quadragenarium obseruari numerum Paschalis ieiunii, non tamen omnes singulis uniuscuiusque hebdomadis diebus ieiunare: quidam enim Dominica tantummodo prandent, alii nec sabbato, nec Dominica ieiunant: reperiuntur nonnulli quinta  Sabbati ieiunium soluere. Sed quia Dominica non ieiunant, aliis uero per singulas hebdomadas diebus ieiunant, quadragenarium numerum non adimplent; siquidem quatuor dies minus in numerum ueniunt: unde fit, ut quadragenarium adimplere uolentes, non sex tantum, uerum septem hebdomadas ante Pascha ieiunent, quamuis sex hebdomade non quadraginta tantum, uerum quadraginta duos dies contineant. Subtractis autem sex Dominicis de quadraginta duobus, supersunt triginta sex dies quibus ieiunium celebratur; ut uero quadragenarius perficiatur quatuor dies hebdomada septima ieiunatur. Hinc efficitur, ut hebdomadis septime non sex, sed quatuor tantummodo dies ieiunetur, qui triginta sex diebus superadditi quadragenarium perficiunt.  Qui uero nec sabbato, nec Dominica ieiunant, et tamen ante Pascha quadragenariam implere gestiunt, necesse est ut octaua hebdomada ieiunium incipiant. Nam quinque tantum diebus per singulas septimanas ieiunare comprobantur, et octies quini quadraginta perficiunt, qui quadragenarius octo septimanis lege prescripta perficitur. Huic uero numero, id est, duobus Dominice et sabbato, quibus non ieiunatur, qui quintam sabbati superaddere malunt, quadragesimam ante Pascha ieiunare non possunt; nisi nouem ieiunium hebdomade sortiantur: tribus enim ablatis de septem, Dominica uidelicet, sabbato, et quinta sabbati, supersunt quatuor dies per singulas hebdomadas ieiunii; et quaternarii nouies  ducti triginta sex, non quadraginta implere noscuntur: et cum quadraginta ieiunando dies non impleant, quadragesimam tamen implere se dicunt.

Hac de causa Greci non habent quid Romanis obiiciant super septimanarum disparilitate, quoniam quod illi in octo hebdomadibus faciunt, per singulas hebdomadas quinis non amplius diebus ieiunantes, hoc tam Romana, quam Occidentalis Ecclesia, sex hebdomadibus perficere noscuntur; superadditis quatuor diebus hebdomadis septime. Nam si octo hebdomadarum sex diebus Greci ieiunarent sicut faciunt Romani, uel omnes fere Latini, non in quadragesimam, sed multo amplius ante ieiunarent: octies enim seni quadraginta octo perficiunt. Qua de re uideant Greci, si tot diebus ante Pascha ieiunant,  quam sequantur auctoritatem. Nec Saluator enim, nec Elias, nec Moyses hunc ieiunando numerum seruauere. Quod si ieiunii sui summam quadraginta diebus perficiunt, ut a Nouo ueterique Testamento non discrepent, nichil quod redarguant in Occidentalibus reperiunt, quoniam tot diebus ante Pascha, quot et ipsi ieiunant.

Quod si ieiunium est humilitatis exsecutio, secundum illud quod Psalmista confitetur: Et humiliabam, inquiens, in ieiunio animam meam : plures quam Constantinopolitani tam Romani quam Occidentales hebdomadas ieiunant: siquidem cantica solemnia uidelicet Alleluia, seu martyrum solemnitates, nouum ante Pascha septimanis Occidentalis Ecclesia nequaquam solemni more frequentat,  sed ab omni celebri glorificatione, quam per totius anni spatium frequentare consueuit, sese continet, ut tanto gloriosius in die Resurrectionis exsultet, quanto diutius semet humiliando sanctum Pascha preuenire curauit. Nam et filiis Isrel Dominus per Moysem mandauit post uituli fabricationem ut ornatum suum deponerent, ut sciret Dominus quid eis faceret: non quod ignorauerit idololatrie culpa qua feriri pena debuerit, sed quod ex humilitatis afflictione preuaricator populus ostenderet quemadmodum reatum preuaricationis agnosceret, qualique satisfactione quod deliquerat expurgare maluisset. Quid ergo ornatum populi, quem deponere iubetur, accipere debemus, nisi letitie splendorem, quo letari consueuerat priusquam idololatrie  culpam contraxerit? Sic igitur uel Romana, uel Occidentalis Ecclesia, ornatum suum deponit semet humiliando, quando festa letitie uel hymnorum gaudia, quibus totius anni spatio consueuerat exsultare, dimittit, et humilitatis habitum sumens, exsultationis gloriam deponit; quatenus humilitatis habitu faciem Domini preueniens, Paschalia festa exsultationis gaudio suscipiat.

Non habent igitur Grecorum imperatores unde merito culpare queant uel Romanos uel Occidentales, si non tot hebdomadas ante Pascha quod illi ieiunant, quoniam dierum numero quadraginta ieiunando cequantur. Quod sit ieiunium humilitatem significat, et humilitas est depositio letitie, afflictionis  forma, meroris habitus, iucunditatis remotio, iure quidem dicuntur Romani uel Latini Constantinopolitanis plus ieiunare, quoniam nouem hebdomadibus semet humiliando Pascha preueniunt, licet illud sit precipuum. Unde reprehensores Romanorum sese debent redarguere, si tamen discipline legibus cupiunt esse subiecti, quod consuetudo ieiunandi ante sanctum Pascha cunctis Ecclesiis non sit uniformis, nec ulla diuinorum mandatorum lege constringuntur ad ista; sed unicuique licitum sit Ecclesie suorum sequi maiorum consuetudinem. Quod si nouissent, non tam procaces in reprehensione uiderentur eorum maxime qui, quod exercent, apostolico quidem instituuntur magisterio, et rationis satis honeste consideratione.

 Ieiunant denique Romani sex ante Pascha septimanas continuatim, preter Dominicam, qua ieiunium soluunt. Unde si ieiunantes triginta sex dies quatuor minus a quadraginta complere noscuntur; causa cur ita faciant pie considerare uolentibus et honesta satis est, et in euidenti posita. Siquidem annus solaris trecentis sexaginta quinque diebus peragitur; horum dierum decimam si assumas, triginta sex dies habebis: iubemur autem laborum decimas nostrorum offerre Domino. Non igitur immerito decimas etiam dierum illi offerimus, ut qui totius anni spatio nobis uiximus, anni decimas illi offerendo dierum, Domino uiuamus; ut delicta que per totum annum admisimus nobis uiuendo, purgemus per hos Domino dies seruiendo.

 Sed quia perpauci sunt in Occidente qui non quadraginta dies ante Pascha ieiunando compleant, hinc etiam causa reddenda est, qua factum est, ut quadraginta dierum numero sint contenti. Seposita igitur auctoritate uel euangelica uel legali, qua docemur euidenter quadraginta dies nos ieiunio fore mancipandos: siquidem sunt decem precepta legis quibus seruire precipimur, secundum instituta ueteris Testamenti, et quatuor Euangelia, quibus in nouitatem uite deducimur. Quater etenim deni quadragenarium perficiunt; et unusquisque Domino seruiens ad perfectionis summam uenisse cognoscitur, si legale Decalogum Euangelii perfectione suppleuerit. Constat etiam homo quatuor, sicut mundus elementis. Et quoniam Decalogum legis per  multa transgredimur, necesse est ut quater decies nos affligendo delictorum ueniam consequamur.

Hec igitur causa est cur placuerit Romanis seu Latinis ieiunare quadraginta dies ante Pascha; que cum religiosa, tum fore mystica comprobatur, sicut superius ostensum est. Est igitur et hec reprehensio ieiunandi super hebdomadarum numerum ante Pascha et iniusta, et nullo rationis pondere suffulta: quapropter pro nichilo ducenda, nisi quod caritas, que omnia suffert, cogit respondere talibus, que preter rationem obiecta deprehenduntur; quatenus cognita ratione, reprehendere non  audeant, quod honestatis iure religionisque decore obseruari cognouerint, et ad unitatis concordiam pacifici redeant, a qua deuiasse stulta presumptione non timuerant.



CAPUT u. De barbe seu capitis tonsione agitur.

Iam uideamus quod de barbe tonsione clericos culpare non tantum Romanorum, uerum omnium Occidentalium Christi Ecclesiarum non uerentur. Que tam leuis agnoscitur, ut nichil ei responderi merito decerneretur, ne forsitan talium leuitati pares, uel certe leuiores estimentur qui nullam habenti rationem obiecto respondere potius, quam contemnere delegere. Quid enim refert ad iustitie non tantum perfectionem, uerum etiam inchoationem  barbe detonsio, uel conseruatio? Dicant ergo redarguentes quid hinc uel in Nouo uel in ueteri Testamento preceptum reperiatur: et, ut plus inferam, quid in apostolorum scriptis, uel ecclesiasticorum constitutis magistrorum hinc esse determinatum insinuare possunt? Est enim istud, sicut et reliqua multa, singularum consuetudini derelictum Ecclesiarum, ut pro respectu maiorum capitis comam, siue barbam, uel nutriant, uel tondeant. Aliis siquidem mos inest barbam seu caput tondere: nonnullis uero barbam quidem non tondere, caput uero crine totum nudare: nonnullis autem placet faciem pilis omnibus spoliare, uerticem capitis capillorum tonsione detergere, relicta capillorum parte que inter nudati uerticis partes et tempora consistit. At  uero quidam barbam non attondent, caput uero ex parte tondent, et detonsum ex parte relinquunt. Est quidem iste clericorum habitus non uniformis cunctis ecclesiis, sed pro consuetudine maiorum uarius atque diuersus; nec hinc aliquando inter ecclesias uel Occidentales, uel Orientales contentio nata est, sed tenuerunt singule quod suis a maioribus suscepere; uel quod prouinciarum usus potius approbauit.

Redarguit apostolus Paulus Corinthios quod uiri quidem uel comam nutriebant, uel capita uelabant; mulieres autem nec capita uelabant, nec comam nutriebant. Que consuetudo iure reprehenditur ab Apostolo; quoniam etsi Corinthiis uidebatur probabilis, nature tamen apparebat inconueniens. Et cur id  reprehenderit, causam euidenter ostendit, dicens: uir quidem non debet uelare caput suum, quoniam imago et gloria Dei est . Cur autem mulier debeat uel comam nutrire, uel caput uelare, causam similiter edocet, dicens: Debet mulier potestatem habere super caput propter angelos . Hinc igitur considerent clerici qui barbam quidem nutrientes, at uero caput penitus capillis omni ex parte nudant, et uel uim frigoris uel caloris ferre non ualentes, uel potius huiusmodi deturpationem habitus utcunque celare uolentes, capita ueste cooperiunt [a 1Kb] , an contra preceptum apostolicum uenire comprobentur.  Siquidem negare non possunt contra sententiam Pauli se facere dicentis: Omnis uir orans, uel prophetans uelato capite, deturpat caput suum .

Non ista dicimus quo forsan talem consuetudinem reprehendere malimus: scimus enim et huiusmodi habitum humilitatis esse indicium; sed ut moneamus Grecorum imperatores e uicino habere quod possint uel redarguere, uel emendare; nec longe positos uel Romanos uel Latinos leuiter reprehendant: qui si radant barbam, comam tamen nec nutriunt, nec caput uel prophetantes, uel orantes uelant: licet habeant in sanctarum auctoritate Scripturarum unde suam consuetudinem optime defendant. Et in ueteri quidem Testamento Nazareis consuetudo  manebat, ut consecrationis tempus adimplentes caput et barbam raderent, et in ignem sacrificii ponerent: hoc significantes, quod non solum actus, uerum etiam omnes cogitatus suos Domino consecrarent. Hinc Ezechieli prophete sermo diuinus loquitur: Et tu, fili hominis, sume tibi gladium acutum, radentem pilos; assumens eum, duces per caput tuum et barbam tuam . Fuerat enim sacerdos non extranei generis, sed de sacerdotali germine procreatus: unde secundum consuetudinem Nazareorum radere mandatur et caput et barbam. In apostolorum Actibus quoque scribitur, Priscam et Aquilam, Iudeos in Christum credentes, in Cenchris caput sibi totondisse: habebant enim uotum, sicut consequenter Scriptura significat. Et in  Hierosolymis seniores apostolo Paulo loquuntur: Sunt nobis uiri quatuor; uotum habentes super se: his assumptis, sanctifica te cum illis, et impende in illis ut radant capita, et scient omnes quia que de te audierunt falsa sunt, sed ambulas et ipse custodiens legem . Et paulo post: Tunc Paulus assumptis uiris, postera die, purificatus cum illis intrauit in templum, annuntians expletionem dierum purificationis . Hunc morem sequentes clerici Romanorum, uel cunctarum fere per Occidentem Ecclesiarum, barbas radunt, et capita tondent, formam accipientes tam ab eis qui in ueteri Testamento Nazarei dicebantur, quam ab eis qui in Nouo Testamento talia fecisse leguntur. Sed non penitus capillis capita nudant, uerum pro parte significantes  tali schemate tam regale decus, quam insigne sacerdotale. Siquidem regibus decus est proprium coronas in capite ferre; pontifices autem in templo thiaras uertice portabant: et thiara quidem hemispherii gerit similitudinem; corona uero circuli gerens figuram caput assolet ambire. Loquitur beatus Petrus apostolus credentibus: uos autem estis genus electum, regale sacerdotium . Quod significare uolentes clerici Romanorum, siue Latinorum, in uerticis nudatione thiare similitudinem  figurant, per quam sacerdotale decus insinuant Porro reliqua pars capillorum caput ambiens, neque tamen uerticem contingens, speciem corone representat, qua regalis dignitas ostentatur. Sic utraque hac specie regale sacerdotium designatur.

Christus etiam rex et sacerdos exprimitur, propheta testificante: Dominus legifer noster, Dominus Rex noster . Item: Reges eos in uirga ferrea . Quod autem sacerdos sit, Pater Filio testificatur, dicens: Tu es sacerdos in eternum secundum ordinem Melchisedech . Igitur siue Christi sacerdotium atque regale solium clerici Latinorum significare uolentes, huiusmodi schema capite gestant: siue quod omnis Christiana natio regia simul atque sacerdotali dignitate preemineat,  tali specie designant. In faciei uero denudatione cordis ostendunt puritatem, illud innuentes apostolicum, ubi ait: Nos autem reuelata facie gloriam Domini speculantes, in eamdem imaginem transformamur . Facies enim capitis faciem cordis insinuat: sicut enim caput arx est cordis, sic mens hoc loco, que cor appellatur, anime culmen existit: debet enim facies cordis cogitationibus terrenis iugiter spoliari, qualiter puro sinceroque conspectu gloriam Domini possit speculari, et in eam per contemplationis gratiam transformari.

Beatus quoque Petrus apostolus, necnon et alii plures tam de numero apostolorum, quam etiam de Christi discipulorum, leguntur et barbas et capita rasisse. Siquidem hoc egisse Petrum ipsius  hodieque testantur imagines, que tali schemate pictorum arte formantur. Nec propterea Grecorum ueriti sunt reprehensionem uel Apostolus, uel reliqui Christi discipulorum, quibus non displicuit istiusmodi habitum sibi assumere. Et cum nec ante legem, nec post Euangelium hactenus questionem hanc aliquis intenderit, uiderint cur Grecorum imperatores reprehendere moliantur, quod reprehensionis calumnie subiacere nequaquam merito possit. Si enim barbam tondere peccatum est aliquod, uel diuine legis ulla transgressio, dicant cur propheta Domino iubente barbam raserit; cur Nazareis iste mos exstiterit; cur denique apostoli hanc consuetudinem non exhorruerint. Sed huic oppositioni supersedeamus, quoniam nec rationis uirtute nixam,  nec grauitatis eam aliqua dignitate suffultam conspicimus: et nisi minus prudentibus subrepi posse arbitraremur, nullam ex hoc fieri responsionis disputationis iustius decerneretur.



CAPUT uI. Celibatus clericorum propugnatur aduersus Grecos. Celibatus clericorum legibus ecclesiasticis asseritur.

Nunc illud considerandum quod obiiciunt Romanos nuptias damnare, quoniam presbyteris uxores  ducere non solum non consentiunt, uerum penitus interdicunt. Quamuis in ceteris nimium superstitiosi uideantur obiectis, in isto tamen uel stupendi, uel dolendi plurimum uidentur. Stupendi quidem, si tam sunt a sapientie lumine remoti, quo non intelligant Romanos in hoc facto non solum non culpabiles apparere, uerum etiam predicabiles enitere. Nam continentie bonum et castitatis insigne tam constat esse preclarum, ut etiam gentilibus sit admirabile; et in omni ordine cum sit predicabile, tum precipue in sacerdotibus, ac reliquis sacri altaris ministris; quos cum relique uirtutes faciunt illustres, illustriores tamen reddunt sanctimonie splendor, et castitatis decus egregium. Dolendi uero sunt, si talia cum nouerint, aduersus conscientiam propriam  nitentes, reprehendere non uerentur quod laudabile fore non ignorant. Timere namque debuissent quod per Isaiam loquitur Spiritus sanctus: ue eis qui dicunt malum bonum, et bonum malum, ponentes tenebras lucem, et lucem tenebras .

Quemadmodum ergo consequens esse decernunt, ut Romani damnare nuptias iudicentur, si penes illos episcopi seu presbyteri matrimonia non sortiuntur: ergo si propterea nuptiarum damnatores habendi sunt, eidem sententie subiacebunt Patres tam ueteris quam Noui Testamenti. Elias propheta, cuius ad imperium celum reseratur et clauditur, quique ministerio angelico sustollitur ad celos, non duxit uxorem. Ieremias uates in utero sanctificatus, uirginitatis bonum, et castimonie puritatem matrimonio  pretulit. Daniel, uir desideriorum appellatus, magis continentiam quam coniugalem copulam delegit. Nec tamen isti nuptias damnauere, quamuis nuptiarum federa non habuerint. Saluator de uirgine nasci maluit; ut sacrum coniugium approbaret, nuptiis interesse non renuit. Ioannes amoris priuilegium a Christo promeruit, quoniam plus Christi discipulatum, quam nuptias elegit. Petrus apostolus, antequam Christus eum in apostolatus dignitatem subrogaret, matrimonium non spreuit: apostolatus autem dignitate sublimatus, et in euangelicam predicationem destinatus, etsi coniugem non repulit, opus tamen coniugale declinauit. Quod etiam ceteros apostolos fecisse non dubitandum. Attamen istos nemo sanus dicet damnasse coniugia, licet continentie  sanctimoniam fuerint amplexati.

Porro Romani quemadmodum culpantur nuptiarum federa damnare, quandoquidem apud eos nuptie celebrentur, et ex legitimo matrimonio filii procreentur? Scribit beatus apostolus Paulus Corinthiis, dicens: uolo autem omnes homines esse sicut meipsum; sed unuquisque habet proprium donum ex Deo: alius quidem sic, alius uero sic . Unde uero dicebat quod uellet omnes homines esse sicut seipsum, paulo superius aperit, ubi coniugatis precepta sanxit inuicem sibi quemadmodum deseruirent, sui corporis potestatem tam uir quam femina non habendo, sed ex alterius permissione seruando. Unde in conclusione sic intulit: Hoc autem, inquiens,  dico secundum indulgentiam, non secundum imperium . Cui protinus subiecit: uolo autem omnes homines esse sicut meipsum, et reliqua. Quibus manifeste significat se celibem esse, nec uxoris copula detineri. Hinc alibi scribit: An non habemus potestatem sororem mulierem circumducendi ? In qua re socium sibi Barnabam fore non abnegat, dicens: An ego et Barnabas hanc potestatem non habemus ? Et tamen ista cum beatus Apostolus de se profiteatur, nequaquam nuptias condemnat, de quibus et precepta coniugatis dedit, et incontinentes hortatur, ut si se non continent, nubant. Adeo namque tam Saluator quam beatus Paulus matrimonii pacta non reprobant, ut statuant uxorem a uiro non discedere, nec uirum uxorem relinquere,  nisi causa fornicationis: quod si discesserint, innuptos manere.

Attamen continentiam persuadere desiderans Paulus, sic eisdem Corinthiis scribit: Hoc itaque dico, fratres: Tempus breue est, reliquum est ut qui habent uxores, tanquam non habentes sint; et qui flent, tanquam non flentes; et qui gaudent, tanquam non gaudentes; et qui emunt tanquam non possidentes; et qui utuntur hoc mundo, tanquam non utantur: preterit enim figura huius mundi . Qui superius incontinentibus nubendi licentiam dederat, tanquam infirmis salutis remedium porrigens dicit, Melius est enim nubere quam uri . Nunc precipit frena luxurie cum propria quoque uxore cohibere. Quid est enim aliud quod dicit: Qui habent  uxores, tanquam non habentes sint, nisi dicere, libidinis lasciuiam a propriis etiam uxoribus reprimere, et amori magis filiorum, quam carnis desiderio seruiendum? Propter quod dixerat superius: Bonum est homini mulierem non tangere . Sed quoniam hec uirtus non omnibus adest, propterea dico, Propter fornicationem autem unusquisque suam uxorem habeat, et unaqueque suum uirum habeat . Quod hoc loco infirmitati conceditur, posterius resecare gestiens, ait: Qui habent uxores, tanquam non habentes sint. Monens non semper infirmitati deseruiendum, uerum castimonie sanctitati consuescendum; quoniam preterit figura huius mundi. Figura fuit mundi carnalem posteritatem querere, et filiorum progenie gaudere, turbaque propinquorum  exsultare: at uero quoniam mundus in extremo positus finem prestolatur; et, ut ait beatus Ioannes, Nouissima hora est ; non carnalis propago sed spiritualis magis debet appeti successio: Ut qui uiuunt, iam non sibi uiuant, sed Christo qui pro eis mortuus est, et resurrexit . Propterea dicit flentes fieri debere tanquam non flentes, ut huius mundi ruinam atque tribulationes eternorum spe gaudiorum consolentur. Similiter gaudentes in secularibus temporaliter commodis, fiant tanquam non gaudentes; ut temporalis boni gaudia contemnentes propter sui fragilitatem, atque permutationem, de eternis potius gaudeant et exsultent; quatenus gaudia perennia  consequi preualeant. Similiter ementes non hic possidere concupiscant, sed possessionem suam in celestibus esse desiderent, cum Psalmista loquentes: Quid enim mihi est in celo, et a te quid uolui super terram ? Sic qui utuntur hoc mundo, tanquam non utantur, ut in transitu sit eis, non in desiderio; et in uia, non in patria; et tanquam ex latere respiciatur, non ut amore tenendi, siue fruendi, possideatur. Et propterea consequenter ait: uolo autem uos sine sollicitudine esse: qui sine uxore est, sollicitus est que Domini sunt, quomodo placeat Deo. Qui autem cum uxore est, sollicitus est que sunt huius mundi, quomodo placeat uxori, et diuisus est: et mulier innupta, et uirgo, cogitat que Domini sunt, ut sit sancta et corpore et spiritu. Que autem  nupta est, cogitat que sunt mundi, quomodo placeat uiro .

uideant itaque Grecorum principes, Romanos redarguere nitentes super continentia sacerdotum, ministros altaris in qua sorte constituere disponant; an eos uelint esse sine sollicitudine, quod uult Apostolus, an certe sollicitudinibus implicari mundi, quod non optat Apostolus. Si enim sine uxore sunt, a sollicitudine mundi liberi, eorum sollicitudinem gerunt que sunt Domini, querentes omni tempore Deo complacere; apostolicum illud meditantes: Omnia quecunque facitis, in nomine Domini semper facite . Si uero cum uxore degerent, necesse est mundi sollicitudinibus eos implicari, et querere iam quomodo placeant uxori, non Deo: et  huiusmodi quicunque sunt, diuisi sunt, quoniam inter amorem uxoris, amoremque Dei medii consistunt, non ualentes dicere cum Propheta: Portio mea, Domine, dixi, custodire legem tuam . Neque cum beato Ieremia, qui ait: Pars mea Dominus, dixit anima mea, propterea prestolabor eum . Dicit Apostolus: Mulier innupta, et uirgo cogitat que sunt Domini, ut sit sancta et corpore et spiritu . An igitur decet Domini sacerdotes, et altaris ministros, mulieribus innuptis et uirginibus esse inferiores, ut illis cogitantibus que sunt Domini, sanctimoniam tam corpore quam spiritu conseruando, isti cogitent que sunt mundi, sanctitatem corporis et spiritus respuendo? Utriusque namque sanctimonia priuantur, qui  cogitationem habent eorum que sunt mundi, placere uxori gestientes; quoniam, sicut dicit Apostolus: Que nupta est, cogitat que sunt mundi, quomodo placeat uiro . Ait Saluator duobus dominis neminem posse seruire . Ergo uel episcopi, uel presbyteri, cogitantes debitum soluere uxori, cogitare nequeunt seruitutis debitum Domino soluende. Et cum clerici dicuntur quia sint Domini sors  et eorum portio non alia sit, quam Dominus; sacerdotes uxori seruientes, et ea que sunt mundi cogitantes, sortem Domini, qua specialiter ei coherere debuerant, respuere; nec iam eorum possessio solus est Dominus; quoniam mundo per meditationis assiduitatem  coherendo, Domino coherere nequeunt. Mens namque cogitationibus suis mundum amplexans, et mundo inherens, Dominum complexari, et illi inherere nullo modo preualet.

Propter quod mirandi Grecorum principes, quod reprehendere studeant Domini sacerdotes a complexu mulierum longe se facientes, ut nulla necessitate destineantur a mundo, sed mundum respuentes, liberi possint iugiter inherere Christo. Quantum uero coniugale uinculum conferat impedimenti Dominum iugiter obsecrandi, beatus Paulus insinuat, cum consequenter dicit: Porro ad utilitatem uestram dico, non ut laqueum uobis iniiciam, sed ad id quod honestum est, et quod facultatem prebeat sine impedimento Dominum obsecrandi . Liquido  namque dicens ista, demonstrat uxori seruientes facultatem nequaquam habere iugiter Dominum obsecrandi, uerum ad tempus, tantummodo. uideant igitur isti nuptiarum censores, quales habere uelint sacerdotes; utrum eos qui sanctimonie seruantes puritatem, facultatem habent sine impedimento Dominum obsecrandi, sancti manentes, in sanctis iugiter habitantes, mundum spernentes, celestia contemplantes; uel eos certe qui coniugalibus addicti uinculis, nec in sanctis continuo ualentes habitare, nec mundum spernere, nec omni tempore Dominum pro sibi subiecta plebe deprecari, quamque sit istorum intellectus ab apostolico sensu longissime remotus. Ille continentiam persuadet, isti sacerdotum sanctimoniam  nuptiarum  condemnationem interpretantur; obliti quod ait Apostolus: Hoc ad utilitatem, inquiens, uestram dico, continentiam persuadens. Mox autem infirmitati consulens, inquit: Non ut laqueum uobis iniiciam. Ostendit enim quid desideret: sed considerat quod unusquisque proprium habeat donum a Deo, alius quidem sic, alius uero sic. Rursus ad id quod potius est exhortans, subiungit: Sed ad id quod honestum est; subauditur, uos inuitans. Honestatem, talia dicens, continentie preponit nuptiis: non quidem quo nuptias condemnet, sed euidenter predicat quod nuptie quidem bone sunt, sed melior est continentia uidualis; supereminet autem integritas uirginalis.

Non sunt igitur reprehendendi uel Romani uel  Latini, si uel episcopos, uel sacerdotes a maritali toro suspendunt; quoniam nec Apostolus habetur dignus reprehensione, qui castimoniam persuadens, coniugii fedus hortatur non agere, quatenus facultas iugis maneat fidelibus Dominum deprecandi. Etenim qui Dominici corporis et sanguinis omni tempore debent sacramenta contingere, quemadmodum ualent coniugio deseruire? Dauid namque ad Abimelech sacerdotem ueniens, non antea meruit panes sacros contingere, quam se puerosque suos a mulierum tactu tertia iam die diceret purificatos. Et quis ignorat corporis et sanguinis Christi mysterium fore longe sublimius panibus, qui per singula Sabbata proponebantur super mensam in templo? Et si minime  licebat eos contingere qui non sanctificari fuissent a mulieribus, quemadmodum expediat sacra contingere Dominica mulieribus deseruientes, et coniugali toro mancipatos? Quod mysterium Thessalonicensis Ecclesia diligenter examinans, clericos ante clericatum legitime ductas uxores si cognouissent, deponendos fore censuerunt. Unde mirandum Grecorum principes in Romanis redarguere, quod in Thessalonicensibus patienter concedunt. Quod si moderno tempore sue fortassis superstitioni prebuere consensum, quolibet modo teneant persuasos, nouerint tamen maiorum talem suorum exstitisse consuetudinem.

Sed ueniamus ad ecclesiastica tandem decreta, quo cognoscamus quid decernere super his maluerint.  In Niceno concilio sub Constantino imperatore primo per trecentos octodecim episcopos sic decernitur : »Interdixit per omnia magna synodus, non episcopo, non presbytero, non diacono, nec alicui omnino qui in clero est, licere subintroductam habere mulierem; nisi forte matrem, aut sororem, aut amitam, uel eas tantum personas que suspiciones effugiunt.« Audiant hec Constantinopoleos imperatores, et iudicent, an debeant isti gradus, super quibus hoc capitulo decernitur, matrimonia sortiri, quibus non licet mulieribus cohabitare, nisi solummodo personis illis quas nulla suspicio possit commaculare. Nam quisquis uxorem duxerit, non potest preter uxorem alias etiam mulieres in domo non habere, quibus uxoria  necessitas, et cura domestica suppleatur. Ubi uero cunctarum interdicitur subintroductio feminarum, preter omnino personas que careant omni suspicione, manifestum est quod interdicatur etiam uxoria pariter copula, que nullo modo potest fieri sine reliquarum accessione feminarum.

In concilio Neocesariensi sic statuitur : »Presbyter, si uxorem acceperit, ab ordine deponatur. Si uero fornicatus fuerit, aut adulterium perpetrauerit, amplius pelli debet, et ad penitentiam redigi.« Quod hi canones decernunt, hactenus et Ecclesia Romana et omnes Occidentales seruare studuerunt, scientes cunctis esse seruandum quod patet esse religiosum, et diuinis cultoribus dignum. uideant Greci, si quod statutum  est tenere contendunt; quod si faciunt, frustra Romanos redarguunt, quos sibi pares in ecclesiasticis seruandis conciliis omnino perspiciunt. Quod si constitutum hoc licenter preuaricantur, ecclesiasticarum constitutionum rei deprehenduntur: et dum in Oriente fuerit hoc constitutum, et nimirum seruetur ab Orientalibus, quod pro Ecclesie disciplina probatur esse sancitum, mirum cur in Occidentalibus culpare nituntur, quod apud Orientales seruare non dubitant. Quod si leges ecclesiasticas ignorant, quis nescit fore merito contemnendos, quos non sapientie grauitas, sed ignorantie leuitas ad loquendum propellit?

 In concilio Carthaginensi : »Preterea, cum de quorumdam clericorum, quamuis erga uxores proprias, incontinentia referretur, placuit episcopos, et presbyteros, et diaconos secundum priora statuta, etiam ab uxoribus continere. Quod nisi fecerint, ab ecclesiastico remoueantur officio.« Presenti capitulo non solum prefati gradus uxores ducere prohibentur, uerum a propriis, quas priusquam ordinarentur habuere, continere precipiuntur: quod si non fecerint, deponi iubentur. Consentitur in hoc decreto tam Niceno quam Neocesariensi concilio: nam utrumque precipit presbyteros ab uxoribus arceri. Qua de re uideant imperiales reprehensiones, qualiter iustum sit contra decreta maiorum presbyteros uxores ducere,  quibus inhibetur propriis, quas ante ordinationem duxerant, abstinere. Quas leges si seruare maluerint, cognoscant quod iniuste Romanos redarguant: quod si noluerint, etiam cum Romanis totius Africe prouinciales episcopos reprehendant, et cum his etiam suos Orientales, qui constituta maiorum seruantes, episcopos, presbyteros, et diaconos uiuere continenter omnino decernunt, nisi suorum delegerint forte decretorum transgressores.

In libro Constitutionum Iustini imperatoris ita decernitur capitulo uigesimo quarto: »Oportet autem eum qui episcopus fit, neque uxorem habere, neque concubinam, neque liberos, seu legibus incognitos. Et si quis contra hec fecerit, et is qui factus est, et is qui eum fecit, episcopatus expellatur honore [a 1Kb] .« uideant  nunc Grecorum imperatores, qui Romanos damnare nuptias calumniantur, eo quod non episcopos, non presbyteros, non diaconos, uxores ducere concedunt, quo in loco uelint habere suas leges, id est, a suis maioribus institutas. Ecce Iustinus Romanorum imperator legibus decreuit eum qui episcopus futurus sit, neque uxorem habere, neque concubinam: uos autem e contrario constituitis ut tam episcopi quam presbyteri matrimonii iura sortiantur. Leges a maioribus uestris constitute, qui hoc fecerint, gradus sui precipiunt honore priuare; uos autem illos, qui non fecerint, culpatis nuptias condemnare, nec in uestram eos uultis recipere communionem. Apparet igitur tam ecclesiasticis legibus, quam uestris sanctionibus uos repugnare: quapropter duplicis reatus  uos culpa constringitis, ueluti transgressores tam diuini et humani iuris, quam ecclesiastice constitutionis . »Presbyteris autem et diaconis, et aliis in clero scriptis, non habentibus uxores secundum diuinas regulas, interdicimus et nos mulierem habere in sua domo, excepta matre, et filia, et sorore, et aliis personis que omnem querelam effugiunt. Si quis autem aduersus istam obseruationem mulierem in sua domo habuerit, que potest suspicionem inferre turpitudinis, et ille a clericis suis audierit, quod cum tali muliere non debeat habitare, et noluerit eam sua domo repellere; uel accusatore emergente  probatus fuerit inhoneste cum tali muliere uersari; tunc episcopus secundum ecclesiasticos canones clero eum repellat, curie ciuitatis cuius clericus est tradendum.« Superior lex specialiter super episcopi persona decreuerat, licet pariter presbyterorum, diaconorumque personas comprehenderit. Quod enim episcopo non conceditur, ministris consequenter altaris, et mysteria Dominici corporis et sanguinis contrectantibus, pariter interdicitur. Quod si non illic ad liquidum de presbyterorum diaconorumque causa decernitur, presens sanctio dubietatis omnem caliginem remouere cognoscitur, interdicens manifesto non solum presbyteris, et diaconibus, sed etiam subdiaconis, et aliis quibuscunque in clero matrimonium interdicitur, ut in sua domo preter  matrem, et eas personas que suspicione turpitudinis careant, habitare nullo modo permittant; preuaricatores autem, si conuicti fuerint, clero depelli decernit, et ad ignominie penam tales curie mancipandos esse iubet officiis.

Non credimus quod Ecclesie Grecorum talia de presbyterorum connubiis sentiant, qualia Constantinopolitani principes sentire comprobantur. Absit igitur ut aduersus ecclesiastica constituta uenire presumant, et ea reprehendere conentur, que constat ab Ecclesiis seruata, et iure perpetuo custodita. Quod si potestates seculi sua presumptione talia redarguunt, qualia prohibent et condemnant et ecclesiastice leges et humane, mirum cur non animaduertunt quod eorum sanctionem non solum Occidentalis  Ecclesia condemnet, uerum etiam Orientalis non recipiat, nisi fortassis tyrannidis crudelitate fatigata quedam pars in Oriente susceptura sit: sed terrere debet eos sententia Domini dicentis: Qui scandalizauerit unum de pusillis istis qui in me credunt, expedit ei ut suspendatur mola asinaria in collo eius, et demergatur in profundum maris . uerum fixa stat sententia Saluatoris loquentis ad Petrum: Tu es Petrus, et super hanc petram edificabo Ecclesiam meam .

Item in eodem libro : »Nullus episcopus cum muliere penitus habitet: sin autem probatus fuerit hoc non obseruasse, episcopatus honore deiiciatur; quia ipse se indignum sacerdotio ostendit.« Dicant igitur gloriosi principes  Grecorum qua presumptionis audacia freti contra constituta maiorum, contra leges Ecclesie, contra consuetudinem hactenus obseruatam uenire non uerentur, Romanos atque Latinos reprehendentes, quod episcopis, presbyteris, leuitis, atque subdiaconis, uxores ducere non concedunt. Ecce enim imperialibus coarguuntur legibus, que cum pro Romanis atque Latinis sanciant, eos qui contraueniunt procul dubio condemnant. In ueteri Testamento tabernaculo, siue templo deseruientes Leuite, siue presbyteri, uxoribus non appropinquabant, nec sancta uel ingredi uel contingere presumebant, nisi sanctificarentur: et uos dicitis quia sacerdotes, quibus officium est corporis et sanguinis Domini mysterium  quotidie celebrare, nec a sacris aliquando recedere, quod uxores ducere debeant, nec inter laicos et sacri altaris ministros ullam differentiam consistere. Quod si requiratur a uobis unde nata fuerit opinio talis, non aliam procul dubio monstrare potestis auctoritatem, quam imperitiam atque iactantiam, de quibus leuitatis nasci solet audacia.



CAPUT uII. Confirmationis sacramentum a presbyteris conferri posse contendunt Greci. Hos refellit auctor.---Qui differt sacerdos ab episcopo.

Nunc ad illud ueniamus quod obiicitur, quia penes Romanos baptizatorum frontes presbyteri chrismate non liniunt. Quod obiectum, sicut et reliqua, magis leuitate quam ratione propositum est: siquidem Ecclesie  sue consuetudinem sequentes ista proponunt, non aliquam diuine legis auctoritatem. Quamuis ut hoc fiat et apud Romanos, et apud Occidentales omnes, tam ex Euangelio, quam ex apostolorum Actis esse constat assumptum.

Constat namque Spiritus sancti gratiam per unctionem frontis ex chrismate ab episcopis donari, quod nulli preter episcopos esse concessum euangelica testatur auctoritas. Resurgens etenim Dominus, et discipulis apparens, insufflauit, et dixit eis: Accipite Spiritum sanctum: quorum remiseritis peccata, remittuntur eis; et quorum retinueritis, retenta sunt . Ergo si remissio peccatorum per Spiritum sanctum contribuitur, et hoc munus apostolis specialiter constat esse donatum; iure solis  episcopis hec gratia reseruatur, quos in Ecclesia constat apostolorum successionem, et ministerium sortitos. Moysen quoque legimus in Exodo Aaron et filios eius in sacerdotale ministerium chrismate sancto perunxisse. Deinde reges et sacerdotes oleo sancto perunctos in ueteri Testamento per pontifices exstitisse; quos constat gessisse figuram ueri regis atque Pontificis Domini nostri Iesu Christi; cui Psalmista precinit, dicens: Unxit te Deus, Deus tuus, oleo letitie pre consortibus tuis .

Constat autem omnem Ecclesiam corpus esse Christi, etenim, uidelicet regis et Sacerdotis, unde omnes Christiani genus sumus sacerdotale et regale; propter quod post lauacrum ungimur, ut Christi nomine censeamur; et non nisi per pontifices, a quibus  reges et sacerdotes ungebantur in lege. In Actis habes etiam apostolorum, quia: Cum audissent apostoli qui erant Hierosolymis, quia recepit Samaria uerbum Dei, miserunt ad eos Petrum et Ioannem. Qui cum uenissent, orauerunt pro ipsis, ut acciperent Spiritum sanctum. Nondum enim in quemquam illorum uenerat, sed baptizati tantum erant in nomine Domini Iesu. Tunc imponebant manus super illos, et accipiebant Spiritum sanctum.  uide quia primum baptizati fuerant in nomine sancte Trinitatis, quod est in nomine Domini Iesu; siquidem totius Trinitatis inuocatio in nomine Domini Iesu continetur. Nec tamen adhuc acceperant Spiritum sanctum. Postea uero manus imponentibus super  eos apostolis, acceperunt Spiritum sanctum. Que forma seruatur hodieque in Ecclesia, ut baptizentur quidem fideles per presbyteros, gratia uero Spiritus sancti per impositionem manuum tribuatur ab episcopis: quod tunc fit, quando frontes baptizatorum chrismate sancto liniuntur ab episcopis.

Item in eisdem Actis: Factum est autem cum Apollo esset Corinthi, et Paulus, peragratis superioribus partibus, ueniret Ephesum, et inueniret quosdam discipulos, dixit ad eos: Si Spiritum sanctum accepistis credentes? At illi dixerunt ad eum: Sed neque si Spiritus sanctus est, audiuimus. Ille uero ait: In quo ergo baptizati estis? Qui dixerunt: In Ioannis baptismate. Dixit autem Paulus: Ioannes baptizauit baptismo penitentie populum, dicens in  eum qui uenturus esset post ipsum ut crederent, hoc est in Iesum. His auditis, baptizati sunt in nomine Domini Iesu. Et cum imposuisset illis manus Paulus, uenit super eos Spiritus sanctus; et loquebantur linguis, et prophetabant . Et hic uides quia Paulus non baptizauerit eos, sed iusserit baptizari. Baptizatis autem manus Paulus imposuit; et ita demum uenit super eos Spiritus sanctus. Docemur igitur baptismi gratiam per presbyteros posse contribui, donum uero Spiritus sancti, quod tribuitur per manuum impositionem, quando frontes baptizatorum chrismate sancto liniuntur, non nisi per episcopos posse promereri.

Et reuera inter sacerdotes et episcopos differentia non parua consistit. Sacerdotes namque, sicut reliqui  gradus ecclesiastici, per episcoporum ministerium consecrantur; at episcopi non a sacerdotibus benedicuntur. Ipsi quoque sanctum chrisma sanctificant, et oleum consecrant: omnisque gradus ecclesiasticus illorum dispositione peragitur. Quod considerantes ecclesiastici uiri, statuerunt ut frontes baptizatorum non a presbyteris, sed ab episcopis chrismate sancto linirentur. Sicut de sancto Siluestro in Gestis apostolicis legitur , ubi sic scriptum inuenitur: »Hic constituit ut chrisma ab episcopo efficiatur; et priuilegium sit episcopis, ut baptizatos chrismate sancto consignent, propter hereticam insimulationem.« Hinc etiam Innocentius papa in suis Decretalibus hoc modo decernit . »De consignandis  infantibus manifestum est, non ab alio quam ab episcopo fieri licere. Nam presbyteri, licet sint sacerdotes, pontificatus tamen apicem non habent.« Hoc autem pontificibus solis deberi, ut uel consignent, uel paracletum Spiritum sanctum tradant, non solum consuetudo ecclesiastica demonstrat, uerum illa lectio Actuum apostolorum, que asserit Petrum et Ioannem esse directos, qui iam baptizatis tradant Spiritum sanctum. Nam presbyteris seu extra episcopum, seu presente episcopo, cum baptizant, chrismate baptizatos ungere licet, sed quod ab episcopo fuerit consecratum; non tamen frontem eodem oleo signare, quod solis debetur episcopis cum tradunt Spiritum paracletum. Hinc omnes Occidentales  episcopi, maiorum sequentes institutionem, sumpsere consuetudinem ut frontes baptizatorum chrismate liniendi non presbyteris concedant, sed priuilegium sibi reseruent: non autem ipsum chrisma  de fonte conficiunt, sed ex succo balsami, uel oliue liquore: quod fit non solum a Grecis, uerum ab uniuersis Christi Ecclesiis.



CAPUT uIII. Romano pontifici patriarcham CP. preferre conabantur imperatores Greci. Ecclesia Romana omnes alias dignitate precellit.

Sed criminantur istud falso, sicut et de agni consecratione; necnon quod arguunt, leuitas episcopos fieri, presbyterii gradu non prius accepto;  non reputantes quod in ceteris sibi demant auctoritatem fidei, quandoquidem in istis tam euidenter mentiuntur: non uerentes quod Spiritus sanctus loquitur: uirum sanguinum et dolosum abominabitur Dominus . Et, Perdes omnes qui loquuntur mendacium . Et in Salomone: Falsus testis non erit impunitus . Quod autem redarguunt leuitam episcopum consecrari, cur non contra se dictum aduertunt, qui de laicis subito tonsis faciunt episcopos, contra regulas ecclesiasticas, et imperialia decreta? Siquidem prohibet Apostolus  neophytum episcopum fieri. Iustinus quoque imperator in ecclesiasticis constitutionibus , ita decernit: »Neque ex laico statim ad episcopatum ascendere licet: neque  clericatus honorem simul habuisse sufficit. Oportet autem eum qui episcopus fit neque uxorem habere, neque concubinam, neque liberos, neque nepotes seu legitimos, seu legibus incognitos. Et si quis contra hec fecerit, et is qui factus est, et is qui eum fecit, episcopatus expellatur honore. Nec liceat pecunie datione episcopum fieri. Esse autem oportet eum qui episcopus fit uel monachum, uel clericum: ita tamen ut non minus sex mensibus appareat eum in clericatu fuisse,« etc. uidemus non solum ecclesiasticis, uerum etiam imperialibus obuiari constitutionibus, ut ex laico statim ad episcopatus honorem aliquis assumatur, cum debeat prius in Ecclesia probari, et secundum ecclesiastica constituta doceri; quatenus uia regia per graduum successionem conscendens, dignus  inueniatur summi culminis apicem obtinere. uerum Grecorum imperatores, tam diuina quam humana iura transgredientes, faciunt sibi de laicis subito tonsis episcopos, et eos qui nondum minimi gradus honorem digni percipere fuerant, summi culminis uertice sustollunt: et talia gerentes non uerentur Christi Ecclesiam calumniari, falsa pro ueris loquentes, pro nichilo ducentes quod Saluator ait in Euangelio: Qui scandalizauerit unum de pusillis istis qui in me credunt, expedit ei ut suspendatur mola asinaria collo eius, et demergatur in profundum maris . Ut pena mortis in eos uindicet, et fluctibus perditionis absorbeantur, quos caritas timori sancto non fecit esse subiectos.

 Sed unde talis innata sit presumptio, ut Romanam non uereantur Ecclesiam falsis oppetere criminationibus? Nimirum inde, quod sui mensuram ignorantes status, ambiunt sibi uindicare principatum, quem nec Christus eis, nec apostoli, nec Ecclesiarum magistri, nec ulla consuetudo contribuit, sed illius imitatores effecti, qui dicebat in corde suo: Ascendam super altitudinem nubium, et super sidera celi exaltabo solium meum: ponam super altitudinem montium, et in lateribus Aquilonis sedem meam. Ero similis Altissimo . Quid enim isti Grecorum principes aliud altitudine cordis sui dicunt, qui Ecclesie sibi principatum usurpant, et apostolorum sublimitatem  sibi uindicant: cupientes solium sue  dignitatis super astra celi componere, id est omni sanctorum cetui preferre, et patriarcharum uenerationem usurpare; quatenus omni Ecclesia sibi subiecta Christo similes efficiantur: cum nulla maiorum auctoritas hoc eis contribuat, nec ecclesiastica iura concedant, uerum nec humane leges ascribant? Que cuncta sibi uindicare uelle potissimum comprobant, quod patriarcham Constantinopolitanum preponere Romano pontifici gestiunt, et urbem Contantinopolim Rome preferre conantur, tanquam sui iuris existat leges ecclesiasticas immutare, et regnorum apicem disponere.

Meminisse tamen debuerant Christum totius Ecclesie caput existere, et ei Patrem per Prophetam dixisse: Dabo tibi gentes hereditatem tuam; et possessionem  tuam terminos terre . Ipsumque fore lapidem abscissum de monte sine manibus, qui confregerit, et in puluerem redegerit uniuersa regna mundi . Ipsumque Petro dixisse: Tu es Petrus, et super hanc petram edificabo Ecclesiam meam: et porte inferi non preualebunt aduersus eam. Et tibi dabo claues regni celorum. Paulum quoque testificantem: Qui operatus est Petro in apostolatum circumcisionis operatus est et mihi inter gentes . Quos ambos in Ecclesia principatum a Christo positos, et Rome directos, cum ecclesiastica ueritas, tum ipsius passionis monstrat auctoritas. Illuc namque ambo principes sunt directi, ubi principatus eminebat mundi: quatenus Romana ciuitas, sicut imperiali potentia totum sibi  subiecerat orbem, sic religionis culmine, et apostolatus dignitate, totius mundi regnis presideret. Et sicut uoluit Saluator Hierosolymam natiuitate sua, doctrina, miraculis, morte, sepultura, resurrectioneque reddere sublimem, sic etiam delegit Romanam urbem apostolorum principum sanguine, sepulcro, memoria, doctrina, reddere gloriosam: ut quoniam Christus Ierusalem celestis in dextra Patris considens, Rex et Dominus honoratur angelorum et sanctorum omnium famulatu; sic Petrus et Paulus Ierusalem peregrinantis obtineat principatum, subiectis  sibi per totius orbis latitudinem Christi Ecclesiis.

Hoc ita fore et antiquitas ipsa comprobat, et litterarum monimenta confitentur. Siquidem Socrates in Historia ecclesiastica scribens de Arianis, qui in Antiochia Syrie synodum collegerant ad subuersionem, atque destructionem Niceni concilii, et condemnationem Athanasii; posquam commemorauerat presules, quorum auctoritate synodus collecta fuerat, subiunxit: »Sed neque Iulius interfuit maxime Rome presul, neque in locum suum aliquem destinauit; cum utique regula ecclesiastica iubeat non oportere preter sententiam Romani pontificis concilia celebrari [a 1Kb] .« Ecce fuit hic Grecus historiographus, nec tamen Constantinopolim dicit tanta  pollere auctoritate ueluti Romam; testificans sine Romani pontificis uel assensu uel iussione nulla posse concilia celebrari.

In concilio Sardicensi  tali modo sancitur: »Placuit, ut si episcopus accusatus fuerit, et omnes iudicauerint congregati episcopi regionis ipsius, et de gradu suo eum deiecerint: si appellauerit qui deiectus uidetur, et confugerit ad beatissimum Ecclesie Romane episcopum, et uoluerit se audiri: si iustum putauerit, ut renouetur examen, scribere episcopis dignetur Romanus episcopus his qui in finitima et propinqua altera prouincia sunt, ut ipsi diligenter omnia requirant, ut iuxta fidem ueritatis omnia definiant. Quod si is qui rogat causam suam iterum audiri, deprecatione  sua mouerit episcopum Romanum, ut e latere suo presbyteros mittat, erit in potestate ipsius quid uelit et quid estimet. Et si decreuerit mittendos esse qui presentes cum episcopis iudicent, ut habeant etiam auctoritatem persone illius a quo destinati sunt, erit in eius arbitrio. Si uero crediderit sufficere episcopos prouinciales, ut negotio terminum imponant, faciat quod sapientissimo consilio suo iudicauerit.« Hoc concilium ab Orientalibus episcopis in Asie prouincia [b 1Kb] gestum, taliter de Romani pontificis dignitate decreuit sub Romano imperatore Constantino Magno, qui ciuitatem Constantinopolim edificauit, uoluitque Iuniorem Romam uocitari. Num de Constantinopolitano Patriarcha tale quid ab episcopis legitur constitutum?  Cernimus omnino Romani pontificis auctoritatem super cunctas Ecclesias Christi preeminere, ut omnes episcopi illum habeant caput, et ad eius iudicium pendeat quidquid in ecclesiasticis negotiis disponitur; ut ex eius arbitrio uel maneat constitutum, uel corrigatur erratum, uel sanciatur quodcunque fuerit innouandum.

Testatur et hoc Eusebius Cesariensis episcopus, qui in historia de uita Siluestri  sic ait: »Quarta die imperator Constantinus priuilegium Ecclesie Romane pontifici contulit, uti  toto orbe Romano sacerdotes ita hunc caput habeant, ut iudices regem.« Que res ex conciliorum gestis approbatur: siquidem omne concilium uel quod in Oriente, uel quod in Africa gestum esse dignoscitur, uel Romani pontificis uicarios semper habuit presidentes, uel eius auctoritate litterarum, que fuerunt decreta firmitudinem acceperunt. Siquidem concilium Nicenum, omnibus Christi Ecclesiis uenerandum, uictorem et uincentium presbyteros urbis Rome, Romani pontificis uicem agentes, in episcoporum subscriptione primos posuere statim post Osium episcopum ciuitatis Cordubensis prouincie Hispanie, qui fuerat illuc a Romano pontifice directus, quoniam ipse uenire senectute prepediente non ualuerit. Sic reliqua concilia primo in loco  semper habuere Romanos pontifices, uel eorum legatos, tanquam apostolorum uicarios. Et reuera omnes Orientales Ecclesie, simul et Occidentales, Romane ciuitatis presulem semper quasi caput episcoporum uenerati sunt, et ad eius sententiam respexerunt, et de rebus dubiis quecunque decreuit eius iudicium sustinuerunt, illiusque decreto paruerunt. Quecunque concilia eius sententia roborata sunt, rata manserunt; que uero damnauit, pro nichilo reputata fuerunt, nec auctoritatem ullam habere potuerunt.

Que licet antiquorum monimentis Patrum uera esse que dicimus approbentur, unius tamen Romani pontificis placet litteris ostendere que loquimur. Nam cum Flauianus Constantinopolitanus episcopus,  qui Eutychen archimandritam Constantinopolitanum male de incarnatione Dominica sentientem damnauerat, ipse quoque fuisset a synodo, que Ephesi collecta est, contra regulas ecclesiasticas damnatus, Romanum hac de causa Leonem pontificem interpellasset, scripsit Theodosio imperatori synodum retractandam, et ea que praue constituta fuerant cassanda. Quod cum sub Theodosio imperatore fieri non potuit, morte preueniente, sub principibus ualentiniano et Marciano, qui Theodosio patri successerant, actum est. Quorum littere, ad Leonem uenerabilem episcopum Romane urbis misse, taliter habentur : »uictores ualentinianus et Marcianus, gloriosi triumphatores, semper Augusti, Leoni reuerendissimo  archiepiscopo gloriose ciuitatis Rome. Ad hoc maximum imperium uenimus Dei prouidentia, et senatus excellentissimi, cuncteque militie. Unde pro reuerenda et catholica religione Christianorum fidei, cuius auxiliis uirtutem nostre potentie confidimus gubernari, tuam sanctitatem principatum in episcopatu diuine fidei possidentem, sacris litteris in principio iustum credimus alloquendam, inuitantes atque rogantes, ut pro firmitate et statu nostri imperii, eternam diuinitatem tua Sanctitas deprecetur, ut et tale propositum et desiderium habeamus, quatenus omni impio errore sublato per celebrandam synodum, te auctore, maxima pax circa omnes episcopos fidei catholice fiat.« Item in secunda,  post salutationem et prefationis allocutionem scribitur sic : »Superest, ut si placuerit tue Beatitudini his partibus aduenire, et synodum celebrare, hoc facere religionis affectu dignetur; nostris utique desideriis uestra Sanctitas satisfaciet, et sacre religioni que utilia sunt decernat. Si uero hoc onerosum est, ut tu ad has partes aduenias, hoc ipsum nobis propriis tua Sanctitas litteris manifestet; quatenus in omnem Orientem, et in ipsam Thraciam, et Illyricum, sacre uestre littere dirigantur; ut ad quemdam definitum locum omnes sanctissimi episcopi debeant conuenire; et que Christianorum religioni atque catholice fidei prosint, sicut Sanctitas tua secundum ecclesiasticas regulas definierit, sua dispositione  declarent.« His litteris Romanorum imperatorum non ostenditur, quod patriarcha Constantinopolitanus Romano pontifici prelatus habeatur; uerum quod Romanus pontifex principatum obtineat episcoporum, cuius arbitrio debeat colligi synodus, et que sunt tractanda per eius dispositionem debeant ordinari.

Testantur etiam littere ualentiniani imperatoris ad Theodosium patrem Augustum, quam dignitatem, atque honorem Romanus pontifex super omnes episcopos debeat obtinere: que ita se habere noscuntur : »Domino Theodosio, gloriosissimo uictori, ac triumphatori precellentissimo imperatori et patri, ualentinianus uictor gloriosus, ac triumphator, semper Augustus et filius. Cum uenissem  in urbem Romam ob Diuinitatem placandam, sequenti die ad basilicam apostoli Petri processi, et illic post uenerabilem noctem diei apostoli, et a Romano episcopo, et ab aliis cum eo ex diuersis prouinciis congregatis, rogatus sum scribere uestre mansuetudini de fide, que cum sit conseruatrix omnium fidelium animarum, dicitur perturbata: quam nos a nostris maioribus traditam debemus cum omni competenti deuotione defendere, et dignitatem proprie uenerationis beato apostolo Petro intemeratam nostris temporibus conseruare, quatenus beatissimus Romane ciuitatis episcopus, cui principatum sacerdotii super omnes antiquitas contulit, locum habeat et facultatem de fide et sacerdotibus iudicare, Domine sacratissime  pater, et uenerabilis imperator: hac enim gratia, secundum solemnitatem conciliorum et Constantinopolitanus episcopus eum per libellos appellauit, propter contentionem que orta est de fide.« Galla quoque Placidia, mater Augusti, litteras eadam pro re filio dirigens Augusto, inter cetera sic ait : »Non modicum detrimentum est ex his que gesta sunt; ut fides, que tantis temporibus regulariter custodita est a sacratissimo patre nostro Constantino  nuper turbata sit, ad arbitrium unius hominis, qui in synodo Ephesine ciuitatis odium et contentiones potius exercuisse narratur, militum presentia et metu appetens Constantinopolitane ciuitatis  episcopum Flauianum, eo quod libellum ad apostolicam sedem miserit per eos qui directi fuerant in concilium a reuerendissimo episcopo Rome, qui secundum definitiones Niceni concilii consueti sunt interesse, Domine sanctissime fili, uenerabilis imperator. Hac itaque gratia, tua mansuetudo tantis turbis resistens, ueritatem immaculatam catholice fidei seruari precipiat, et secundum formam et definitionem apostolice sedis, quam etiam nos tanquam precellentem similiter ueneramur, in statu sacerdotii illeso manente per omnia Flauiano, ad concilii et apostolice sedis iudicium transmittat; in qua primus ille, qui celestes claues dignus fuit accipere, principatum episcopatus ordinauit. Decet itaque nos huic maxime ciuitati, que domina  omnium est, in omnibus reuerentiam conseruare. Diligentius autem hoc prouidete, ne quod priscis temporibus nostra generatio custodiuit, sub nobis imminui uideatur, et per presens exemplum schismata generentur inter episcopos ac sanctas Ecclesias.« Apparet igitur ex his Romanum pontificem nunquam fuisse subiectum patriarche Constantinopolitano, quin potius ubi necessitas postulauit, eum apostolicam sedem expetiisse, et secundum eius iudicium suam terminum habere causam poposcisse: quandoquidem sit Romana ciuitas omnibus imperii Romani ciuitatibus honorabilior, et Romanus pontifex principatum obtineat sacerdotii super omnes episcopos; ut pote cum sit ciuitas hec domina omnium, et illi ciuitati quisquis prefuerit episcopus, ex  antiquitatis constitutione princeps omnium habeatur Ecclesiarum.

Hac igitur auctoritate Leo uenerabilis Romane ciuitatis episcopus fretus, scripsit Anatoho episcopo Constantinopolitano , quam formam concilii tenere debuisset, damnando Nestorium, et Eutychen, ita scribens: »Licet sperem dilectionem tuam ad omne opus esse deuotam, ut tamen efficacior tua fieri possit industria, necessarium et commodum fuit, fratres meos Licentium episcopum Basilium presbyterum  destinare, quibus tua dilectio societur, ut nichil in his que ad uniuersalis Ecclesie statum pertinent, aut dubie agatur aut segniter: cum residentibus uobis, quibus exsecutionem nostre dispositionis iniunximus, ea  possint agi cuncta cum moderatione; ut nec beneuolentie partes, nec iustitie negligantur, sed absque personarum acceptione diuinum in omnibus iudicium cogitetur.« Et nonnullis interpositis: »Et quia euangelica et apostolica fides omnes expugnat errores, et ab uno latere Nestorium deiicit, ab alio Eutychen et participes eius elidit, hanc regulam mementote seruandam: ut quicunque in illa synodo, que nomen synodi nec habere poterit, nec meretur, et in qua maleuolentiam suam Dioscorus, industriam autem Iuuenalis ostendit, satisfactioni eorum pax fraterna prestetur: . . . . . ita ut non dubiis professionibus Eutychen cum suo dogmate, et cum consortibus suis, anathematis consecratione condemnent.  De his autem, qui in hac causa grauius peccauerunt, et ob hoc superiorem sibi locum in eadem infelici synodo uindicarunt, ut humilium fratrum simplicitatem arrogantie preiudiciis aggrauarent: si forte resipiscant et facti sui defensionem cassantes in condemnationem proprii conuertuntur erroris, horum satisfactio talis accedat, que non refutanda uideatur, sed maturioribus apostolice sedis consiliis reseruetur; ut, examinatis omnibus atque perpensis, ipsi eorum agnitionibus, quid constitui debeat, estimetur. Neque prius in Ecclesia, cui te Dominus uoluit presidere, cuiusquam talium  nomen ad altare recitetur, quam quid de eis constitui debeat, rerum processus ostendat.« Et post pauca: »Annitere itaque, frater carissime, ut  que Ecclesie Dei congruunt, fideliter et efficaciter cum his fratribus constanter, quos idoneos auctores elegimus, exsequaris.« Monstratur his litteris Romanum pontificem preesse patriarche Constantinopolitano, cui uices suas in synodo habendas committit: cuique de singulis qualiter exsequatur, prescribit; et quid suo iudicio reseruandum sit, indicit; quid uero ipse determinare debeat, definit; nec tamen solus potestatem habere iudicandi permittitur, uerum socius illis, qui fuerant ab apostolica sede directi, super determinandis negotiis adhibetur.

Scribit etiam idem beatus Leo episcopus sancte synodo Chalcedonensi constitute , pro condemnanda Ephesina synodo secunda, in qua fuerat  patriarcha Constantinopolitanus uenerabilis Flauianus non iustitia, sed uiolentia condemnatus. Cuius ista sunt uerba, salutatione premissa. »Optaueram quidem, dilectissimi, pro nostra caritate collegii, omnes Domini sacerdotes in una catholice fidei deuotione persistere, nec quemquam gratia aut formidine secularium sacerdotem deprauari, aut a uia ueritatis abscedere. Sed quia multa sepe que penitudinem possint generare, proueniunt, et superat culpas delinquentium misericordia Dei, atque ideo suspenditur ultio, ut possit locum habere correctio, amplectendum est clementissimi principis plenum religione consilium, quo sanctam fraternitatem uestram ad destruendas insidias diaboli, et reformandam ecclesiasticam pacem maluit conuenire, beatissimi  apostoli Petri sedis iure et honore seruato, adeo ut nos quoque ad hoc ut suis litteris inuitaret, ut uenerabili synodo nostram sententiam preberemus: quod quidem nec necessitas temporis, nec ulla poterat consuetudo permittere: tamen in his fratribus, hoc est, Pacasino et Lucentio episcopis, Bonifacio et Basilio presbyteris, qui ab apostolica sede directi sunt, me synodo uestra fraternitas estimet presidere, nec seiunctam a uobis presentiam meam, qui nunc in uicariis meis adsum, etiam dudum in fidei catholice predicatione non desum.« Et post alia: »Quia uero non ignoramus, per prauas emulationes multarum Ecclesiarum statum fuisse turbatum, plurimosque fratres, quia heresim non receperunt, sedibus  suis pulsos, et in exsilia deportatos atque in locum superstitum alios institutos; his primitus uulneribus adhibeatur medicina iustitie; nec quisquam ita careat propriis, ut alter utatur alienis: cum si, ut cupimus, errorem omnes relinquunt, nemini quidem honor perire debeat, sed illis qui pro fide laborauerunt, cum omni priuilegio oporteat eis proprium reformare. Prioris autem Ephesine synodi, cui sancte memorie Cyrillus episcopus tunc presedit, contra Nestorium specialiter statuta permaneant: ne tunc damnata impietas demum sibi in aliquo blandiatur, qua Eutyches iusta exsecratione percellitur. Puritas enim fidei atque doctrina, quam eodem, quo sancti Patres nostri, spiritu predicamus, et Nestorianam et Eutychianam cum suis  auctoribus condemnat pariter et persequitur prauitatem.«

Aduertimus certe Romane sedis pontificem nec supponi, nec conferri, sed preferri Constantinopolitano patriarche; quandoquidem Chalcedonensem synodum uideamus eius permissione fuisse collectam: cuique presidere maluit per suos legatos, cuique etiam formam dedit propriis litteris quid de secunda synodo Ephesi collecta foret statuendum: quid quoque de his qui fuerant in ea propter fidei ueritatem sedibus propriis expulsi, et in exsilia deportati; necnon et ex iis qui minis atque terroribus compulsi contra fidem iudicium protulerunt, atque consenserunt, si reuerti ab errore mallent, et ueritatem fidei profiteri: synodum quoque primam  Ephesinam per beatum Cyrillum Alexandrinum episcopum factam statuit omnibus modis seruandam, condemnans tam Nestorium quam Eutychen de incarnatione Domini nostri Iesu Christi praue sentientes. Quibus omnibus euidenter instruimur, non solum Constantinopolitano, uerum cunctis Orientalibus episcopis Romanum pontificem honore prelatum, ueluti qui cunctorum sollicitudinem plenam habere debeat episcoporum, et cui specialiter incumbat pro cunctis Ecclesiis peruigil sollicitudo.

Ut autem euidentius appareat quanto Romanus episcopus honore precellat supra cunctos qui per Orientem habentur episcopos, ex epistola beati Leonis episcopi urbis Rome, Anastasio episcopo  Thessalonicensi directa , placuit ostendere; cui salutatione premissa sic loquitur: »Quanta fraternitati tue a beatissimi Petri apostoli auctoritate commissa sint, et qualia etiam nostro tibi fauore sint credita, si uera ratione perspiceres, et iusto examine ponderares, multum possemus de iniuncte tibi sollicitudinis deuotione gaudere: quoniam sicut precessores mei precessoribus tuis, ita ego dilectioni tue priorum secutus exemplum, uices mei moderaminis delegaui; ut curam quam uniuersis Ecclesiis principaliter ex diuina institutione debemus, imitator nostre mansuetudinis effectus adiuuares, et longinquis a nobis prouinciis presentiam quodammodo nostre uisitationis impenderes.  Siquidem continenti opportunoque prospectu promptum tibi esset agnoscere, quid in quibusque rebus uel tuo studio componeres, uel nostro iudicio reseruares. Nam cum maiora negotia et difficiliores causarum exitus liberum tibi esset sub nostra sententie exspectatione suspendere, nec ratio tibi nec necessitas fuit, in id quod mensuram tui excederet, deuiandi: abundant enim apud te monitorum scripta nostrorum, quibus te de omnium actionum temperantia frequenter instruximus; ut commendatas tibi Christi Ecclesias per exhortationem caritatis ad salubritatem obedientie prouocares.« Et post alia istiusmodi redargutionibus conquesta, iterum infert : »Et dum dominari magis quam consulere subditis querant,  placet honor, inflat superbia, et quod prouisum est ad concordiam, tendit ad noxam. Quod ut necesse habeamus ita dicere, non de paruo animi dolore procedit: meipsum enim quodammodo trahi in culpam sentio, cum te a traditis tibi regulis immodice discessisse cognosco. Qui si tue existimationis parum diligens eras, mee saltem fame parcere debuisti; ne que tuo tantum facta sunt animo, nostro uiderentur facta iudicio. Relegat fraternitas tua paginas nostras, omniaque ad tuos missa maiores apostolice sedis presulum scripta decurrat, et uel a me, uel a precessoribus meis inueniet ordinatum, quod a te cognouimus esse presumptum. uenit namque ad nos cum episcopis prouincie sue frater noster Atticus, ueteris  Epiri metropolitanus antistes, et de indignissima afflictione quam pertulit, lacrymabili actione conquestus est coram astantibus diaconibus tuis, qui querelis flebilibus eius nichil contra referendo, ea que nobis ingerebantur fide non carere monstrabant. Legebatur quoque in litteris tuis, quas iidem ad me diaconi tui detulerunt, quod frater Atticus Thessalonicam uenisset.«

Et post alia : »Unde deplorationibus supradicti uerba epistole tue testimonium prebuerunt, et per hoc, quod non est tacitum, nudatum est illud quod silentio fuerat adopertum: aditam scilicet Illyrici prefecturam, et sublimissimam inter mundanos apices potestatem in exhibitionem insontis antistitis incitatam, ut missa exsecutione terribili,  que omnia sibi officia publica ad effectum preceptionis adiungeret, a sacris Ecclesie aditis, nullo uel falso insimulatus crimine extraheretur sacerdos, cui non ob molestiam egritudinis, non ob seuitiam hyemis darentur inducie, sed iter asperum et periculis plenum per inuias niues agere cogeretur. Quod tanti laboris, tantique discriminis fuit, ut ex his qui episcopum comitati sunt quidam defecisse dicantur. Multum stupeo, frater carissime, sed et plurimum doleo, quod in eum  tam atrociter et tam uehementer potueris commoueri; presertim cum si tale aliquid mereretur, exspectandum tibi  fuerat quid ad tua consulta rescriberem. Sed ut uideo bene de meis moribus estimasti, et quam ciuilia pro conseruanda sacerdotali concordia responsurus essem uerissime preuidisti, et ideo motus tuos exsequi sine dilatione properasti, ne cum moderationis nostre aliud disponentia scripta sumpsisses, faciendi id quod factum est licentiam non haberes. An forte aliquid tibi facinus fratris innotuerat, et metropolitanum episcopum noui apud te criminis pondus urgebat? At hoc quidem alienum ab illo esse, etiam tu nichil ei obiiciendo confirmas; sed etiam si quid graue intolerandumque committeret, nostra erat exspectanda censura; ut nichil prius ipse decerneres, quam quid nobis placeret, agnosceres. uices enim nostras ita tue credidimus caritati, ut  in partem sis uocatus sollicitudinis, non in plenitudinem potestatis. Uude sicut multum nos ea que a te pie sunt curata, letificant, ita nimium ea que perperam sunt gesta, contristant. Et necesse est, post multarum experimenta causarum sollicitius prospici, et diligentius precaueri; quatenus per Spiritum caritatis et pacis omnis materia scandalorum de Ecclesiis Domini, quas tibi commendauimus, auferatur, preeminente quidem in illis prouinciis episcopatus tui fastigio, sed amputato totius usurpationis excessu. Igitur secundum sanctorum Patrum canones, Spiritu Dei conditos, et totius mundi reuerentia consecratos, metropolitanos singularum prouinciarum episcopos, quibus ex delegatione nostra fraternitatis tue cura pretenditur, ius tradite sibi  antiquitus dignitatis intemeratum habere decernimus; ita ut a regulis prestitutis, nulla aut negligentia, aut presumptione discedant:« et cetera que statuit Thessalonicensi episcopo in ecclesiasticis negotiis conseruanda.

Quibus uidemus nequaquam Constantinopolitanum episcopum Ecclesiis Christi, nisi tantum sue dieceseos, esse prelatum, sed Romano pontifici huius sollicitudinis curam antiquitus esse commissam, ad quem omnes Ecclesie Christi respiciant; et cuius sit officii de singulis ecclesiasticis rationibus disponere, eamque tenere singulas prouincias ecclesiasticarum causarum formam, quam pontifex Romanus uel constituerit, uel concesserit; quod approbant pontificum decreta Romanorum, omnibus Christi  Ecclesiis tam per Orientem quam per Occidentem positis directa, que ueluti leges ecclesiasticorum negotiorum et obseruantur ab omnibus et suspiciuntur Ecclesiis. Quis autem ferat ut Constantinopolitanus patriarcha cunctis Christi preferatur Ecclesiis, quod nec antiquitas ei contulit, nec ulla decreta maiorum constituunt, nec rationis habetur uel ecclesiastice uel humane iure firmatum: nisi forte putant Grecorum imperatores moderni, non illi Romanorum, quorum imperium totius orbis prouincias disponebat, hoc sibi licere, quod illis non licuit: et Ecclesiam Romanam, quam illi tanquam matrem uenerati sunt, pro libito suo disponere, et auctoritatem quam beato Petro tam Christus, quam omnis  Ecclesia, totiusque mundi principatus contulit, immutare posse; quandoquidem ciuitatem Romam, que cunctarum principatum Ecclesiarum obtinet, ab imperio suo uident remotam, et omnem Occidentem sibi sublatum, Africamque, et Orientem pene cunctum, preter paucissimas, Europe, Asieque prouincias, et paucarum ambitus insularum.

Quam autem reuerentiam Constantinopolitanus pontifex obtinere debeat, non suo merito, sed quia secunda uocitata sit Roma, testatur Iustiniani pragmaticum imperatoris , quod ita fertur: »Papa Romanus prior omnibus episcopis et patriarchis sedeat, et post illum Constantinopolitane ciuitatis archiepiscopus.« Non hic prefertur neque confertur pape Romano, sed supponitur  patriarcha Constantinopolitanus. Considerandum quoque, quod honor sedis illi contribuitur, potestatis autem culmen nullatenus confertur. Item in Historia Socratis  sic scribitur: »Tunc etiam regulam pretulerunt , ut Constantinopolitanus episcopus haberet honoris priuilegia post pontificem Romanum, eo quod sit noua Roma.« Sed neque potestatis hic priuilegia donantur illi, que pontifici manere Romano comprobantur. Unde igitur auctoritatem Grecorum principes accipiunt, ut Constantinopolitanum episcopum omnibus Ecclesiis preferant? Antiquitas eis nulla suffragatur, synodorum decreta nulla, imperatorum pragmatica nulla, que licet etsi aliqua monstrarentur,  auctoritatis pondus obtinere nequirent sine Romani pontificis astipulatione: cuius tante manet antiquitate tribuente potestatis ius, ut sine permissionis illius auctoritate nec Constantinopolis, nec ulla ciuitas Orientalis uel Occidentalis obtinere priuilegia ualeat potestatis, nisi que fuerant a Romano pontifice uel concessa uel roborata: ipsi uero maneat potestas atque sollicitudo omnium Ecclesiarum, concedendi, uel disponendi quecunque ecclesiasticis utilitatibus secundum ecclesiasticas regulas probata fuerint deseruire. Quod multis approbatur Scripturarum monumentis, per uniuersas Ecclesias a Romano pontifice destinatis.

Unde Acacius episcopus Constantinopolitanus ad Simplicium episcopum urbis Rome scribens , sic ait: »Domino sancto patri archiepiscopo Simplicio Acacius. Sollicitudinem omnium Ecclesiarum secundum Apostolum circumferentes, nos indesinenter hortamini, quamuis sponte uigilantes et precurrentes; sed uos diuino zelo sollicitos demonstratis, statum Alexandrine Ecclesie certius requirentes, ut pro paternis canonibus suscipiatis laborem, piissimo stillantes sudore pro his, sicut semper est approbatum,« et reliqua. Cognoscimus quod Acacius pontifex Constantinopolitanus Romanum pontificem testatur omnium Ecclesiarum secundum Apostolum sollicitudinem circumferentem, et hanc ei semper adesse ex antiquitate superimpositam: quod dicens, sibi nullo modo contribuit omnium  Ecclesiarum procurationem: nouit enim hoc a suo longe remotum officio, nec usurpare sibi presumit, a quo se procul abesse non ignorat. Cui Acacio, cum contra regulas ecclesiasticas deprehensus fuisset egisse, quod sibi nulla ratio iusta facere concessisset, Felix episcopus Ecclesie sancte catholice urbis Rome, sic scribit : »Multarum transgressionum reperiris obnoxius, et in uenerabilis concilii Niceni contumelia sepe uersatus, alienarum tibi prouinciarum iura temerarie uindicasti. Hereticos et peruersores, atque ab hereticis ordinatos, et quos ipse damnaueras, atque ab apostolica sede petisti damnari, non modo communioni tue recipiendos putasti; uerum etiam Ecclesiis aliis, quod nec de catholicis fieri poterat, presidere fecisti,  atque honoribus, quod non merebantur, auxisti.« Et cum multa de transgressionibus illius scripsisset, in conclusione sic intulit: »Habe ergo cum his quos libenter amplecteris, portionem, et sententia presenti, quam per tue tibi direximus Ecclesie defensorem, sacerdotali honore, et communione catholica,  necnon etiam a fidelium numero segregatus, sublatum tibi nomen et munus ministerii sacerdotalis agnosce, Spiritus sancti iudicio, et apostolica per nos auctoritate damnatus, nec iam anathematis uinculis exuendus.« Num modo conuincitur Romanus pontifex patriarche Constantinopolitano subiectus, per quem de suis transgressionibus non leuiter redarguitur, et anathematis sententia condemnatur? Immensum fiet si cuncta congesserimus, quibus Romanus pontifex approbatur Constantinopolitano pontifici fore prelatus. Sed sufficiant que posita sunt, quibus euidenter ostensum est Constantinopolitanum patriarcham Ecclesiis Christi nullatenus omnibus preferendum, sed sui mensura honoris esse debere contentum; ne contra Niceni concilii decreta faciens,  honoris proprii damna sustineat.

Egimus uelut potuimus, respondentes ad ea que nobis scripta misistis. Que si placuerint, Deo gratias agimus: sin uero displicuerint, uestre correctionis censuram prestolamur.






ANNO DOMINI DCCCLXuIII.
GOTTESCHALCUS ORBACENSIS MONACHUS.





NOTITIA HISTORICA IN GOTTESCHALCUM.


 Inter Walafridi Strabi pemata legitur carmen ad Gotteschalcum monachum, qui et Fulgentius, tom. Xu Bibliothece Patrum Lugdunensis, pag. 232. Hic est nominatissimus ille Gotteschalcus, ordinis Benedictini monachus, Orbacensis in diecesi Suessionensi, qui ob acrius motas de Predestinatione controuersias condemnatus in synodo Moguntina anno 848, et conuentu Carisiacensi anno 849, inclususque in cenobio Altiuillarensi, post uiginti amplius annorum custodiam, obiit circa annum 870. Durius cum Gotteschalco actum ab Hincmaro Rhemensi  , Rabano Mauro, Amolone siue Amalario Lugdunensi, Ioanne Scoto, ceterisque eius aduersariis, non obscure queritur Florus contra Ioannem Scotum et Remigius Lugdunensis in libro Ecclesie Lugdunensis nomine scripto de tribus Epistolis, qui exstat tomo Xu Bibliothece Patrum Lugdunensis, p. 666 seq. Prudentius Tricassinus, Ratramnus siue Bertramnus Corbeiensis,  etc. Neque ultra Augustini sententiam processisse  Gotthescalcum contendit Iacobus Usserius in Gotteschalci et Predestinatiane controuersie Historia, post editionem Dublinensem 1631, 4o recusa Hanouie, 1662, 8, ad huius calcem duas Gotteschalci Confessiones publicauit, unam breuiorem, et alteram longiorem. In utraque prescientiam diuinam a decreto diuino non patitur diuidi: in utraque identidem ad Augustinum et Fulgentium  Ruspensem prouocat, et de sententia sua tam firmiter profitetur se esse persuasum, ut pag. 345 affirmet se, si posset fieri, millies potius pro ueritate optare occumbere, quam semel  cuilibet secus loquenti, cedendo succumbere. Et p. 353, ab ipsa ueritate edoctum et gratis ab ea pieque satis afflatum, animatum, armatum, misericorditerque simul ac mirabiliter adiutum et tutum, fretum et fultum, fideliter illi credere, fortiter tenere, ueraciter patienterque defendere, et  quemcunque contraria dogmatizare cognosco, tanquam pestem fugio et tunquam hereticum abiicio. Et pag. 354, ad Deum ipsum prouocat his uerbis: Atque utinam placeret tibi, cunctipotentissime pariter ac clementissime Domine, ut sicut in te credo et spero, dato mihi gratis posse, prout iamdudum dare dignatus es, et dare quotidie dignaris etiam uelle: coram undique electa populorum te timentium multitudine, presenti etiam istius regni principe  cum pontificum et sacerdotum, monachorumque seu canonicorum uenerabili simul agmine, concederetur mihi, si secus hanc catholice fidei de predestinatione tua ueritatem nollent recipere, ut isto quo dicturus sum, fauente tua gratia, id approbarem, cernentibus cunctis, examine: ut uidelicet quatuor doliis  uno post unum positis, atque feruenti singillatim repletis aqua, oleo pingui et pice, et ad ultimum accenso copiosissimo igne, liceret mihi, inuocato gloriosissimo nomine tuo, ad approbandam hanc fidem meam, imo fidem catholicam, in singula transire: donec te preueniente, comitante,  ac subsequente, dexteramque prebente ac clementer educente ualerem sospes exire, quatenus in Ecclesia tua tandem aliquando catholice hinc fidei claritas claresceret, et falsitas euanesceret, fidesque firmaretur, et perfidia uitaretur.

Post Usserium, utramque Gotteschalci Confessionem exhibet Gilbertus Manguinus  ueterum seculi IX scriptorum de Gratia et Predestinatione tom. I, pag. 7-25. Apud eumdem pag. 6, et parte II, pag. 3 seq., fragmenta ex Gotteschalci libello de Predestinatione et chartula Professionis an. 848 Rabano Mauro oblate, que seruauit Hincmarus Rhemensis T. I Opp., p. 25, 26, 118, 149, 211, 224, 226. Apud eumdem Manguinum tomo II, pag. 54, editi sunt uersus, 26 hexametri leonini ex Gotthescalci Epistola, quam ex Germania scripsit ad Ratramnum,  monachum Corbeiensem, quos uulgauerat Sirmondus tomo I Operum Hincmari, pag. 555. Alios uersus anacreonticos ex proemio ad eumdem Ratramnum producit. Sirmondus ad Ennodii lib. u, ep. 7: Age queso, perge, Clio, etc. Longe plures editis uersus Gotthescalci a uiro nescio quo docto in lucem proferendos iampridem sperare iussit Labbeus, pag. 59 Biblioth. mss. Ex pitacio Gotthescalci ad quemdam monachum nonnulla profert idem Hincmarus, pag. 304, 305, et ex Epistola ad quemdam suum complicem, p. 226. Epistola ad Ratramnum in Ludouici Cellotii Historia Gottheschalci, edita Parisiis, 1655, fol., p. 415 Schedulam Gotthescalci, quod trina Deitas dici possit, exhibet idem Hincmarus t. I, p. 415-418, atque integro deinceps libro de non trina Deitate, sumpsit sibi oppugnandum. Ad Gotthescalci subtiliores de ratione qua beati uisuri simus Deum, questiones respondit Lupus Ferrariensis epistola trigesima, cui etiam librum de tribus questionibus uindicat Baluzius, quem alteri  Lupo alii, alii Amalario maluerunt tribuere. De Gottheschalci autem causa preter Usserium, Cellotium aliosque a me laudatos adiri etiam possunt Mabillonius prefat. ad tom. III Annal. Benedictin., Sirmondus in Historia Predestinatiana et contra Sirmondum Gilbertus Manguinus, in historica et chronica Synopsi controuersie Gotthescalciane, et dissert. historica et chronica, in parte I tomi secundi Scriptorum sec. IX de Gratia et Predestinatione, et ex nostratibus D. Paulus Reberus, dissertatione de erroribus Gottheschalci sec. IX damnatis, Witeberge, 1646 4o.

Ex historia ms. de Gottheschalci Nouimonasteriensis uisionibus an. 1190 excerpta edita sunt ab illustri Leibnitio tomo I Scriptorum Brunsuicensium, p. 870-875.





CONFESSIO GOTTESCHALCI MONACHI POST HAERESIM DAMNATAM.


 Credo et confiteor Deum omnipotentem et incommutabilem prescisse et predestinasse angelos sanctos, et homines electos ad uitam gratis eternam, et ipsum diabolum caput omnium demoniorum cum omnibus suis apostaticis, et cum ipsis quoque hominibus reprobis, membris uidelicet suis, propter prescita certissime ipsorum propria futura mala merita predestinasse pariter per iustissimum iudicium suum in mortem merito sempiternam: quia sic ait ipse Dominus in Euangelio suo: Princeps huius mundi iam iudicatus est . Quod beatus Augustinus exponens ad populum , sic inde palam locutus est: »Id est iudicio ignis eterni irreuocabiliter destinatus est.« Item de reprobis ipsa ueritas: Qui autem non credit, iam  iudicatus est , id est  [tract. XII] iam damnatus est. »Nondum, inquit, apparuit, iudicium, sed iam factum est iudicium.« Item exponens illud Ioannis Baptiste: Testimonium eius nemo accepit , ita dicit [tract. XIu]: »Nemo, est quidam populus preparatus ad iram Dei, damnandus cum diabolo.« Item de Iudeis: »Isti indignantes mortui et morti sempiterne predestinati.« Item [tract. XLuIII]: »Quare dixit Dominus Iudeis: uos non creditis, quia non estis ex ouibus meis , nisi quia uidebat eos ad sempiternum interitum predestinatos, non ad uitam eternam sui sanguinis pretio comparatos.« Item exponens  illa uerba Domini: Oues mee meam uocem audiunt, et cognosco eas et  sequuntur me, et ego uitam eternam do eis, et non peribunt in eternum, et non rapiet eas quisquam de manu mea: Pater meus quod dedit mihi maius omnibus est, et nemo potest rapere de manu Patris mei , ita dixit: »Quid potest lupus? quid potest fur et latro? Non perdunt, nisi ad interitum predestinatos.« Item de duobus loquens mundis . »Totus mundus Ecclesia est, et totus mundus odit Ecclesiam: Mundus igitur odit mundum, inimicus reconciliatum, damnatus saluatum, inquinatus mundatum.« Item : »Est mundus de quo dicit Apostolus: Ne cum hoc mundo damnemur . Pro isto mundo Dominus non rogat: Neque enim quo sit predestinatus, ignorat.« Item : »Filius perditionis  dictus est Iudas traditor Christi proditioni predestinatus.« Item in Enchiridion . »Ad eorum damnationem quos iuste predestinauit ad penam.« Item in libro de Perfectione iustitie hominis : »Hoc, inquit, bonum, quod est requirendum, non erat qui faceret, non erat usque ad unum; sed in eo genere hominum quod predestinatum est ad interitum: super hos enim respexit Dei  prescientia, protulitque sententiam.« Item in libris de Ciuitate Dei : »Quid dabit eis quos predestinauit ad mortem.« Item beatus Gregorius papa : »Leuiathangiste cum uniuersis membris suis eternis cruciatibus est deputatus.« Item sanctus Fulgentius in libro tertio de ueritate predestinationis et gratie : »Preparauit, inquit, Deus peccatoribus penas illis utique quos iuste predestinauit ad luenda supplicia.«

Qui beatus Fulgentius composuit de hac tantummodo questione unum librum integrum, id est de Predestinatione reproborum ad interitum, ad amicum suum nomine Monimum .

Unde dicit et sanctus Isidorus :  »Gemina est predestinatio siue electorum ad requiem, siue reproborum ad mortem.« Sic ergo  per omnia cum istis electis Dei, et catholicis credo et confiteor, prout diuinitus afflatus, animatus, armatus adiuuor. Amen.

Falsus enim testis est, qui in dictis quorumcunque aut sensum aut superficiem corrumpit.





GOTTESCHALCI CONFESSIO PROLIXIOR.

 Dominator, Domine Deus, misericordia mea, rex omnipotens et incomparabiliter clemens inestimabili quoque circa humanum genus benignitate patiens, et inuestigabili penitus profunditate sapiens. Cuius profecto sic semper indigent omnes electi tui, quo uidelicet tibi de te solo semper ualeant placere. Quemadmodum palmites indigent uite, quo fructum queant ferre, uel er aut oculi luce, quo uel ille lucidus esse, uel illi possint uidere; alioquin et palmites absque uite arescunt, et in igne missi consequenter ardent, et er absque luce tenebrosus est, et oculi frustra patent. Te igitur supplex inuoco, cunctipotentissime, clementissime et gloriosissime, trine et une Domine Deus, ut gratis esse digneris piissimus adiutor et exauditor meus, dignanterque  largiaris indigentissimo mihi per gratuite gratie tue inuictissimam uirtutem, ut quod ex te, per te, et in te de prescientia et predestinatione tua, iamdudum corde credo  ad iustitiam, sicuti iam crebro per gratiam tuam confessus sum, hunc quoque ueraciter atque simpliciter ore confitear ad salutem, quatenus tandem aliquando mea de parte patefiat electis tuis ueritas inuicta, et sine fine benedicta, et facescat iam iamque sicut oportet, falsitas deuicta et prorsus iure maledicta. Amen.

Credo siquidem atque confiteor prescisse te ante secula, quecunque erant futura siue bona siue mala: predestinasse uero tantummodo bona. Bona autem a te predestinata bifariam sunt tuis a fidelibus  indagata, imo te reuelante illis euidenter constat esse intimata, id est in gratie beneficia et iustitie simul iudicia. Quoniam quidem sicut certissimum Psalmista prebet indicium, utrumque tu, Domine, diligis et misericordiam uidelicet et iudicium . Predestinasse itaque in omnibus electis tuis uitam gratis eternam, et eos nichilominus ad gloriam sempiternam: quia certe frustra illis predestinasses uitam, nisi et illos predestinasses ad ipsam. Sic etiam propemodum diabolo et angelis eius, et omnibus quoque reprobis hominibus, perennem merito predestinati penam, et eosdem similiter predestinasti ad eam. Quia nimirum sine causa, et ipsis predestinasses mortis perpetue penam, nisi et ipsos predestinasses ad eam.  Non enim irent nisi destinati, neque profecto destinarentur, nisi essent predestinati. Quippe cum ipse, ante omnia secula semper esses, quod ne ad momentum quidem modo quolibet potes esse mutabilis, et per omnia postmodum secula probaberis esse mutatus; si uel ullus, quod absit, reproborum illuc esset destinatus, qui non fuisset predestinatus.

Proinde quia tu, Domine, solus es qui es , uelut ipse testaris, et ut Dauid tibi quoque dicit: Tu semper idem ipse es , et ut alias etiam ipse dicis: Tu es, Domine, et non mutaris . Et sicut egregius quoque predicator tuus perhibet Paulus: Tu solus habes immortalitatem  , id est incommutabilitatem; apud quem  non est transmutatio, nec uicissitudinis obumbratio , liquet prorsus euidenter, et cuiuis sanum sapienti claret omnino satis potenter, prescisse et predestinasse te mox, absque ullo scilicet interuallo, ut pote simul et semel, ante secula tam cuncta quam singula opera tua: quippe qui iuxta quod dictum est ab Isaia: fecisti que futura sunt .

Unde etiam uerissime Dauid prophetam sequendo, et exponendo fidelissimus famulus tuus Augustinus ita dicit: »Deus, inquit secundum illam uoluntatem suam, que cum eius prescientia sempiterna est, profecto in celo et in terra omnia quecunque uoluit,  non solum preterita uel presentia, sed etiam futura iam fecit.« Igitur cum sempiterna sit, Domine, cum prescientia uoluntas tua, sicut hic ait Augustinus, et apud omnipotentiam tuam de operibus duntaxat tuis, hoc sit prescire quod uelle, secundum quod ad eumdem Augustinum scribit Orosius, et ipsum quoque uelle tuum fecisse sit, iuxta quod dicit Ambrosius, manifestum est procul dubio quidquid foras futurum est in opere, iam factum esse a te in predestinatione, iuxta quod audet, et dicit, docet et scribit, papa Gregorius. Absit ergo ut inter prescientiam et predestinationem operum tuorum ullum uel momenti quilibet catholicorum tuorum suspicetur interuallum fuisse: dum omnia que uoluisti te legit, uel audit creditque simul fecisse.  Presertim cum prius omnino nichil in effectu feceris, quam incomparabiliter futura prescieris, et ea sempiterno consilio predestinando disposueris.

Sed iam tempus est, Domine, ueridica diuinorum subiici testimonia librorum, quibus docetur absque scrupulo et declaratur absque ambiguo predestinatos esse reprobos ad eternorum incendia tormentorum. Ac primum tua, Domine Iesu Christe, ueritas inuicta proferenda censeo, merito dicta. Qui non credit, inquis, iam iudicatus est , id est, ut Augustinus exposuit, iam damnatus est. Nondum enim, inquit, apparuit iudicium, sed iam factum est iudicium. Item: Princeps, ait, mundi huius iam iudicatus est , id est, ut idem exposuit, iudicio ignis eterni irreuocabiliter destinatus est. Dauid  etiam dicit: Ideo non resurgent impii in iudicio . Augustinus exponit quia iam penis certissimis destinati sunt. Item, tu percussisti omnes aduersantes mihi sine causa. Recte, inquit, in predestinatione dicitur de diabolo et angelis eius. Atque ne dicatur diabolum tantummodo cum angelis eius ad mortem esse destinatum, quod omnino satis esse probatur absurdum; ut uidelicet caput a corpore predestinando sit segregatum: Dicit iterum Dauid, in puluerem mortis deduxisti me , id est, impios morti destinatos, quod omnibus super hominibus de puluere scilicet factis, et in puluerem quoque relictis, nemo prudentium ambigit dici. Salomon quoque ait: Uniuersa propter semetipsum operatus  est Dominus, impium quoque ad diem malum . In libro quoque Ecclesiatico ita dicitur: Qui transgreditur a iustitia ad peccatum, Deus parauit illum ad rhompheam , quod profecto de reproborum populo intelligendum est esse dictum tantummodo.

Hinc etiam Iob ait: Interrogate quemlibet de uiatoribus, et hec eadem illum intelligere cognoscatis, quia in diem perditionis seruatur malus, et ad diem furoris ducitur . Quod explanator ipsius ita exponit Gregorius: »Sepe, inquit, diu diuina patientia tolerat, quos iam ad supplicia prescita condemnat.« Unde cum exponeret illud: Ipse habet consilium et fortitudinem , ait inter cetera: »Potest quoque in consilii nomine ipsa occulta iudicii  mora signari: ut quod aliquando tardius delinquentes percutit, non quia iniquorum culpa non conspicitur, sed ut damnationis eorum sententia que pro agenda penitentia differtur, quasi tarde et consilio prodire iubeatur. Quod ergo quandoque foris aperta sententia iudicat, hoc apud omnipotentem Deum ante secula in consilio latebat.« Itemque exponens: Constituisti terminos eius, qui preteriri non poterunt , dicit: »Nulla que in hoc mundo hominibus absque omnipotentis Dei occulto consilio ueniunt. Nam, cuncta Deus secutura presciens ante secula decreuit qualiter per secula disponantur.« Item exponens illud de impiis: Erunt sicut palee ante faciem uenti, et sicut fauilla, quam turbo dispergit , ait: »Ante omnipotentis  Dei oculos iniqui uita fauilla est, quia etsi apparet ad momentum uiridis, ab eius tamen iudicio iam consumpta cernitur, quia consumptioni est eterne deputata.«

De talibus quoque et eorum flagitiis tu ipse, Domine, per Moysen dicis: Nonne hec condita sunt apud me, et signata in thesauris meis? Mea est ultio, et ego retribuam eis in tempore . Item: Iuxta est dies perditionis et adesse festinant tempora . Item: Leuabo ad celum manum meam, et dicam: uiuo ego in eternum. Si acuero ut fulgur gladium meum, et arripuerint iudicium manus mee, reddam ultionem hostibus meis, et his qui oderunt me retribuam. Inebriabo sagittas meas sanguine, et gladius meus deuorabit carnes de cruore occisorum, et, de captiuitate  nudati inimicorum capitis. Laudate, gentes, populum eius, quia sanguinem seruorum suorum ulciscetur et uindictam retribuet in hostes eorum . Si quis hec omnia et alia interminabiliter plura per canonicarum latitudinem Scripturarum multipliciter sparsa sic a te presumit dicere predicta, ut sint quidem prescita, sed nullomodo prefinita: fac illum, queso, diligenter attendere, quam sit contrarius ueritati, quamque noxie faueat falsitati, dum te tam temerarie subiicit mutabilitati, ut tum uidelicet  »nulla remuneret natura mutabilis, nisi tu, Domine Deus noster, permaneres immutabilis:« parui pendat si ab eterno usque in diem iudicii mutabilis esse   ab Ecclesia tua puteris, imo credaris et prediceris, et in ipso quoque die iudicii, quasi non predestinata faciendo, id est, reprobas ad tormenta mittendo muteris. Et ita deinceps in sempiternum mutatus, id est, mortuus esse  proberis: quoquomodo enim moritur qui mutatur, ut Augustini et Gregorii, ceterorumque doctorum auctoritas attestatur; sed absit ut tu, Domine, qui nullatenus mutari potuisti, potes uel poteris, aliquando ut uel ad momentum sis absque ullo initio mutabilis usque in diem iudicii, et inde quoque mutatus appareas in eternum propter solummodo damnationem reproborum, debitumque sibi tormentum.

uere, Domine, satius incommutabiliter fuisset, si nullus nisi te mutabili  creatus esset   electorum, quanto magis absit ut immuteris propter uasa ire et furoris, super que uultus tuus ob mala que faciunt, ut perdas de terra memoriam eorum ? De quibus etiam longe lateque die noctuque tibi ueraciter psallitur a fidelibus: Tu uero, Deus, deduces eos in puteum interitus . De quibus ait et apostolus Petrus: Quibus iudicium iam in olim non cessat, et perditio eorum non dormitat . Et Paulus : uolens Deus ostendere iram, et demonstrare potentiam suam, sustinuit in multa patientia uasa apta uel aptata in interitum, secundum Hieronymum, uel preparata in interitum, secundum Ambrosium, uel perfecta in perfectionem, secundum Augustinum, id est, sine dubio predestinata, sicut  ab ipso Augustino esse constat expositum. Item predicator idem: Ut compleant peccata sua semper: peruenit enim ira Dei super eos usque in finem . Item Iudas: Subintroierunt, ait, quidam, qui olim prescripti sunt in hoc iudicium impii : ubi dum eos non in hoc iudicio, sed in hoc iudicium, id est, in hanc damnationem prescriptos asseruit, non modo prescitos, uerum etiam predestinatos pariter intelligi uoluit. Quippe cum tu Deus eternus eos prius habeas predestinatos, quam ullus temporaliter natus eos cognouerit esse prescitos. Quia quos prescisti per ipsorum propriam miseriam in damnabilibus perseueraturos esse peccatis, illos profecto tanquam iustissimus iudex predestinasti ad interitum iuste ac merito satis. Et non  modo predestinasti, uerum etiam predestinando iam utique destinasti. Unde dicit et Dauid quasi de iam in infernum predestinando positis, licet adhuc essent illuc te iubente ponendi. Cum enim predixisset: Et postea in ore suo complacebunt, subiecit: Sicut oues in inferno positi sunt .

Cum per omnia manifestissime consonat, et Ioannes apostolus in Apocalypsi dicens: Et libri aperti sunt et alius liber apertus est, qui est uite; et iudicati sunt mortui, ex his que scripta erant in libris secundum opera ipsorum . Item: Et iudicatum est de singulis secundum opera ipsorum: et  mors et infernus missi sunt in stagnum ignis,  et qui non est inuentus in libro uite scriptus, missus est in stagnum ignis . Item paulo ante: Et diabolus, qui seducebat eos, missus est in stagnum ignis et sulphuris . Item paulo post: Et dixit mihi: Scribe quia hec uerba fidelissima sunt et uera. Et dixit mihi: Factum est . Ac ne quis forte dubitaret hoc audiens a Ioanne, sequeris ipse continuo, et dicis : Ego sum et initium et finis. Ego sitienti dabo de fonte uite aque gratis. Qui uicerit, possidebit hec, et ero illi Deus, et ipse erit mihi filius. Timidis autem, et incredulis, et exsecratis, et homicidis et fornicatoribus, et ueneficis,  et idololatris, et omnibus mendacibus, pars illorum erit in stagno ardente igni et sulphure; quod est mors secunda . Timeant igitur, et caueant increduli simul atque mendaces ne pars eorum sit cum supradictis complicibus, si tam perspicue resistendo ueritati fore delegerunt pertinaces.

Item: Ecce uenio cito et merces mea mecum est, reddere unicuique secundum opera sua . [a 1Kb] Nisi in predestinatione quam disposuisti, incommutabiliter, irretractabili preordinatione. Sequeris igitur et dicis: Ego sum et primus et nouissimus, principium et finis. Beati qui lauant stolas suas, ut sit potestas eorum in ligno uite, et per portas intrent in ciuitatem. Foris canes, et uenefici, et impudici, et homicide, et idolis seruientes, et omnis qui  amat et facit mendacium . Audiant hec generaliter uniuersi quidem mendaces, sed illi tamen potissimum, qui in doctrina religionis non modo non uerentur, aut uerecundantur, uerum etiam nullatenus cunctantur esse fallaces. Quia profecto isto genere mendacii nullum grauius unquam ualet inueniri, imo nullum reperitur tam graue, licet nonnullis uideatur esse leue, siue putetur etiam suaue. Sed audiant sequentia si floccipendunt precedentia.

Ego iehsu misi angelum meum testificari hoc uobis in Ecclesia . Et paulo post: Contestor ego omni audienti uerba prophetie huius: Si quis apposuerit ad hec, apponet Deus super illum plagas scriptas in libro isto. Et si quis diminuerit de uerbis  libri prophetie huius, auferet Deus partem eius de libro uite, et de ciuitate sancta, et de his que scripta sunt in libro isto. Dicit qui testimonium perhibet istorum: Etiam uenio cito . Ecce, Domine Iesu, in hoc sancto libro tuo diabolum et angelos eius, et omnes etiam homines reprobos in stagnum ignis et sulphuris, ut supra dictum est, te destinante iam esse missos inuenio. Negare te, id est ueritatem non audeo, quia negari a te timeo, quemadmodum uidelicet ipse testaris: Qui me negauerit coram hominibus, negabo et ego eum coram Patre meo, qui in celis est . Item et Paulus: Si nos,  inquit, eum negauerimus, et ille negabit nos . Negare igitur, sicut predixi, te non audeo, quia negari a te timeo. Apponere uero uel diminuere nichil presumo, quoniam uel plagas in hoc ipso libro scriptas mihi apponi, uel auferri partem meam de libro uite metuo.

Igitur in nomine Patris, et Filii, et Spiritus sancti, supplico, Domine, prout amplius possum tibi, quo quemadmodum indigeo suffragari digneris mihi, neque permittas ab ullo diutius electorum tuorum  hinc ambigi. Sed saluberrimam potius ueritatem huic innotescere non moreris, ut esse uides pernecessarium sibi. Quia reuera secundum beati quoque Augustini ueracissimam testificationem, quam palam protulit ad populum, euangelicam  luculenter ac fideliter explanando perplexitatem: Qui mendacium, inquit, edificant in hominibus, quid ab eis expellunt, nisi ueritatem? Immittunt-diabolum, excludunt Christum; immittunt adulterum, excludunt sponsum; paranymphi scilicet uel potius lenones serpentis. Ad hoc enim loquuntur, ut serpens possideat, Christus excludatur. Quando possidet falsitas, serpens possidet: quando possidet ueritas, Christus possidet. Ipse enim dixit: Ego sum ueritas ; de illo autem: Et in ueritate non stetit, quia ueritas in eo non est .

Quapropter et illud quod idem beatus minister tuus ueraciter perhibere studuit Augustinus, prescientia uidelicet reprobos esse damnatos, cum alibi atque alibi ad mortem fateatur esse predestinatione  condemnatos: utrumque prorsus uerum est, quia hic hoc utrumque uerum est. Nam sicut idem sagaciter atque ueraciter fatetur, interdum prescientia pro predestinatione ponitur. Neque reuera repugnat  sed ueritati potius congruere uidetur, quale illud uidelicet est quod Apostolus dicit: Non repulit Deus plebem suam, quam presciuit , cum tamen hoc alias, utrumque quidem iungens, sed ab inuicem rationabili differentia distinguens mirabiliter definierit dicens: Predestinatione Deus ea presciuit, que fuerat ipse facturus. Unde dictum est: Faciens que futura sunt . Item quid sit predestinatio planius et plenius cum prescientia connectens, ita de Trinitate dicens. »In sua, que falli mutarique non potest prescientia opera  sua futura disponere, id omnino nec aliud quidquam est predestinare.« Item breuius, sed in superiorem sensum multa apertius, cum enim predixisset Apostolum dixisse, non repulit Deus plebem suam quam presciuit , et exposuisset eum nomine prescientie predestinationem hoc in loco significare uoluisse, paulo post ait: »Sed predestinasse est hoc prescisse, quod fuerat ipse facturus.«

Ergo utrumque, ut iam dixi, uerum est, id est, tam prescientia quam predestinatione reprobos esse damnatos, quos omnino constat ad interitum iure predestinatos. Quod satis superque testimonia probant predicta. Que certe catholici nullatenus esse dubitant inuicta. Licet si huius rei testimonium  penitus debuisset esse, metalepticos id intelligi regulariter potuisset, et omnino debuisset: ut uidelicet id quod sequitur per id quod precedit intelligeretur. Attamen si adhuc hinc audire plura desiderant, ob amorem uidelicet ueritatis, quam nimis oppugnari considerant, aures audiendi, precor, accommodent, et tuende iamiamque ueritati operam dent. Audiant, inquam, hinc adhuc loquentem mirabiliter Augustinum per sibi gratis infusum satis ubertim carisma diuinum. »Hoc, inquit, bonum quod est requirere Deum non erat qui faceret: non erat usque ad unum, sed in eo genere hominum quod predestinatum est ad interitum.« Item de duabus loquens ciuitatibus, »Quarum est, inquit, una que predestinata est in eternum regnare cum  Domino; altera, eternum supplicium subire cum diabolo.« Item: »Si de aliquibus ita certa esset Ecclesia, ut qui sint illi etiam nosset, qui licet adhuc in hac uita sint constituti, tamen predestinati sunt in eternum ignem ire cum diabolo, tam pro eis non oraret, quam nec pro ipso.« Item: »Quid dabit his quos predestinauit ad uitam, qui hec dedit etiam eis, quos predestinauit ad mortem?«

Item in Enchiridion quod senex de fide, spe et caritate, sensu subtilissimo, ingenio exercitatissimo, eloquio quoque purissimo, styloque luculentissimo, mirabiliter sibi ac singulariter Deo fauente conscripsit et edidit: »Ad eorum, inquit, damnationem quos iuste predestinauit ad penam.« Item: in eodem dicuntur etiam filii gehenne non ex illa  sed in illa preparati, sicut filii regni preparantur in regnum. Quid queretur euidentius? Quid sufficientius? »Sicut, inquit, filii regni preparantur in regnum, sic etiam filii gehenne in illam sunt preparati.« Quod omnino nichil aliud est quam predestinari. Nempe hec omnia et alia insuper plura si tantus auctor ille ueracissima, et catholica fidei per omnia congruentissima, non esse perspexisset, nullatenus incorrecta relinqueret. Sed ea potius, quando libros suos diligentissime retractando recensuit, corrigere studuisset. Nec inde prorsus tam frequenter ad populum impauide simul et intrepide, licenter, libenter ac libere, fidenter ac fiducialiter, ac gaudenter, seruili postposito timore, luminosoque tui perfusus amore tua auctoritate locutus fuisset,  si quid itidem periculi inesse cognouisset: unde quidem nonnulla iam superius posui, et pauca hic etiam subiicienda censui.

»Est quidam populus preparatus ad iram Dei, damnatus cum diabolo.«

Item: »Est quidam populus natus ad iram Dei.«

Item: »Quare dixit Dominus Iudeis: uos non creditis quia non estis ex ouibus meis , nisi quia uidebat eos ad sempiternum interitum predestinatos, non ad uitam eternam sui sanguinis pretio comparatos.« Item: »Quid potest lupus? Quid potest fur et latro? Non perdunt nisi ad interitum predestinatos.« Item: »Isti indignanter mortui et  morti sempiterne predestinati.« Item: »Mundus, inquit, odit mundum, inimicus reconciliatum, damnatus saluatum, inquinatus mundatum.«

Item: »Filius perditionis dictus est Iudas traditor Christi, damnationi predestinatus.« Item: »Pro isto mundo non rogat: neque enim quo sit predestinatus, ignorat.«

Beatus quoque Fulgentius inde taliter dicit: »Preparauit etiam Deus peccatoribus penas, illis utique quos iuste predestinauit ad luenda supplicia.« Ubi prorsus utrumque satis aperte fatetur, et reprobis uidelicet predestinatas esse penas, et illos uicissim predestinatos ad eas. Unde nimirum catholicissime, necnon et copiosissime disputauit in septem libris contra duos Fausti heretici Lirinensis quondam  monachi, Regensis postmodum episcopi: quem conuicit idem doctor mirabiliter, contriuitque commenta diaboli, et cum aliis quatuordecim sanctis cepiscopis suis, ab Ecclesia Christi repulit, et eliminauit lethiferum uirus Antichristi. Necnon et tribus aliis de ueritate predestinationis et gratie. Sed et in uno illo, quem totum super hac tantummodo questione ad Monimum hinc consulentem cognoscitur edidisse.

Gloriosus quoque Gregorius  taliter inter cetera inde est locutus: »Tenebrosa hostia tunc Dominus uidit, cum claustra inferni penetrans crudeles spiritus perculit, et mortis prepositos moriendo damnauit. Quod idcirco, inquit, non adhuc de futuro, sed iam  de preterito dicitur: quia quidquid futurum erat in opere, nimirum iam factum est predestinatione.« Item: »Leuiathan ille cum uniuersis membris suis eternis cruciatibus est deputatus.« Item ipsum quoque diem iudicii dicit esse predestinatum, exponens illud ex libro Iob: »Lampas contempta apud cogitationes diuitum, parata ad tempus statutum , inquit, contempte lampadis tempus est extremi iudicii predestinatus dies.« Sanctus etiam Isidorus inde sic dicit: »Gemina est predestinatio, siue electorum ad requiem, siue reproborum ad mortem.« Non enim ait, due sunt, quia non sunt: sed, gemina, id est bipartita: quia semel tu, Domine, locutus es: qualiter una quidem; sed tamen gemina predestinatione et electos gratis iustifices, ac  perpetim salues, et reprobos quoque merito refutes, iusteque condemnes. »Et, sicut supradictus ait Gregorius, alios respiciens redimas, alios deserens perdas.«

Tale est autem quod dicitur predestinatio gemina, in electos uidelicet et reprobos bipartita, cum sit una, licet sit dupla; quale est quod frequenter a beato Augustino, et ceteris Patribus dicitur caritas uel dilectio gemina, cum utique non sint due, sed una, licet propter Deum et proximum sit etiam dupla. Quale est et illud Patris Augustini, quod dicit bipartitum esse opus Dei: geminum uidelicet uolens intelligi, et quod quadripartitus, ab ipso quoque dicitur mundus. Non quatuor tamen, sed unus,  et quod quinque partitam fatetur esse continentiam, non quinque tamen esse docet, sed unam.---Hinc et sancto Gregorio gemina Iudeorum scientia dicitur, et tamen licet dupla sit, una esse cognoscitur. Quod et ipsum genus locutionis usitatissimum est, et apud auctores quoque secularis litterature: quod quia rectissimum est ac uerissimum, non abs re est, si et inde hic ponantur aliqua, que ualeant ad cumulum tuende sententie supradicte: nam et eorum quidam geminam dixit arborem, non duas uolens intelligi, sed unam, et alius qualitatem nominis bipartitam, et uniuersorum pedum trinam conditionem, et tertius eque peritus Priscianus, quam ille dixerat trinam, exposuit tripartitam.

Nec sane cuiquam pie sapientium uideri debet absurdum,  si gemina predestinatio creditur, et cognoscitur, et incunctanter esse dicitur apud te Dominum nostrum naturaliter quidem unum, sed simul etiam personaliter trinum: qui certe secundum hanc geminam predestinationem tuam  bonus es in beneficio certorum, iustus in supplicio ceterorum. Et insuper, ut profitetur consequenter, bonus es in omnibus, quoniam bonum est cum debitum redditur: Et iustus in omnibus, quoniam iustum est cum debitum sine cuiusquam fraude donatur. Hec omnia sicut hic  et credo et confiteor  prout gratis largitus es mihi. Et quia in tuis, in libris tuorum scilicet ministrorum labore, imo gratia tua ueraciter expositis, hec a te dicta  reperio, tam perspicue prorsus ueritati contradicere  non audeo. Quoniam prorsus a te ueritate negari sicut minatus es metuens, et illam quoque repetitam Pauli sententiam uehementissime timeo. Si quis uobis annuntiauerit preterquam quod accepistis, anathema sit .

Tantum siquidem amoris tibi, Domine Iesu, ueritas inuicta, perpetualiter debeo, ut quemadmodum ab Augustino perhibetur ueraciter tuo, neque hominibus placendi studio, neque respectu deuitandorum quorumlibet incommodorum, detorquear  a uero.---Et ut beatus etiam docet Gregorius in quantum sine peccato possimus uitare proximorum scandala, debemus; si autem de ueritate scandalum sumitur, utilius permittitur nasci scandalum, quam  ueritas relinquatur.---Nec sane cuiuscunque persona contra recipienda modo quolibet excipitur, quando uel Augustinus uel Apostolus annuntians, ipsius ore Apostoli anathemate digno percellitur. Ut enim predictus Gregorius ueraciter fatetur: dum salua fide res agitur, uirtutis est meritum, si quidquid prioris est toleratur. Alioquin si fieri posset millies potius pro ueritate deberem prorsus et optarem occumbere, quam semel  cuilibet secus loquenti, cedendo succumbere: illius uidelicet tue memor scientie: Qui me confessus fuerit coram hominibus, confitebor et ego eum coram Patre meo, qui est in celis .

Simulque illius quoque memini: Ne transgrediaris  terminos antiquos, quos posuerunt patres tui . Quod nimirum, ut Gregorius exponit, heretici faciunt, qui a sancte Ecclesie gremio extranei existunt. »Ipsi, inquit, terminos transferunt, quia constitutiones Patrum preuaricando transcendunt, qui etiam greges diripiunt et pascunt, quia imperitos quoque peruersis ad se suasionibus trahunt, et donis pestiferis ad interficiendum nutriunt.« Quos beatus quoque Iob increpat dicens: Nunquid Deus indiget uestro mendacio, ut pro illo loquamini dolos?  Deus mendacio non eget, quia ueritas fulciri non querit auxilio falsitatis. Heretici autem quia ea que praue de Deo intelligunt, ex ueritate tueri non possunt, quasi ad approbandum radium luminis, umbras falsitatis requirunt. Et pro eo dolos  loquuntur, dum infirmas mentes ab intellectu illius stulta seductione decipiunt. Item: Aut placebit ei, quem celare nichil potest? Aut decipietur ut homo, uestris fraudulentiis?  Fraudes Deo heretici exhibent, quia ea astruunt, que nequaquam ipsi pro quo loquuntur placent, cumque dum quasi defendere nituntur, offendunt dum in aduersitatem eius corruunt, cui uidentur ex predicatione famulari.

Unde et per Psalmistam dicitur, Ut destruas inimicum et defensorem ; omnis quippe hereticus omnipotenti Deo inimicus et defensor est, quia unde hunc quasi defendere nititur, inde ueritati illius aduersatur. Quia autem latere Deum nichil potest, hoc in eis iudicat, quod intus sentiunt, non  quod famulari foris uidentur. Quia igitur eorum fraudulentiis Deus ut homo non fallitur, recte subiungitur: Ipse uos arguet, quoniam in abscondito faciem eius accipitis. Statim ut se commouerit, turbabit uos, et terror eius irruet super uos . Hoc quod in abscondito accipi asserit faciem Dei, duobus modis ualet intelligi. Sunt namque nonnulli qui et ueritatem in corde sentiunt, et tamen que falsa sunt de Deo foras loquuntur. Ne enim uinci uideantur, et cognoscunt ueritatem interius, et tamen hanc exterius impugnant. Unde bene nunc dicitur: Ipse uos arguet, quoniam in abscondito faciem eius accipitis; ac si aperte diceretur: Tanto magis de falsitate apud eum estis reprehensi, quanto et apud uosmetipsos quod uerum est uidetis.

 Quid autem sit hereticus, ne cuilibet aliud pro alio fingere licitum sit, quidam Patrum, et Cassiodorus dicit, pulcherrime definiuit: Hereticus, inquit, is est qui diuine legis uel ignorantia uel contemptu raptatus, aut noui pertinax inuenitur erroris aut alicui sectator, catholice ueritati magis uult aduersari, quam subiici. Hoc autem ideo subinterserendum censui, quia plurimos hinc et falli et fallere comperi, uolentes uidelicet, uel mitius dixerim, suspicantes illos esse hereticos, qui hanc catholice fidei de predestinatione reproborum necessario contra resistentes et obloquentes credunt et confitentur  ueritatem, et illos e contrario asseuerantes catholicos, qui tam perspicue ueritati inimicam  non uerentur susurrare, imo palam predicare falsitatem, floccipendentes illud beati Basilii, qui diuinis saginantur eloquiis corrumpere de diuinis dogmatibus, neque ullam syllabam patiuntur: sed pro his, si contigerit, etiam omnes mortis species amplectuntur. Et illud quoque contemnentes Gregorii Nazianzeni: Fortitudinis est perseuerare in ueritate, licet quispiam debelletur ad ea que nichil sunt. Nihil autem sunt falsitas et mendacium, que profecto super omnia corporalium genera mortium uitam et cauent, et horrent ut debent, corda semper ueracium. Maxime tamen in doctrina religionis euitant omnino precipitium falsidice locutionis.

Hoc est  inuiolabilis fides et confessio mea de prescientia scilicet,  ac predestinatione tua quam predicauit ipsa ueritas, et sic predicti quoque ipsius discipuli contra falsiloquos fautores, et  filios falsitatis et perditionis, et contra pestifera uenena, et heretica dogmata sua, qui, si gratia tua respersi diligenter attendant, appendant atque perpendant, qualiter ab exordio prolapsionis angelice : Eisdem angelis peccantibus non peperceris. Sed eos rudentibus et carceribus inferni, penisque eris huius traditos, ad maiores in diem iudicii cruciatus reseruaueris . Et qualiter etiam originalem mundum propter nequam hominum scelera perdideris. Nec non quomodo et nefanda facinora, simul et flagitia Sodomorum punieris, eosdem igne celesti conflagrantes  deleueris, atque perennes in penas demerseris, quodque Pharaonem et exercitum eius in mare proieceris, et eos ibidem tanquam paleas excussos funditus aboleueris.

Si hec, inquam, animositate deposita solerter inspiciant, et te opitulante sapienter aduertant, perfacile prorsus intelligent, quod supradictos angelos qui, ut scribit Iudas Iacobi, non seruauerunt suum principatum, sed reliquerunt suum domicilium, in iudicium magni diei uinculis eternis sub caligine reseruati , nullatenus omnino sine sempiterno predestinationis tue consilio, et in hunc caliginosi eris carcerem precipitaueris, et ad maiores etiam penas merito per secula cruciandos, ut predicti ambo testantur apostoli, reseruaueris. Et quod illa quoque  que consequenter de reprobis narrata sunt hominibus, non sine predestinatione  patraueris. Alioquin et ante omnia secula mutabilis et in exordio quoque seculorum iuxta fallacissimum horum dogma, mox mutatus  inuenireris: qui solus immutabilis ab uniuersis procul catholicis esse crederis, et luce clarius te reuelante sciris.

Fac etiam, queso, Domine Deus, ut etiam atque etiam non iam procaces, pertinaces, atque peruicaces, neque pugnaces, fallaces atque mendaces ,  sed potius effecti simplices ueritatis amatores, tota spiritali non luminum acie considerent, quod si animos reproborum que ab eodem primo uidelicet Cain ad usque nouissimum ante diem duntaxat iudicii moriturum de propriis corporibus extracte sunt, siue ceterna tibi predestinatione tua destinati, postmodum et quotidie destinas ac destinabis  in tormenta sibi debita meritoque prorsus disposita; non solum mutabilis es ante secula, sed etiam  iam inde ab initio mortis eorumdem reproborum, imo ab exordio malignorum damnationis angelorum, mutatus es creberrimis uicibus, imo innumeris uicissitudinibus, et per singulos dies noctesque mutaris  atque mutaberis, et mutatus absque dubio permanebis in secula, propter solos uidelicet filios gehenne, quos inimici ueritatis predestinatos esse pertinaciter atque fallaciter negant ad supplicium perenne.

Hec, inquam, Domine, fac, precor, ut sicut oportet, attendant, appendant, atque perpendant, et tandem aliquando uideant, quod se hactenus non uidisse dissimulant, quale ac quantum malum de te semper incommutabili Domino Deo nostro in Ecclesia tua longe ac mendaciter, et exitialiter ad proprium suum suorumque simul interitum palam predicauerint, predicent, asseuerauerint, asseuerent; et precor ut reuoces eos miseranter ad uiam salutis, ne in tam lethalis hereseos errore pertinaces perseuerent. uideant, inquam, quale sit et quantum malum, quod  cum omnes electi tui, omnia bona semper fecerint, faciant et facturi sint cum consilio , presumant non solum mentiendo, sed etiam peierando palam omnibus affirmare, quod tu, qui totius es auctor, fonsque sapientie, imo trina, et una sempiternaque sapientia, uolueris, uel ualueris, uel etiam debueris quidquam  absque consilio patrare. Ne dico ab ipso humani generis exordio morientium reproborum animas, uel ad extremam easdem ipsas cum receptis in die iudicii propriis corporibus, cum diabolo et angelis eius absque predestinationis consilio destinare. His autem sicut oportet sagaciter inspectis, et uiuaciter intellectis confundantur salubriter et erubescant, sicque tandem  aliquando ueritati suppliciter acquiescant, et a me demum quiescant. Ceterum si attrita fonte ac sine ullo permanentes pudore in falsitate malunt persistere quam recedere a tanto, ut oportuerat, errore, uiderint ipsi quo se perditi uertant.

Te precor, Domine Deus, gratis Ecclesiam tuam custodias, ne sua diutius eam falsitate peruertant, hereseosque sua pestifera de reliqua prauitate subuertant, licet se suosque secum, lugubriter euertant. Ego uero gratis edoctus ab ipsa ueritate  hic euidenter expressam de predestinatione tua fidem catholicam, gratis  a te pieque satis afflatus, animatus, armatus, misericorditerque simul, ac mirabiliter adiutus et tutus, fretus et fultus, fideliter , credo, fortiter teneo, ueraciter patenterque defendo, et quemcunque contraria dogmatizare cognosco, tanquam pestem fugio, et tanquam hereticum abiicio, et (ut explicem cum merore maximo, quod consequenter de talibus a beatissimo preceptum constat Augustino (quemcunque prorsus inuictissime ueritati contumaciter repugnare audio, et ei contraria docere conspicio, hereticum et fidei Christiane inimicum, atque ex hoc omnibus catholicis anathematizandum esse denuntio.

Porro conflictum cuiuslibet eorum, si semel his lectis et intellectis cedere noluerit, et instar Pharaonis  induratus  tam manifeste ueritati acquiescere contempserit : Iam mihi uitandum censeo, quia qui huiusmodi est, subuersum et proprio iudicio condemnatum esse uideo .

Attamen propter minus peritos, et ob id ab eis illectos, et nisi corrigantur perditos, optarem publicum  fieri conuentum: quatenus astructa palam ueritate et destructa funditus falsitate, gratias ageremus communiter tibi, qui nobis tam diu optatum, etiam supra quam petimus, aut intelligimus, dare dignatus fueris prosperrimum prouentum. Quia profecto nimis ingentem patior dolorem, et maximum diu noctuque perfero merorem,  quod propter mei nominis uilitatem, uilem hominibus esse uideo ueritatem: et quod erga te sinceram, ut debuerant, non seruant caritatem, qui ut tantummodo uictores mei esse uideantur, nichil uel omnino perparum dilexerunt et diligunt te, quem negare non refugerunt, neque refugiunt propter me.

Atque utinam placeret tibi, omnipotentissime pariter ac clementissime Domine, ut sicut in te credo et spero  coram undique electa populorum te timentium multitudine, presente etiam istius regni principe, cum pontificum et sacerdotum, monachorumque canonicorum uenerabili simul agmine, concederetur mihi, si secus hanc catholice fidei de predestinatione  tua ueritatem nollent recipere, ut isto quo dicturus sum  id approbarem cernentibus cunctis examine; ut uidelicet quatuor doliis uno post unum positis, atque feruenti sigillatim, repletis aqua, oleo pingui, et pice, et ad ultimum accenso copiosissimo igne, liceret mihi  ad approbandam hanc fidem meam, imo fidem catholicam, in singula introire, et ita per singula transire donec  ualerem sospes exire, quatenus in Ecclesia tua tandem aliquando catholice huic fidei claritas claresceret, et falsitas euanesceret, fidesque firmaretur, et perfidia uitaretur.

 Utinam hoc, Domine, legentibus et intelligentibus huiusmodi  inspirare digneris affectum, ut exorent te suppliciter, quo celeriter hoc animi mei desiderium meum sicut indiget Ecclesia tua, perducas ad effectum, et siquidem te suffragante de cunctis illesas prodiero, amplexentur ueritatem, et exsecrantur falsitatem; sin autem quod ex te, per te, et in te credendo, confitendo, sperando et amando, tuique tantummodo securus, tueque solummodo gratie certus polliceor, uel inchoare trepidauero, uel consummare formidauero, in ignem me protinus mittant, et ibidem merito perire permittant. Suppliciter tamen te, Domine, rogo in dulcissimo nomine tuo, ut nemo me catholicorum temere  reprehendet in animo suo, quia prorsus ausum  talia petendi  a me propria temeritate non presumo, sed abs te potius tua benignitate sumo.

Imo quisquis te timens uere, diligensque sincere dignatur hec legere, uel audita percipere, implorat gratuitam misericordiam tuam fraterna compassione, ac gemina simul dilectione ut tu, qui solus es adiutor in opportunitatibus , in tribulatione digneris instanter adiuuare me credentem, scilicet sperantem in tua gratuita miseratione, ditesque me simul ad id et incipiendum et perficiendum integra fide, corrobores quoque solida spe, ac dones etiam sincerrima caritate, atque gratis etiam decores ueracissima coram te semper humilitate. Depulsaque procul ab orthodoxa Ecclesia tua tam lethifero  dogmatis falsitate, facias me deinceps cum electis tuis gaudere pro patefacta fidelibus tuis catholica fidei ueritate: Sitque nobis de cetero in te solo gaudium uerum atque sincerum, tripudiumque summum ac solidum, et gloriatio communis, quod ab hereticorum tam graui perfidia tandem plebs et populus tuus, te miserante factus est immunis. Quia profecto nullus unquam electorum tuorum tibi uel ad momentum placere potuit, potest, uel poterit de suo: sed omnes potius tui tibi per gratuitam gratiam tuam placuerunt hactenus atque placent, ac placabunt semper de tuo.

Hac ergo gratis animatus fide, solidatos etiam spe, et inflammatus pariter caritate, per teipsum, Deus optime, suppliciter obsecro, ut uera mihi humilitate  data, solido uite gaudio semper facias gaudere me. Denique tibi tuoque nomini debitam per secula gloriam, et propter iustitiam quidem, quia merito superbos humilias, incuruas et inclinas, propter gratiam autem, quia gratis humiles exaltas, eleuas atque sublimas; per quam scilicet utramque supplico tibi, cunctipotens et clemens Trinitas pariter et unitas ut omnibus inimicis tuis  uniuersa debita sua indulgeas funditus, et ignoscas, et omnia flagitia  simul ac facinora remittas penitus ac parcas. Amen. Gratias ago tibi quantoscunque, trine et une dominator Domine Deus, quod ad fidem catholicam de predestinatione credendam et confitendam esse gratis dignatus es et dignaris  illustrator, inflammator ac suffragator meus. Amen.

Precor  coram trine unitatis, et unius Trinitatis presentissima maiestate, ut quisquis hoc non liuore coruino, sed amore potius columbino legeris, Gotteschalci peccatoris ante Deum memineris, et paterno siue fraterno affectu simpliciter implores benignissimam ipsius clementiam, ut dignetur mihi gratuita pietate largiri uere semper et ubique coram  se humilitatis excellentiam, et sincere caritatis perpetualiter eminentiam: sicque me protegat indesinenter in tabernaculo a contradictione linguarum , id est, in fide recta catholice Ecclesie a calumniis hereticorum, ut potius incomparabiliter optem propter nomen Domini Dei nostri, et amorem ueritatis uniuersa presentialiter aduersa perpeti persecutionibus illorum, quam uel ad momentum titubando deuiare  a dilectione uel confessione ueritatis, uel a prescripta fide catholicorum, que et ipsius potissimum ueritatis est ore declarata, et inuictissimis quoque suorum auctoritatibus ministrorum. Quia profecto proximo quidem meo tantam, quantam mihi caritatem debeo; Deo autem ex toto, quoniam quidquid nobis est  boni, uel ipse est, uel ab eo.

Tu uero quisquis huius fidei, et confessionis mee dignaris esse, pius lector et peritus intellector, [a 1Kb] sapienter admittis, tanquam patrem uenerabiliter precor simul, uel sicut fratrem fideliter exhortor, si uis in eternum ueritatem uidere, et cum sanctis angelis et hominibus electis, fidelibusque testibus eiusdem ueritatis, de ipsa perenniter ueritate gaudere festines omnino perniciosissimum et exitiosissimum genus mendacii, quod detestabiliter committitur in doctrina religionis, pre morte corporis exhorrere, et ita secundum quod per beatum diuinitus dictum est Augustinum, suscipiat gratanter diffusa nostris in cordibus pulcherrima et modestissima  caritas osculum columbarum, ut uel euitet cautissima humilitas, uel retundat solidissima ueritas dentem caninum. Ubi nimirum per osculum columbinum, rectorum corde ueraciumque circa se, suaque dicta significat inspectionem. Per dentem autem caninum malignam peruersorum, irrisoriamque fallacium reprehensionem. Obsecra ergo et exora  Dominum Deum nostrum, eiusque maiestatem, ut contra latratus hereticorum uerissimam, simplicissimam, ac benignissimam habeamus caritatem, et ad extremum quoque retundamus dentes eorum atque mordacissimam falsitatem per inuictissimam  ac solidissimam ueritatem: si quis uero mihi  hec loquenti iratus fuerit, de se dictum fatebitur, uel alius auctor asserit.

Talia igitur et eiusmodi quisquis adhuc damnabiliter presumit, uel nichil scilicet, uel parum metuens ueritatem, et ipsius iudicium, negat audacter  predestinatos esse reprobos ad perenne supplicium, ille scilicet qui non timet eamdem sibi ueritatem in extremo die cunctis audientibus dicere. En ego nunc iure negate, quia tu iniuste quondam negasti me. Talis  si uult et audet ueritatem neget, qui eam non metuit offendere, cuius die noctuque nobiscum pariter eget. Nos uero ab eadem audientes ueritatem: Dies ultionis in corde meo ; et: Ecce Deus noster ultionem adducet retributionis  : hanc ita noxiam concultemus falsitatem, et predicemus ueritatem, quo nostri misereatur eadem ueritas Deus meus Deique Filius, et nunc et tunc in die ueniens ultionis: si enim uere timu rimus furorem fallacium [a 1Kb] dummodo placere possimus illi qui nos regat ac protegat, ac contra rabiem grassantium muniat in euum. Amen.

Domine Deus , infunde, queso, legentibus hec credendi fidem, et credentibus confitendi largire uirtutem. Corde autem credentibus ad iustitiam, et ore confitentibus ad salutem , retribue copiose mercedis amplitudinem, et eterne tecum lucis beatitudinem. Amen.





FRAGMENTA OMNIA QUAE EXSTANT Libelli per Gotteschalcum Rabano archiepiscopo Moguntino in placito Moguntie oblati, anno 848.



 ART. I.---De gemina predestinatione.

 Ponamus que Gotteschalcus, signifer et preuius atque huius praue doctrine resuscitator, de primo capitulo unde uersatur questio, in libro sue uirose conscriptionis archiepiscopo Rabano porrecto scribit, dicens: »Tandem, inquit, legi librum, uenerande pontifex, tuum in quo positum reperi quod impii quoque siue reprobi non sint diuinitus ad damnationem predestinati.« Et post aliquanta: »Presciuit, inquam, illos pessimum habituros ortum, peiorem obitum; predestinauit autem eos ad luendum perenne tormentum, et sempiternum interitum.« Et iterum post aliquanta: »Quia reuera sicut electos omnes predestinauit ad uitam per gratuitum solius gratie  sue beneficium, quemadmodum ueteris et Noui Testamenti pagine manifestissimum prebent solerter ac sobrie considerantibus indicium: sic omnino et reprobos quosque ad eterne mortis predestinauit supplicium, per iustissimum uidelicet incommutabilis iustitie sue iudicium.


ART. II.---De libero arbitrio.

 Inde et Gotteschalcus, modernus Predestinatianus, in libello ad Rabanum archiepiscopum Moguntinum dicit ad locum: »De quo uidelicet libero arbitrio quod Ecclesie Christi tenendum sit atque credendum, cum a ceteris catholicis Patribus euidenter sit Deo gratias disputatum, tum precipue contra Pelagianos et  Celestianos a beato Augustino plenius et uberius  diuersis in opusculis, et maxime in Hypomnesticon esse cognoscitur inculcatum. Unde te potius eiusdem catholicissimi doctoris fructuosissimis assertionibus incomparabiliter, inde quoque malueram niti, quam erroneis opinionibus Massiliensis Gennadii, qui plerisque presumpsit in locis tam fidei catholice quam beatorum etiam Patrum inuictissimis auctoritatibus, infelicis Cassiani perniciosum nimis dogma sequens, reniti.«


ART. III.---De uoluntate Dei.

Et Gotteschalcus, modernus Predestinatianus, in libro ad Rabanum archiepiscopum Moguntinum: »Omnes, inquit, quos uult Deus saluos fieri sine dubitatione saluantur: nec possunt saluari, nisi quos Deus uult saluos fieri: nec est quisquam,  quem Deus saluari uelit, et non saluetur, quia Deus noster omnia quecunque uoluit fecit.«

Gotteschalcus, nouorum Predestinatianorum primicerius, in prefato suo libello ad Rabanum scripserat: »Omnes et omnes debere intelligi, id est omnes qui saluantur. De quibus dicit Apostolus: Qui uult omnes homines saluos fieri, et omnes qui non saluantur, quos non uult Deus saluos fieri.«


ART. Iu.---De morte Christi.

Gotteschalcus, nouorum Predestinatianorum signifer, in libello ad Rabanum archiepiscopum Moguntinum ita dicit ad locum: »Illos omnes impios et peccatores, quos proprio fuso sanguine Filius Dei redimere uenit, hos omnipotens Dei bonitas ad uitam  predestinatos irretractabiliter saluari tantummodo  uelit. Et rursum: »Illos omnes impios et peccatores, pro quibus idem Filius Dei nec corpus assumpsit, nec orationem, nec dico sanguinem fudit: neque pro eis ullo modo crucifixus fuit. Quippe quos pessimos futuros esse presciuit, quosque iustissime in eterna precipitandos tormenta prefiniuit, ipsos omnino perpetius saluari penitus nolit.«

Gotteschalcus in sepe fato suo libello ad Rabanum archiepiscopum scripsit: »Proinde quod fidelissime credo, fidentissime loquor, et certissime pariter ac fructuosissime confiteor, atque ueracissime profiteor: quod Deus noster omnipotens, omnium creaturarum conditor et factor, electorum tantummodo cunctorum gratuitus esse reparator dignatus est et refector; nullius autem reproborum perpetualiter esse uoluit Saluator, nullius redemptor et nullius coronator.«

 Inde et in chartula sue professionis ad eumdem Rabanum archiepiscopum ita dicit: »Ego Gotteschalcus credo et confiteor, profiteor et testificor, ex Deo Patre per Deum Filium, in Deo Spiritu sancto, et affirmo et approbo coram Deo et sanctis eius quod gemina est predestinatio siue electorum ad requiem, siue reproborum ad mortem. Quia sicut Deus incommutabilis ante mundi constitutionem omnes electos suos incommutabiliter per gratuitam gratiam suam predestinauit ad uitam eternam; similiter omnino omnes reprobos qui in die iudicii damnabuntur propter ipsorum mala merita, idem ipse incommutabilis Deus per iustum iudicium suum incommutabiliter predestinauit ad mortem merito sempiternam.«





EPISTOLA GOTTESCHALCI AD RATRAMNUM.



 Age, queso, perge, Clio,
Remeando corde fido:
Propera, celer uirago,
Repeda, sagax propago;
Cui frater est Apollo:
Ob id hoc, uelut uolando,
Fer amico ouans Ratramno,
Domino, Patri, magistro,
Calamo metrum impolito:
Quod ei libens remitto,
Celebri uiro, et corusco.
Amo quem satis profecto,
Animo pio ac benigno:
Datur ut mihi maligno
Ab eo Deo, bonum qui
 Dabit omni flagitanti,
Sine quo nichil fore nulli
ualet, ut liquet, alumno;
Igitur uelut petita
Es, abi, mora nec ulla.
Tenearis, ac decora
uideas sodalis ora.
Bis enim uenis ab illo
Speciosa iam magistro,
Adimens fel, imprimens mel,
Reficis os [a 1Kb] alumni
Dape dulci, odore suaui,
Ubi uides sedentem,
Alios probe docentem,
Rogitent Deum potentem,
 Det ut his piam quietem:
Rogo dic iugem salutem.


 1.


   Septeno Augustus decimo prebente Kalendas,
Solis equi dulcem efflarunt ubi nubibus ignem,
Fluctibus Oceani capita atque iubas madefacti,
Assuetum ad cursum properantes uertere currum;
Splendida iam toto cesserunt sidera celo.
Pallida germano cessit quoque Cynthia Phebo:
Solus iamque citis quadrigam agitabat habenis;
Iamque iubar mundo fundebat amabile quadro [b 1Kb] :
Iamque nitore nouo, ac splendore micabat opimo,
Clara et luce suam reddebat cuique figuram.
Gaudebat tenebras procul omnis terra fugatas,
Atque mihi applaudens, ueluti presaga boni mens,
Tripudiabat ouans solito magis, atque triumphans,
Artubus et cunctis hilarandi inerat potior uis.
Cum mihi gratuito data sunt subito metra dono
 Celsithroni regis de parte relata sodalis,
Dulcia melle magis trans lumen fulgida solis.


2.


   Que sitiebat, uti, mea mens, sub sidere Cancri
Messor amat refici fontis dulcedine puri,
Tabidus atque fame recreari uult quoque pane:
Algidus utque focum, ut exoptat nudus amictum;
Exsul ita patriam, seu terram naufragus imam:
Utque situs tenebris cupit alme munera lucis.


3.


   Haud secus egregias mea nunc cupiebat egestas
Quas tua nobilitas deprompsit, amice, Camenas,
Insignes, pulchras, dulces habilesque, uenustas,
Famine perspicuas, et uero pignore puras [c 1Kb] :
Scematibus ualidas, tropicoque lepore coruscas
Simplicitate probas, humili pietate decoras:
 Cum sale conditas, cum pacis amore politas;
Quas equidem sanctum dictasse reor tibi Flatum.
 Imo procul dubio nichil hinc, uir humillime, nato
Cum bona cuncta habeo, accipienti dantur egeno.
   Ergo hunc equalem, pariterque pium Genitorem
Trinum unumque Deum, uotis efferre per euum
Debeo supplicibus, quo sum tibi preside iunctus,
Abs [absque] meis meritis: fecit hoc denique gratis
Effuso qui te uoluit reparare cruore [a 1Kb] :
Ditauit sophie, speciali quin et honore,
uirtutis uarie donauit amando decore.
Dignus et est uite hinc laudum per secla fauore,
Si daret efficere id, parili sine fine tenore.
Sincero certe iugiter redamandus amore;
Et casto sancte metuendus ubique timore,
Cum petit assidue, quem sancto efferre tremore.
uiscera largiri ualeant si nostra quid illi:
 Indigus est nostri qui nil utique emolumenti;
Non eget obsequii, neque seruitii, atque nec hymni:
Solus ob id Domini potitur cognomine ueri.
Et tamen ipse horum, reliquorum siue bonorum
Esto late atque auctor, seu nostri, tu bone doctor [b 1Kb] .
   Mente humili hunc ideo, si dat, benedicere certo,
Quod tribuit nobis talem te pignus amoris,
Qui seruare uelis et pangere dicta pesis:
Que sancto Flatu, non uili inflata boatu,
Dulciloquo affatu, celebri, rutiloque relatu,
Demulcet mentem, modulaminis huius egentem:
Et solatur eam uariis languoribus egram.
Diuersisque malis diuersa pemata psallis.
Sic Citharista etenim studuit celeberrimus olim
 Cor sedare hominis fidibus psallendo canoris;
Nimirum hominis iam regni honore carentis,
Quem draco crudelis uexabat et improbus anguis:
Et uere merito, Dominum quia liquerat ultro,
Elatus fastu nimio, feritatis et astu.
Huic te Psalmiste, huic, inquam, similem citharista,
Dixerim, amice sacer, generose peta frequenter;
Qui modulando tui leuigas graue pectus alumni.


4.


   Atque utinam prosa tam dulcia, tam speciosa,
Tam prefulgida, et tam suauia, tamque decora,
Tam pia, tam placida, atque quod plus est, tam mihi uera,
Psallere magnifici pietas uoluisset amici!
Hic tamen, id pareo, inde alibi quod reddere spero
 Scripta, fauente Deo, licet id cito, ut opto, nequibo,
Multas ob causas, quarum primam esse uenustas
Hinc uolo uestra sciat, quia uix uacat hora, residat
Qua mea rusticitas, ut saltem hinc fingere ternas
Litterulas liceat, quoniam imperium Patris instat
Ad patrandum aliquid, cum hoc, tunc protinus illud,
Istud ob id nequeo. Sed hoc ueraciter addo,
Quod nimium metuo tibi respondere, quod imo
In sensu teneo, quia torpeo pectore bruto,
Inscitie plenus, multoque errore uolutus,
 Sermone incultus, ueteri quoque iure solutus,
Quamlibet hoc modico usus sim sub tempore pauco,
Namque magisterio uix uno subditus anno,
Nec didici deinceps, dubiis ambagibus anceps,
Stultorum princeps, abrupta per omnia preceps;
Nemo fuit mihi dux, ideo minime patuit lux,
Septo peccatis, quantum pietas nisi gratis
Celestis tribuit, cui uirtus, gloria, laus sit.
Raro hoc per me fit, per te peto crebrius ut sit.
   Proinde scientiole scintillula cum mihi inesse
uix queat, extimeo hinc quid amico frendere summo,
Sensibus arguto, lingua uehementer acuto.
Quippe exercitio qui nocte dieque sub isto
uersatus, dudum euasisti culmen ad ipsum.
Hoc equidem attendens, appendens, atque reuoluens,
 uirtutem [c 1Kb] inflantem postponens, edificantem
Gaudens preferre, institui hactenus inde silere,
Donec ope Domini hinc ualeam quid certum adipisci,
Aures magnanimis [d 1Kb] , quid demulcere sodalis,
Corque muare queat: ne squalor in ilia serpat,
Et denuo offendam, si friuola forte refundam.
Quod fieri ut [haud] possit, mea mens aut impigra poscit,
Suppliciterque rogat pietas ut idem tua poscat.
   Denique sunt multi, Domino donante, magistri
Hac regione siti, ingenio locuplete beati;
Unde palatina plerique morantur in aula.
Ad hos atque alios per barbara regna locatos,
Cernua his auidus porrexi scriptura diebus,
 Orans magnopere dignentur ut ocius inde
Respondere mihi, seu scis, uehementer egenti.
Estque Augustini his sententia missa beati,
Quam liquido exponi, auctori quadrando poposci.
Nempe tribus horum studui proprium indere sensum,
Matcaudo, Ione, atque Lupo, rutilantibus ore,
Poscens obnixe satagant ut uera referre.
Proposita est reliquis tantummodo questio cunctis.
Opposui sane, obiicitur quod parte ab utraque
Nemo sed excepto quid adhuc mihi reddidit una,
Qui cum sit cautus, simul et catus, est moderatus;
Sic iam terna sui librans responsa labelli [al., libelli,
Ut dempto neutri pleno discrimine parti
Congruat: unde tibi recitanda hec utraque duxi,
 Respondere alii properant dum mente sagaci,
Quo magis his, mihi quam reputes, carissime, quidquam,
Si uideas aliquid concordans quod tibi non sit,
At licet usque rogo mecum duo [e 1Kb] perpete uoto,
Pectore quin toto supplex orare memento,
Donetur habilis quo sermo uidelicet illis,
Cumque uigore salis pia nobis pignora pacis.
   Gaudeo preterita, nimirum uenerande peta,
 Sublimis cum sis, humili quod honore nitescis:
Cumque polum subeas, quod humi te repere signas.
Nam placet istud ei, ut nosti, uir splendide, Regi,
Qui fore prehumilis pro te est dignatus in imis,
Mortis ad usque genus quod erat super omnia peius.
Hoc uelut ore facis, si corde patrare studebis
Cunctarum uere uirtutum stabis in arce.
Nam facile est homini miserum se uoce fateri,
Seu simulator agit, sed corde tenere quod insit,
Pauperis est, animo in supero regnantis Olympo.
Illud enim reprobi faciunt persepe gemendi.
Hoc autem electi, nimirum ab origine mundi;
 Idcirco haud meritis, uere sed munere Patris.
Felices, frater, felices, celse magister,
Quos Pater in Christo delegit more benigno:
Quorum nemo perit, quos sanguinis unda redemit.
Agni celestis, qui uitam contulit illis.
Felix agnorum fuerit qui extremus eorum,
Nec leo, nec predo, lupus, ac draco, latro, nec ambro [a 1Kb] ,
Hinc rapiant quemquam, uel ui, uel fraudibus unquam.
Omne quidem quod et tribuit Pater, aduenit illi [b 1Kb] .
. . . . . . . . . . . .




ANNO DOMINI DCCCLXuIII.
LOTHARIUS.





LOTHARII EPISTOLAE TRES.



EPISTOLA PRIMA. AD NICOLAUM PAPAM [a 1Kb] .


Conqueritur quod pontifex nimium de ipso eius emulis credat. Dolere se significat de Theutgaudi et Guntharii excommunicatione. Ceterum purgans se de omnibus, paratum se ostendit coram pontifice aduersariorum calumnias refellere.

Domino uere beatissimo et sanctissimo totius sancte Dei Ecclesie summo pontifici et uniuersali pape NICOLAO, LOTHARIUS, diuina preueniente clementia, rex, summe felicitatis ac presentis prosperitatis pacem et gloriam.

Postquam nobis diuina dignatio sua gratuita clementia regni gubernacula commisit, more predecessorum  nostrorum Christianissimorum regum, semper et in omnibus sublimandam beati Petri apostolorum principis sedem, ut dignum est, reuerenter dileximus, atque instanter, quantum in nobis est, illam exaltare parati sumus, deque uestro tanquam summo spiritalis Patris regimine semper salubria haurire cupientes, ueritatis uoce uobis dictum recolimus: Petre, amas me? pasce oues meas ; et per prophetam: Ego pascam oues meas, dicit Dominus Deus: quod perierat requiram, et quod abiectum fuerat reducam, et quod confractum erat alligabo, et quod infirmum consolidabo . Admodum  quippe desideramus citius uobis nostram exhibere presentiam, ut illud ueriori experientia implere possitis, quod idem propheta post pauca subintulit: Et  iudicabo illas in iudicio et iustitia . Reuera serenissimum ac deuotissimum circa piam paternitatem uestram nostre mentis affectum acriter obnubilat, quod emulorum nostrorum falsidicis uocibus nimium creduli, ultra quam nobis necesse esset, in nostra derogatione sanctissimi apostolatus uestri aurem accommodatis. Presertim cum nostra mansuetudo promptissima sit omni deroganti uera, et iusta ratione resistere: quod et legati uestri, nuper in his partibus directi, uobis intimare poterant si uellent, quia nos data nostris accusatoribus firmitate aditum ueniendi concessimus et rationabilem satisfactionem, tanquam in uestra patientia, ex uestro latere directis explere parati fuimus, nichil nostre regie dignitati fauentes, sed quasi unus ex uilioribus personis,  sacerdotalibus monitis parentes. Hoc totum nostri emuli sinistra interpretatione intelligentes, exarserunt in concupiscentia regni nobis diuina dignatione iure hereditario concessi: non attendentes Scripturam dicentem: Domini est regnum, et cuicunque uoluerit dabit illud : neque Apostolum dicentem: Non est potestas nisi a Deo . Illius ergo uictrici dextera pro nobis, uti credimus, pugnante, qui nouit et diripientem, et eum qui diripitur, paruipendimus eorum fucatas simultates: solummodo ut uestri pontificatus anchora, in solidissimo sancte matris Ecclesie fundamento fixa,  nobis similiter petentibus concedere dignetur quod in mandatis digito Dei scriptis legitur: Iuste iudica proximo tuo . Porro nos in ultimis pene  regni nostri finibus commorantes, et erga infestationem paganorum laboriosas excubias seruantes, discurrentium relatione comperimus, Theutgaudum Treuirensem, et Guntharium Agrippinensem, a uestra auctoritate excommunicatos, atque oris proprii testimonio canonice damnatos: quod nos non sine graui merore haurientes, decreuimus longanimiter ac patienter ferre nuntiata, et ut olim in pluribus actum est, restitutionis spem habere, et pie refricatis ac retractatis omnibus, locum rationabilis misericordie a uestra largitate prestolari. Interea accidit nobis nosse, quod Guntharius missarum solemnia antequam ad nos perueniret celebrare non metuit, et iuxta precedentem consuetudinem episcopale chrisma conficere, et Spiritum paracletum tradere  presumpsit: quod nos satis egre tulimus, et ut hoc non fieret, tanquam mortiferum uenenum, modis omnibus abominamur. Illo autem ad nos ueniente, eius missam audire noluimus, nec in aliquo illi communicare ratum duximus, et iuxta ueritatis uocem, quasi scandalizantem oculum, a nobis eruere maculam disponimus, quousque sanctissimi apostolatus uestri finitiuam sententiam de illo rescire ualeamus. Epistolam quoque a uestra sanctitate episcopis dieceseos directam illi transmisimus, ut ibidem canonicas atque apostolicas sanctiones liquido cognoscens, uideat quid in posterum illi agendum sit. De cetero ueraciter ac sinceriter uestra paternitas nouerit, quod Theutgaudus simplicissimus atque innocentissimus uir, uestram humiliter ferens censuram,  in nullo de sacro ministerio contingere presumpsit, magis eligens dehonorationem presentialiter in oculis hominum pati, quam per inobedientiam ab illius membris secerni, qui caput est humilium, suisque discipulis ait: Discite a me quia mitis sum et humilis corde, et inuenietis requiem animabus uestris . Ipse enim, qui superbis resistit, et gratiam prestat humilibus, poterit illum, si innocens est, de supernis misericorditer respicere. Enimuero legatis nostris Theutgaudo et Gunthario, nichil tale aliquid in sua legatione fari precipimus, unde damnationis notam incurrerent. Sed nec de Ingeltrude uxore Bosonis aliquod preiudicium ferre debemus aut uolumus: quam nos, comperto quod anathematis uinculo esset innodata, Gunthario, quia tunc in sua  parochia erat, commendauimus, monentes, ut de illa suum ministerium faceret, imo illam ex omnibus regni nostri finibus eliminandam censuimus. Legati enim uestri illam postmodum requirentes, atque in medio statuentes, nos ignoramus quem finem cause ipsius imposuerint. Episcopi uero dieceseos Treuirensis metropolis, et Agrippine Colonie, nec complices damnatorum, nec fautores uitiorum, nec in aliquo apostolicorum decretorum contemptores, uel canonicorum dogmatum uiolatores esse probabuntur, sed sane atque catholice fidei ac ueri Dei cultores. Igitur propter Deum, sanctam et indiuiduam  Trinitatem, humiliter petimus, ut facile criminosos ad causationem nostram nullatenus admittatis: neque ut Apostolus docet, omni spiritui credatis, sed probate si ex Deo sit : quia parati sumus, si ratio dictauerit, per nosmetipsos polire, quod emulorum inuidia fingit aliena. Omnipotens Deus sanctissimum presulatus uestri apicem equitatis lance moderatum diu incolumem custodiat. Amen.



EPISTOLA II. AD EUMDEM [a 1Kb] .

Ut excommunicationem ob consortium cum Waldrada comminatam effugiat, suum ad Nicolaum Romam aduentum nuntiat, et ut eum spe bona ludificet episcoporum ad eumdem legationem decernit, et auxilium contra Saracenos, si opus sit, ei pollicetur.

 Domino uere sanctissimo ac beatissimo, totiusque Dei Ecclesie roseo pii Regis Christi sanguine acquisite summo pontifici et uniuersali pape NICOLAO, LOTHARIUS, diuina propitiante clementia rex ac deuotissimus filius uester, sempiternam cum gaudio, prosperitatis, et felicitatis gloriam, fideleque seruitium.

Rex regum et princeps pastorum Christus, qui sacerdotalem, et regiam dignitatem in ministerio nostro redemptionis in seipso uniuit, quique sui ouilis curam beato Petro apostolorum principi tuendam commisit, ille nos salubribus edictis instituit, ut apostolatus uestri sacratissimum apicem diuinitus in fundamento Ecclesie sublimatum fideliter diligamus,  et humiliter ueneremur. Hinc est, quod nostre mansuetudinis affectus, circa uestram celsitudinem uere caritatis igne inflammatur, et a multis iam retro diebus, nos ad uestram presentiam desiderabiliter inuitare non cessat. Quapropter hos uestre eminentissime paternitati direximus apices, ut de uestra optabili sospitate celerius rescire possimus, que omnium gemmarum nitore pretiosior, omnique thesauro carior nostro amplexatur in corpore. Et quia nos hoc idem de uestra sanitate incunctanter credimus, satius uobis intimandum decreuimus, quod diuina opitulante clementia, nostra mansuetudo optime uiget, fideliumque nostrorum generalitas in necessariis reipublice negotiis, opitulante Christo, salubribus proficit incrementis, imo prosperitatis  successum ab ipso bonorum omnium largitore profuturum humiliter ac fideliter prestolamur. Regnum quoque nobis diuina pietate commissum ab omni paganorum infestatione, aliorumque inimicorum depredatione, dextera omnipotentis Dei pro nobis pugnante, et auxiliantibus meritis beati Petri apostoli, uestrisque precibus almifluis suffragantibus, hactenus cum omni integritate tutum manere cognoscite.

Porro uestre sanctitatis nouerit pia paternitas, quod isto tempore feruentissimum desiderium habemus causa orationis apostolorum limina uisitare,  uestramque diu desideratam faciem cernere, et sacra dulciter amplexari uestigia; et iam secundo, ac tertio nostri itineris apparatum sub certa deliberatione repetitum habemus, quod in uoto manet implere desiderantes. uerum si aliqua, quod absit, periculosorum temporum uarietas uotum nostrum interceperit, legatos nostros Gutfridum [Luitfridum] dilectissimum auunculum nostrum, et Waltarium fidelem nostrum, necnon et Theutgaudum uenerabilem archiepiscopum, atque Attonem [Hattonem, puta uiridunensis Ecclesie] cepiscopum ad uestram presentiam destinare procurabimus, ut per illos liquido cognoscat uestra celsitudo, quam fideles uobis per omnia existimus, nos et fideles nostri, et quam fideliter uestris salubribus consiliis, et spiritualibus  monitis parere desideramus. Reuera sicut spiritalis ac deuotissimus filius reuerentissimo patri, atque uniuersali pape, debet, quippe nos et uenerabiles episcopi atque fideles nostri, si non corpore, corde tamen ad uestra sacra uestigia prouoluti, humiliter petimus, ut si aliquis inimicorum nostrorum ex nostra parte, quiddam sinistrum mendoso falsitatis elogio uestris sanctissimis auribus significare presumpserit, quasi serpentinum uirus, apostolica abominetur auctoritas. Et quidem nostri episcopi ueritatis discipuli, magistri erroris esse non possunt, qui orthodoxi patris catholice et apostolice fidei ueri probabuntur esse cultores.

Inter ista uero ratum esse duximus inserendum, quod si aliqua incursio paganorum fines beati Petri  uobis celitus commissos adire tentauerit, aut forte terminos augustissimi imperatoris atque amantissimi germani nostri Ludouici, prout nuperrima atque infausta relatione comperimus, irrumpere presumpserit, illud nobis absque ulla dilatione ocius significari deposcimus; quia quolibet postposito rerum temporalium damno, atque paruipenso perituri discrimine regni pro amore, et timore Dei, et beatorum apostolorum, sanctorumque omnium reuerentia, simulque uestra sanctissima paternitate, quam pre omnibus mortalibus diligere, ac uenerari decreuimus, nos ac fideles nostros morti, ac periculo tradere parati sumus, scientes esse scriptum: Timere non debemus mortem, que sine dubio perducit ad uitam.

Igitur quibus ualemus uotis, Domini misericordiam  imploramus, ut nostram mansuetudinem uestre excellentissime almitati tandem representet incolumen; quatenus uerior experientia apostolatus uestri puriter cognoscat, utrum prolata a ueritatis fonte emanauerint. Omnipotens Deus nostri memorem summum uestri sanctissimi pontificatus apicem prosperis successibus feliciter insignitum ad custodiam gregis conseruare, et exaltare di etur, gloriosissime, ac prestantissime pater.



EPISTOLA III. AD ADRIANUM II PAPAM [a 1Kb]


De Nicolai obitu certior factus Lotharius, has litteras ad eius successorem Adrianum scribit, rogans ut quod a Nicolao obtinere non potuit, ab eo impetraret, suum Rome aduentum.

Sanctissimo et perbeatissimo HADRIANO summo pontifici et uniuersali pape, LOTHARIUS, diuina preueniente clementia, rex, eterne beatitudinis et presentis prosperitatis pacem et gloriam.

Infausta relatio, et in ambiguo hactenus manens, ut ita dicamus, acriter nostre serenitatis transuerberauit aures intimando, quod beate memorie domnus Nicolaus uniuersalis papa ab hac lacrymarum ualle, uocante Christo, decesserit, cum sanctis, ut  credimus, inestimabiliter coronandus. Unde nostre mansuetudinis affectio admodum ingemiscens, gemino dolore concutitur, uidelicet quod mater omnium Ecclesiarum Dei, sancta, et apostolica Ecclesia, tali ac tanto caruit patre, atque in celesti Ierusalem lucerna ardens et lucens nostris periculosis temporibus a tenebrosis malefidis Dei [diei] finibus sit remota. Nec differt, ut omnis Christiana religio de tanto pontifice doleat, et omnis ordo ecclesiasticus de prudentissimo ac sanctissimo papa ingemiscat. Reuera nos potius deflemus, qui causas nostre calumnie insolentes, et fraudulentas emulorum nostrorum querimonias, tam benigno patri equitatis, et iustitie lance ponderandas ac determinandas ad tempus et in parte commisimus. Sed quod lugubriter  replicamus, plus apud sanctitatem illius ualuere nostrorum inimicorum insidie et simulate deceptiones, quam nostra simplex et pura defensio; quippe patienter atque equanimiter ultra sufferentiam omnium predecessorum nostrorum nostram regiam dignitatem, ac diuinitus attributam potestatem reuerentie illius, imo potius apostolorum principis, humiliter submisimus, et ultra quam credi posset, suis paternis monitis fidenter paruimus, ac missorum suorum uaria et multiplicia hortamenta sectando propter amorem Dei, et reuerentiam sanctorum, in aliquibus a nostro regio themate, secus quam oporteret in parte exorbitauimus. Igitur sperantes, et modis omnibus credentes, in sanctissimo pontifice  fidum nostre tuitionis auxilium ponimus. Sed nescimus quibus suggestionibus, aut certe superfluis promissionibus actum est, quod insperata dilatio multiplices peperit simultates; atque ob hoc nostra respublica non modicam usquequaque pertulit lesionem. Nos autem litteris et uerbis indesinenter proclamantes, et diuersis legationibus eadem repetentes, humiliter postulauimus, ut nos et accusatores nostri iuxta diuinas et humanas leges, sui pontificii audientiam mereremur, ut ratio docet, nostram presentiam exhibendo. Sed toties repulsi etiam tandem multipliciter coacti, iudicium ac refugium nostrum, in illa collocauimus petra, de qua Psalmista confidens  aiebat: Montes excelsi ceruis, petra petra refugium erinacei .

Porro illud potissimum nostre mentis aciem obnubilauit, quod nos ab ipsa sancta sede repellimur, quorum progenitores et ataui illam sanctam matrem Ecclesiam, diuino auxilio pie ac fideliter patrocinantes protexere. Et quidem ultra quam fari possit, congratulamur, quod Bulgaros, et alia paganorum feritas ad limina sanctorum apostolorum inuitatur, imo quod sancta Ecclesia, iuxta uaticinium prophete, dilatat locum tentorii sui, et longos facit funiculos suos, ac pelles tabernaculorum suorum extendit . Sed non modice contristamur, quod tam crebro illuc anhelando audientia predecessoris uestri potiri non ualuimus. Sed his omissis, ad nostre  mentis propositum, et uestri Deo digni apostolatus excellentiam redeamus, et uti dignum est, gloriam in excelsis Deo resonemus, qui roseo proprii sanguinis pretio acquisito gregi misericordissima dignatione prospiciens, uestri pontificii iubar, sua electione in sede sancte matris Ecclesie collocauit, ad nostram et totius Christiane plebis salutem.

Et quia omnipotens Deus princeps pastorum, in illa sancta sede, uestri pontificatus apicem sublimauit, nostre serenitatis salubre auxilium, ad defensionem, statum, atque honorem pontificatus uestri, more predecessorum nostrorum, in omnibus exhibere parati sumus. Et teste rerum omnium conditore, nullus catholicorum regum, nullus Christianorum principum deuotior uestre sanctitati, et promptior  uestre utilitati esse desiderat, quam nostra exiguitas  [al. quantitas]. Nam si tempus arriserit, et auxiliante diuina clementia scandala sopita conquieuerint, que simultate et suggestione emulorum nostrorum, membrorum uidelicet Satane, enormiter emersere, uestrum multipliciter desideramus conspectum, et uestris Deo dignis animari colloquiis, atque melliflua benedictione potiri. Denique almifluam paternitatem uestram humiliter precamur, ut nullum regie dignitatis, et nominis nobis consimilem preferre quoquo modo, aut preponere nostre mansuetudini decernatis, neque etiam apices beatitudinis uestre nobis porrigendos, per aliquem dirigere placeat, nisi, aut per nostrum legatum, aut certe per uestrum a uestro sancto latere destinatum, uel per nuntium augustissimi germani nostri Ludouici imperatoris:  quia, ut uere fateamur, non modica simultas hactenus istis in partibus per huiusmodi factum orta noscitur, et nisi in posterum caute preuisum fuerit, quoddam poterit generare discrimen.

Interea modis omnibus obsecramus, ut de uestra optabili prosperitate litteris uestris celsitudinem nostram certam reddentes, chare filiationis munus nobis impertiri dignemini, et uestris almifluis precibus nostram apud Dominum commendabilem atque ueniabilem exhibeatis serenitatem, quatenus tanti patris piis precibus suffulti, creditum nobis regimen. Christo opitulante, gubernare ualeamus. Omnipotens Deus uestri pontificii splendifluum iubar, atque angelicam sanctimoniam diu nobis incolumem conseruare dignetur. Amen.




ANNO DOMINI DCCLXuIII.
GUNTHARIUS COLONIENSIS EPISCOPUS.





GUNTHARII DIABOLICA IN NICOLAUM PAPAM CAPITULA [a 2Kb] .




PRAEFATIO AD EPISCOPOS REGNI LOTHARII.

 Sanctis ac uenerandis fratribus et cepiscopis Guntharius atque Theotgaudus in Domino salutem.

 Rogamus suppliciter carissimam fraternitatem uestram ut nobis pro uobis assidue orantibus sanctarum  precum solatia instanter impendatis, et neturbemini neque terreamini pro his, que fama forte de nobis ac uobis sinistrius nuntiat. Confidimus de Domini nostri clementissima bonitate, quia neque in regem nostrum neque in nos, opitulante Deo, inimicorum preualebunt insidie, neque gaudebunt de nobis aduersarii nostri. Nam quamuis domnus Nicolaus qui dicitur papa, et qui se apostolum inter apostolos annumerat, totiusque mundi imperatorem se facit, ad illorum instinctum et uotum, quibus conspiratus fauere dignoscitur, nos damnare uoluisset, tamen modis omnibus Christo propitio sue insanie renitentes inuenit, et quidquid inde fecit, non mediocriter illum postmodum penituit. Misimus uobis hec subscripta capitula, quibus cognoscatis nostram  aduersus prefatum pontificem querimoniam. Nos autem egressi a Roma longiusque recedentes, iterum ad Romam reuocati sumus. Quo nos incipientes reuerti, has uobis litterulas scripsimus, ut non miremini,  quod longiores agimus moras. Dominum regem nostrum tam per uos ipsos quam per uestros missos et litteras sepius uisitate et confortate, eique quoscunque potestis amicos et fideles conciliate, maxime Ludouicum regem admonendo semper inuitate, et cum illo de communi utilitate diligenter inquirite, quoniam in pace eorum regum [al. regnum] erit pax nostra. Aequo animo estote et tranquillo corde, domini fratres, quia Deo uolente talia uobis nuntiare speramus, in quibus absque errore poteritis aduertere spiritum Domini docentem quid et quomodo agere debeatis. Tantum omnimodis prefatum regem commonere curate, ut inter uarias suggestiones ita maneat immobilis, donec et ipse rerum causas cognoscat. Ceterum, desiderantissimi  fratres, necessarium uobis est et laude dignum, ut promissam regi nostro fidem coram Deo et hominibus inuiolabiliter conseruemus. Deus omnipotens uos in suo sancto seruitio conseruare dignetur.



INCIPIUNT CAPITULA.


CAP. 1.---Audi, domne papa Nicole; patres et fratres cepiscopi nostri ad te nos direxerunt, et nos sponte uenimus, consulere uidelicet tuum magisterium super his que pariter, prout nobis uisum fuit, et adiicientibus et approbantibus notum esse potuit,  iudicauimus, auctoritates rationesque quas secuti fuimus scriptis ostendentes, ut tua sapientia perscrutatis omnibus, qui inde sentiret et quid uellet nobis demonstraret. Et si illud melius tua sanctitas inueniret, ut nos instrueres et doceres hoc, humiliter postulamus, parati quidquid rectius et probabiliter insinuares, una cum confratribus nostris sanis acquiescere documentis.

CAP. II.---Sed nos per tres hebdomadas tuum exspectantes responsum, nichil certitudinis nichilque doctrine nobis expressisti, sed tantum quodam die in publico dixisti, nos excusabiles apparere et innocentes iuxta nostri assertionem libelli.

CAP. III.---Ad ultimum nos euocati, ad tuam presentiam deducti sumus nichil aduersitatis suspicantes,  ibique obseratis ostiis conspiratione more latrocinali facta, et ex clericis et laicis turba collecta et permista, nos opprimere inter tantos uiolenter studuisti, atque sine synodo et canonico examine nullo accusante, nullo testificante, nullaque disputationis districtione dirimente uel auctoritatum probatione conuincente, absque nostri oris confessione, absentibus aliis metropolitanis et diecesanis cepiscopis et confratribus nostris, extra omnium omnino consensum tuo solius arbitrio et tyrannico furore damnare nosmet uoluisti.

CAP. Iu.---Sed tuam maledictam sententiam, a paterna benignitate alienam, a fraterna caritate extraneam, aduersum nos iniuste et irrationabiliter contra leges canonicas prolatam, nequaquam recipimus,  imo cum omni cetu fraterno quasi maledictum frustra prolatum contemnimus atque abiicimus. Teipsum quoque, damnatis et anathematizatis sacramque religionem abiicientibus ac contemnentibus fauentem et communicantem, in nostram communionem  nostrumque consortium recipere nolumus, contenti totius Ecclesie communione et fraterna societate, quam tu arroganter te superexaltans despicis, teque ab ea elationis tumore indignum faciens sequestras.

CAP. u.---Igitur ex tue leuitatis temeritate propria tibimet sententia anathematis pestem inflixisti, exclamans: Qui apostolica precepta non seruat, anathema sit, que tu multipliciter uiolare et uiolasse dignosceris, diuinas simul leges et sacros canones quantum in te est euacuans, predecessorum tuorum, pontificum Romanorum, uestigia sequi nolens.

CAP. uI.---Nunc ergo qui fraudulentiam et calliditatem tuam experti sumus, non quasi ad illatam  nobis contumeliam prouocati sumus, sed contra tuam iniquitatem zelo accensi, nec nostre uilitatis personam attendentes, sed omnem nostri ordinis uniuersitatem cui uim inferre conaris pre oculis habentes.

CAP. uII.---Quid nostre specialis propositionis summa fuerit, in paucis replicamus. Lex diuina et canonica aptissime probat, etiam uenerande seculi leges astipulantur, quod nulli licet ingenuam uirginem alicui uiro tradere in concubinatum, maxime si illa puella nunquam illicite assentire uoluit copule; et quia suo uiro parentum consensu, fide, affectu [al., effectu] ac dilectione coniugali sociata est, uxor profecto, non concubina, habenda sit.





RETRACTATIO GUNTHARII ADRIANO II DATA.

 Profiteor ego Guntharius coram Deo et sanctis eius, uobis, Domino meo Adriano summo pontifici et uniuersali pape, ac uenerandis tibi subditis episcopis reliquoque conuentu, quoniam iudicium depositionis in me a domno Nicolao canonice totum non reprehendo, sed humiliter porto. Unde nec ulterius sacrum ministerium contingere presumo, nisi per misericordiam mihi subuenire uolueritis, nec aliquando contra sanctam romanam Ecclesiam aut eius  pontificem aliquod scandalum uel quidquam aduersi mouere uolo, sed deuotum me eidem sancte matri Ecclesie eiusque presuli exhibere atque obedientem permanere protestor. Ego Guntharius huic professioni a me facte manu propria subscripsi. Data Kalendas Iulii, indictione II, in ecclesia Sancti Saluatoris, que est in monasterio Sancti Benedicti in Cassino.





THEODGAUDI, GUNTHARII ET ARDUICI EPISTOLA AD HINCMARUM.
(Apud Labbeum, Conciliorum generalium tomo uIII, col. 762.

 Optabili in Christo fratri IGMARO [Hincmaro] THEODGAUDUS primas Belgice Gallie, GUNTHARIUS Agrippinensis Colonie, et ARDUICUS uesontionensis Ecclesie episcopi salutem et pacem.

Relegimus, frater, et utinam frater Igmare, libellum tue accusationis aduersus Hilduinum dilectum filium et fratrem nostrum, ut credimus idoneum uirum, in quo ipsum officio pastorali indignum asseueras, et causas te scire, pro quibus isdem electus ordinari non debeat, exclamas. Quamuis ab hac improbitate hoc solummodo te reuocare uel temperare debuisset, quod ille tuus domnus et nutritor fuerit charus, si tamen memor et non ingratus fore uoluisses, cuius iste et affinitatem refert et nomen. Nunc quoniam delator esse uoluisti, quod restat non  omittas. Te enim exspoliasti iudicio, dum criminationis chartulam, quod tuo officio et honori, ut estimamus, non competebat, propria manu, quod negare non potes, in conuentu regum principi nostro Lothario inconsulte porrexisti, ac memoratum Hilduinum, nosque pariter suspectos reddidisti.  Ergo quia te obiecta probaturum promisisti, consequens est, ut exsequaris que promisisti: unde et te canonica commonemus auctoritate, ut accusationis tue exsecutionem canonice prosequaris. Quod si te accusationi subtraxeris, et probationi defueris, noueris te canonicis de accusatoribus regulis subiacere. Calumnie uero quas synodalibus decretis obumbrare nisus es, in te atque in equiuocum nepotem tuum, qui ita prouecti estis reflectuntur. Quorum neuter ex illa fuit ecclesia, in qua ambitione atque fauore potentatus inthronizatus esse dignoscitur. Hac conditione dehinc exigente synodo te adesse oportebit, que Idus Martias apud urbem Mediomatricum, Christi fauente gratia, celebrabitur: ubi sepefatus frater aut tua probatione conuincatur,  aut sua defensione liberetur. Ubi quoque et nos tibi ex omnibus, que de ecclesia Cameracensi scribens monuisti et reprehendisti, rationes reddendo respondere ualeamus. In Christo te ualere optamus.





EORUMDEM EPISTOLA AD EPISCOPOS IN REGNO LUDOuICI CONSTITUTOS.

 uenerabilibus in Christo fratribus archiepiscopis et episcopis in regno eximii regis Ludouici constitutis THEODGAUDUS Belgice Gallie primas, GUNTHARIUS Agrippinensis Colonie, ARDUICUS uesontionensis, ROTLANDUS Arelatensis, TADO Mediolanensis  Ecclesiarum archiepiscopi, eorumque cepiscopi salutem et pacem orant et optant.

Diuersis Ecclesiam Dei perturbationibus concuti et percelli quotidie exterius cernimus ac suspiramus: interius uero uexari eam atque exuri in suorum  dissensione membrorum, uidentes nimium perhorrescimus et dolemus. Neque enim dolere et lugere non possumus, quod sanctos Dei sacerdotes, Hincmarum uidelicet archiepiscopum religione et sapientia longe lateque uulgatum, et Rothadum longiturne et uenerabilis conuersatione sanctitatis famosum, ita comperimus ab inuicem discordasse, ut non ueritus sit metropolitanus idem suffraganeo eidem excommunicationis sententiam intorquere, et officio priuatum diuino custodie deputare. Sed quem e duobus magis defleamus admiratione simul ac stupore uallati nescimus. Rothadum scilicet ita a uero exorbitasse, ut ei digne talia infligerentur, aut Hincmarum ita iustitie et dignitatis limitem transilisse, ut aliquo amaritudinis aut ambitionis  zelo deuinctus seu deuictus sancto, ut credebatur, et annoso episcopo talia inferre minime dubitaret. Ille etenim se iniuste damnatum proclamat, qui etiam inter alia excusationum suarum munimina in appellatione Romani perstabat pontificis. Iste autem inter cetera inuectionum commenta de contemptu et inobedientia sui iuste eum ab officio sacerdotali remouere denuntiat. Quod quia nobis per omnia incertum est, quippe qui neutrius causam palam cognouimus, rumoribus nec facile credere audemus, nec absentium dissensiones temere diiudicare debemus. Ob hoc tamen multos, imo pene omnes ad quoscunque hec fama peruenit, nobiscum scandalum passos non sine graui merore sanctitati uestre mandamus, orantes et unanimitatem uestram poscentes,  ut discordiam predictorum antistitum animaduersis antiqui hostis insidiis, et consideratis humane fragilitatis excessibus, qualiter ceperit, et increuerit, sollicitius intendatis ac perpendatis, et nobiscum Domino mediante conuenientes, dubietatis huius nebulas studiosissima indagine abstergamus, et ad ueritatis lucem uera luce reuelante perducamus: quo aut Rothadus si iuste depositus comprobatur, omnium iudicio conticescat, aut Hincmarus de iniuste damnato merito erubescat. Et scandalum siue murmur, quod in sancta Ecclesia super hac controuersia plurimos diuerberat, nostra uigilantia destructum atque sedatum fatiscat, ne tantum offendiculum Christianum populum diutius perturbet. Neque ergo ullis hoc debet argumentis pretermitti,  aut occasionibus differri, quoniam ut meminisse nos arbitramur, et sedes apostolica quondam suam sententiam in melius commutauit, cum sibi subreptum de quodam perspexit, et Dioscorus, quia sanctum uirum digne memorie Flauianum iniuste deposuerat, a sede apostolica damnatus euanuit, remanentibus aliis indamnatis, qui ei non sponte, sed quasi coacte in depositione sancti consenserant episcopi, quos ipse Dioscorus multiformiter et argute fallere callidus argumentator elaborauerat. Nolite iam nunc morari crescente periculo, et insultantibus sancto ordini atque detrahentibus multis, qui gloriantes sibi fiduciam promittunt, quod nobis inuicem mordentibus atque  dissentientibus, usquequaque nocere ualeant. De quibus autem Rothadus queritur, nosque plurimum mouet, sanctitati uestre breuiter subter annectimus. Si debeat presbyter aut diaconus a proprio episcopo iuste depositus, a metropolitano aut alio quolibet in gradum pristinum sine eiusdem episcopi consensu restitui: cum in concilio Antiocheno  de hoc ita habeatur: Si qui presbyteri aut diaconi a proprio episcopo excommunicati, ausi fuerint, etc. Item in eodem concilio : Si quis a proprio episcopo communione priuatus est, etc. Si debeat presbyter criminatus atque damnatus post quatuor annos reconciliari, cum de hoc in concilio Africano  ita habeatur: Si quis infra annum causam suam purgare contempserit, etc.  Si debeat quilibet episcopus alterius ordinatum retinere, quanto minus capere uel in carcerem trudere, cum de hoc in decretalibus ita statuatur: Nullus episcopus alterius parochianum presumat retinere, etc. Et post aliquanta: Si quis metropolitanus episcopus, nisi quod ad suam solummodo propriam pertinet parochiam, etc. Si debeat episcopus alterius episcopi ministros scriptis inuitare, aut aliquo modo sollicitare, aut plebes alterius potestati sue usurpare; cum de hoc in Africano concilio ita dicatur : Nullus debet college suo facere iniuriam, etc. Multa quinetiam in eodem concilio de his alia promulgantur. Si debeat episcopus minus quam a duodecim audiri, quanto magis damnari, quod in Sardicensi concilio euidentius  inhibetur. Si debeat damnari uel in locum eius episcopi subrogari alter episcopus, qui in appellatione perstat Romani pontificis, nisi fuerit causa appellantis in eius determinata iudicio. Si possit suspectum et minus certum iudicium renouari, uel si suspectus metropolitanus uicinos prouincie iudices conuocare, unde multa in conciliis synodalibus et in decretis Romanorum pontificum continentur. Si debeat innocens uel inauditus damnari. Si debeat damnari eo quod egritudine detentus synodo occurrere non potuit, cui non pro impossibilitate hoc, sed pro contemptu imputatur. Si debeat condemnari pro eo, quod et metropolitanum omnemque conuentum suspectum habeat, et contra se conspiratos metuens aut sciens, ad tempus synodi  locum ingredi differt, Romanum pontificem semper appellans. Si debeat accusator testis esse uel iudex: uel si episcopum hec uniuersa conueniat agere pariter. Hec itaque uos sacerdotes Domini, comministri Dei nostri qui in lege Domini meditamini die ac nocte, perscrutatis et euolutis diuinarum auctoritatum paginis rimari curate, utrum sit huiusmodi sapientia desursum; que iuxta apostolum  primum quidem pudica est, deinde pacifica: an, quod absit, ea quam premisit, terrena, animalis, diabolica. Redeat itaque quantocius pia solertia uestra et labore, sancta Ecclesia ac fraterna caritas in pacem, que scandalizata uidetur aliorum improbitate.




ANNO DOMINI DCCCLXuIII.
THEUDOINUS CATALAUNENSIS PRAEPOSITUS.





NOTITIA EX FABRICIO.

THEUDOINUS, prepositus Catalaunensis, anno 868 scripsit epistolam ad Almannum monachum Altiuillarensem prope Rhemos, ut uitam sancti Memmii episcopi Catalaunensis primi describeret. Edita est a Mabillonio, uet. Analect. p. 423, ex quo desumpsimus.





THEUDOINI AD ALMANNUM MONACHUM ALTIuILLARENSEM EPISTOLA,
De scribenda uita sancti MEMMII, episcopi Catalaunensis primi.

 Dilectissimo fratri ALMANNO, monacho professione, et per gratiam Dei hiereo.

In lege Domini die ac nocte meditari, non cedit incassum in oculis diuine maiestatis. Ideoque opere pretium duxi tuam commonefacere caritatem, ut quoniam ab ineunte etate in loco religioso nutritus, in hoc maxime operam dedisti, ut in nullo expers grammatos, etiam uel hoc proficeres, ut nullatenus esses imperitus graphidos, dimittas nemus Angitie, et totum te cum auxilio diuino transferas in uineis Engaddi. Certe nosti et uineam Sorech; audisti et patremfamilias, qui exiit primo mane, et per diuisas horas, tamen prefixas, conducere operarios in uineam suam. Reuera et in hoc mea sunt uota, ut uocatus uocatione secundum propositum Dei facta,  etiam iuxta pusillitatem alicuius igniculi tui laborare in Ecclesia Domini Sabaoth sine ulla interpolatione neque moreris, neque ulla dilatione grauetis. Est enim nobis mors uelocissima, licet sit nobis nimium sapientia tanta [f. tarda]. Ergo accelera in quibuscunque fultus presidio ueritatis, et in domo Domini aliquod uasculum [elabora]. Sunt enim in ea non solum uasa aurea et argentea, sed et lignea et fictilia, in sancta uidelicet Ecclesia, que iuxta prophetam Osee desponsata est tripliciter, primo ante legem in Abraham, secundo sub lege per Moysen, tertio autem sub gratia, ipso Domino ueniente, et in utero uirginali carnem uirgineam assumente, de qua processit,  tanquam sponsus de thalamo suo. Didicisti etiam quod cum bestiis agri et cum uolatilibus celi et cum reptilibus terre disposuerit Dominus pactum inire; et quod etiam per pastores Thecue consulat Dominus uinee sue. Atque ut manifestius fiat quod aimus, noueris quod non absque occulta diuine dispositionis prouidentia accidit, ablato mausoleo et aggere terre semoto, perlustrasse nos beati Memmii sepulcrum in quadrangula et cementaria pretiosi corporis fossa: et hoc est factum iussu Regis CAROLI anno ab Incarnatione Domini 868, Indict. I, uIII Kal. Aprilis, que fuit quarta feria ante mediam Quadragesimam: eiusque sanctum sepulcrum est inuentum minime ex ulla parte herere ad terram; sed uirtute omnipotentis Dei, apud quem merita tanti patroni  refulgent, in ipsa fossa ueluti libratum in era pendere quatuor digitis a terra. Quo miraculo stupefacta mortalium corda depromunt, dicentes: O quam magno pietatis studio celesti uite se conformem reddidit, dum uixit in terra, cuius nunc tanta est gloria in celo, ut eius sepulcrum, nedum corpus tangere, indignam se fateatur terra. Eius sanctissimi uiri uitam a tua deuotione querimus innouandam: que diuturna uetustate et negligentia, uelut in pittaciis, habetur pene consumpta. Ergo age, pro uiribus nostre petitioni fauens esto: quatenus de tanto intercessore ad perpetuam salutem possis in celo gaudere.





ALMANNI RESCRIPTUM.

 uenerabili preposito THEUDOINO, ALMANNUS peccator.

Precipis mihi caritate celitus infusa cordibus electorum per Spiritum sanctum qui datus est nobis, ut uitam sancti Memmii Catalaunensis primi pontificis, uetustate neglectam et imperitia corruptam, haud secus ac si ex cineribus effossam, innouare contendam peritia corrigam; et quidquid uidetur deesse, moliar supplere studio ueritatis impressus. Sed multa sunt, quibus facile tanto me possum excusare negotio. Primum, quod disputatio neoterica non congruit tante grauitatis et sanctitatis uiro. Secundum, quod ipse testis ignorantie mee, nullius testimonio nititur conscientia mea, ut me profitear sapientem, cum sim insipiens: ideoque minus conuenit,  ut presumam ultra uires aggredi negotium. Tertium et maximum illud est, quod peccatorum meorum luctuosa recordatio, dum pro debito delictorum meorum me soli delegat amaritudini, terribilem mihi timorem incutit, illius gesta pangere stylo, cuius predicationis apostolice et sanctissime religionis nunquam me, proh dolor! participem imitatoremque exhibui. Fateor ergo, debetur hoc opus uite merito, et caritatis scientia sapienti, non mihi per omnia insipienti, ne mihi ueniat illa uox iuste seueritatis, que dicat: Quare tu enarras iustitias meas, et assumis nomen meum per os tuum?  Sed quia te precante caritas iubet, te hortante Christus imperat; quantulumcunque nostrum fuerit munusculum, non subterfugiam, quin quod  Dominus dederit, pandam. Noui etenim quod dicitur: Aperi os tuum, et implebo illud ; et: Operare terram tuam, et satiaberis panibus . Nec queram altitudinem uerborum, cum minime unquam illam attigerim; sed et simplex habens ab antiquitate materiam, uerbis quidem simplicem, sed factis limpidius sole lucentem, et omnem mundane molis machinam potentia sui et uirtute diuina transcendentem; et ipse uelut potero, sequens ero, suffragium a uestris orationibus querens, ut a quatuor uentis ueniens spiritus mortua ossa mea uiuificet, et  me talem facere dignetur, a quo non exigat debita usque ad nouissimum quadrantem, quin potius deleat et dimittat omnia delicta mea usque ad nouissimum quadrantem. In quo sanctus Memmius nobis pius intercessor existat, cui deuotionis nostre seruitium offerre conamur, licet exiguum, tamen quantum nostre paruitatis igniculus et ueritatis materia cum auxilio diuino contulit nobis. Atque in hoc communi opusculo tuum erit eligere quem sortiamur iudicem. Etenim cum in omnibus rebus sit utilis probatio, Apostolo dicente; Omnia probate, que bona sunt tenete ; maxime in his necessaria habentur, que ueritatis lucem iuste examinationis efficacia spectant; et hoc uel solum maximum est, cur exspectamus iudicium sapientie. Etenim ipsas  grammatice cautelas, quibus a barbarismo aut solecismo censet ipsa cauendum, aut nichil aut parum curamus in huius rei moderatione: cum querentur ueritas, et debeat facessere uanitas, et optemus fugere contrarium, cum insistamus grauitati [l. ueritati] pro uiribus mentis. Neque hoc dicimus, ut grammaticam reputemus in uitio, cum sit ipsa sola, uel maxima uirtus scientie: sed quia ueritati operam dantibus obscurantur alia, uelut a sole sidera. Unde dictum est: Tenebras non amabo, cum solem uidero. Denique quantam in hoc patiar uerecundiam, effari aut uix, aut minime possum, ueritus ne fiam fabula sapientibus, qui in hac re uolui consulere legentibus: ubi succurret modestie latebra, si fieri posset, ut absque exaratoris nomine manet scriptura in opere.  Et hec arbitrio tuo pariter derelinquo. Potens est enim Deus auferre opprobrium nostrum, quod et faciet, ut in misericordia eius ueraciter confidimus, intercedente beato Memmio, qui nos celitus oculis respicit benignis; te per deuotionem mentis hortantem, me pro debita fidelitate et capacitate cordis scribentem. Opto itaque uobis huius facti non modicam manere mercedem: cui cum omnia debeam, tam arduam rem negare non potui. Opto uos quam bene ualere, et esse felicem usque ad superne glorie contemplationem.




ANNO DOMINI DCCCLXIX.
PAULUS ALuARUS CORDUBENSIS.





NOTITIA HISTORICA.


 Synchronus omnibus his fuit ALuARUS CORDUBENSIS, de quo memorie quidquid est, compilauit Ambrosius Morales lib. XIu, cap. 3. Nobis tamen non  omnia placent que de eo uti comperta referuntur. Ait Morales illustri cum genere ortum Cordube fuisse, atque idcirco Serenitatis et Serenissimi uocabulo  compellatum ab Eulogio eumdem putat  . Sed, si non alius est auctor epistole cuiusdam inter alias Aluari ad Eleazarum secta Iudeum ex idololatra, que incipit: Confectam mendacio, etc., fateri opus est, de genere Hebreorum esse eum qui hec de se ad Eleazarum: »Quia ex ipsa stirpe Isrelitica orti parentes olim fuerunt nostri; sed ubi desideratus cunctis gentibus uenit, illico iam uenisse cognouimus.« Et clarius expressiusque infra: »Et hec dicimus ut uestra frangatur superbia, et retundatur assertionis uersutia. Ceterum liberior mihi responsio et breuior, imo clarior exstat, eo quod ex Isrelis stirpe descendens cuncta mihi glorior dicta, que tibi tu applaudis excerpta. Prudenter intellige, et collige sapienter, et equus arbiter esto. Quis magis Isrelis nomine censeri est dignus, tu qui diu ex idololatria ad summi Dei cultum reuersus es, an ego, qui et fide et genere Hebreus sum? Sed ideo Iudeus non uocor, quia nomen nouum mihi impositum est, quod os Domini nominauit. Nempe pater  meus Abraham est, quia maiores mei ex ipsa descenderunt traduce. Exspectantes enim Messiam uenturum, et recipientes uenientem, magis illi uidentur Isrel esse quam qui exspectabant, et uenientem respuerunt, nec tamen eum exspectare cessarunt.«

172. Aliquo autem modo uidetur et mihi Gothum se esse affirmare ad eumdem Eleazarum rescribens epistola, que mutila est in postremo loco, et incipit: Que stylus tue prosecutionis, nempe his uerbis: »Sed ut me, qui sim ipse cognoscas, et amplius me tacendo deuites, uirgilium audi  :

Mortem contemnunt laudato uulnere Getes.
Necnon et illud:

Getes, inquit, quo pergit equo;
Unde et illud exstat pete:

Hinc Dacus premat, inde Getes occurrat.
 Ego sum, ego sum, quem Alexander uitandum pronuntiauit, Pyrrhus pertimuit, Cesar exhorruit. De nobis quoque et noster Hieronymus dicit: Cornu habet in fronte, longe fuge.« Que nisi ad genus scribentis referantur, quasi ludens iactauerit Gothicam ferociam prouocanti aduersario pertimescendam, nescio quem alium idoneum sensum habeant. Ceterum quod de Serenitatis salutatione Aluaro attributa prius dictum fuit, alius omnino quam hodiernus est stylus erat illius temporis, quo tam isto quam Excellentie et Sublimitatis honore sese inuicem non precipue alicuius dignitatis homines excipiebant.

173. Exempla habemus in his ipsis Aluari, et aliorum ad eum, epistolis. Cuiusdam inscriptio talis est: Serenissimo omnium catholicorum domino meo Romano, quem Romanum medicum uocat lemma epistole. Ad eumdem: Anteriorum meorum, inquit, exordiens, serenissime domine, erga uos, etc. Paulo infra sublimissimum hunc ipsum uocat. Ac deinde:  Mi sublimissime domine, dilectionem meam erga uos, etc. Eiusdem generis fuit Excellentie compellatio. Speraindeus ad Aluarum: Et ad ea que uestra excellentia posuit, reuertam. Animaduertendum est tamen quod siue a Gothica origine, siue aliam ob causam, uidetur is Flauii et Aurelii cognominibus ab his qui litteras ei dabant, compellatus; sed proprio nomine Aluarum Paulum se ipse uocat in plerisque epistolis.

Sed quidquid de stirpe sit Gothica, an Hebrea, modeste ipse in Indiculo luminoso, cuius auctor fuisse creditur, de suis studiis loquitur: »Quia nec in liberalium artium disciplina non excultum [f. disciplina  excultus] proprium ignoro studium, et nescientiam meam ipse non nescio; et quod magisterio humano non didici, exhibere aliis, utpote ignarus, non ualui.« Sed licet eloquentiam desideremus in uiro densis captiuitatis tenebris immerso, ingenium doctrinamque suspicimus. Sub Speraindeo, una cum Eulogio martyre, bona mente et feriis cogitationibus admodum profuisse eum alias nouimus.

Calamitates etiam ab aduersariis passus dicitur, de quibus ipse ad Romanum medicum: »Omnes aduersantes mihi amicissimos feci, et quibusdam pacificis nexibus utens solertia animi, manu dilectionis contrarios amplexaui, humilitate leniens, et affectione demulcens.« S. Eulogii martyris amicitia in primis claruit, scriptisque eius uita et Martyrio: cuius scripti frontem hac inscripsit nota, conditionemque status sui laicalis et seculo herentis omnibus notum reliquit. »Profiteor, inquit, me non audita et dubia, sed uisa et per me probata retexere : quoniam gratia Dei cooperante a primeuo  adolescentie flore caritatis dulcedine et Scripturarum amore uno uincolo concordi innexi huius uite, licet non pari ordine, tamen pari affectu, in cunctis questionibus duximus iugum. Sed ille sacerdotii ornatus munere, pennis uirtutum in sublime euectus altius euolabat, ego luxurie et uoluptatis luto confectus, terra tenus repens hactenus trahor.« Coniugio autem astrictum fuisse Aluarum, Ioannes Hispalensis ei scribens innuere his uidetur: »Salutare presumo per os uestrum omnem decorem domus uestre. Salutat uos domina Froisinda,« etc.

Plura ex eodem uite Eulogii exordio de communi utriusque sub Speraindei abbatis ductu consuetudineque subiicere, quia de studiis concepta sunt, libet. »Agebamus, ut alia preteream in editis uidenda, utrique Scripturarum delectabilem, inquit, lusum, et scalmum in lacu nescientes regere, Euxini maris credebamur fragori. Nam pueriles contentiones pro  doctrinis, quibus diuidebamur  non odiose, sed delectabiliter epistolatim in inuicem egimus, et rhythmicis uersibus nos laudibus mulcebamus. Et hoc erat exercitium nobis melle suauius, fauis iucundius, et in ante nos quotidie extendentes multa inadibilia tentare in Scripturis puerilis immatura docibilitas egit. Ita ut uolumina conderemus, que postea etas muta abolenda, ne in posteros remanerent, decreuit.«

Opera huius Aluari nobis feliciter conseruauit codex quidam Ecclesie Cordubensis a septingentis, ut colligere datur, annis scriptus, quem uidit Morales laudatque non uno loco  . Codicem alium Toletane Ecclesie Thomas Tamaius laudat  . Nos inde dimanans omnium que ibi exstant habemus exemplum, transcriptum ex altero nobis communicato ex amplissima Francisci S. R. E. cardinalis Barberini Romana bibliotheca, in qua asseruatur: olim eidem purpuratorum magno decori, et litteratorum ac litterarum  protectori beneficentissimo, Matriti, dum eo sancte memorie Urbani uIII a latere uenisset legatus, ab eodem Thoma Tamaio de uargas, regio chronographo, una cum aliis antiqui eui monumentis Hispanis, ex apographo suo scriptum et oblatum.

Huius conspectum hic dabimus, quemadmodum ex eo, quod fuit laudati Thome Tamaii, exemplo prodiit: Aurelii Flauii Aluari illustris, patricii Cordubensis, S. Eulogii, archiepiscopi Toletani martyris, amici et studiorum college, opera omnia, que in bibliothecis Hispanie exstant, a multis hactenus desiderata, nunquam edita e codice peruetusto Ecclesie Cordubensis litteris gothicis exarato, bona fide primum  transcripta, tandem e bibliotheca D. Thome Tamaii de uargas historiographi regii, libenter communicata. Nempe hac inscriptione insignitum habebat uir ille doctissimus, quod editioni preparabat, Aluari operum corpus, quo hec continentur.

Indiculus luminosus. Incipit: In defensione seruorum tuorum, Domine, etc. Scriptus ab auctore anno 854, ut ex his liquet: »Siquidem in hoc, ait, Incarnationis Domini anno octingentesimo quinquagesimo quarto, et era, que currit, octingentesima nonagesima secunda, anni Arabes lunares ducenti cumputantur quadraginta, solares uero anni ducenti . . . . . . . . ex qua summa supersunt anni solares sexdecim.« Opus non est in computum hocce diligentius inquirere, dum Incarnationis, ere Hispane, Arabumque seu Hegire annos habemus. Aluari esse hoc opus negauerat olim Morales  ex eo maxime, quod nullum in eo uerbum de Eulogio factum reperiatur, Aluari amicissimo capite: quod uix committere hic potuerit, idem cum illo argumentum tractans Attamen  postea renuntiauit huic opinioni, cum Historiam scriberet  , et ex animi sententia hunc nostro librum adiudicauit. Iure quidem; ipse enim stylus et uerbis et compositione ceteris Aluari scriptis simillimus eedemque res, idem utriusque tempus Eulogii et Aluari; necnon et mentio in Eulogii uita exstans scripsisse Aluarum aliquod opus quod ad historiam illius persecutionis pertineret, in tuto ponere uidentur, non alium esse libri auctorem.

Quare has partes sequuntur frequenter nostri  , excepto uno usque ad suum tempus Hieronymo Romano de la Higuera; ea tamen ipsa inconstantia, que in aliis eius operibus apparet, et maxime in prestituendo Indiculi huius auctore. Nam si Luitprandum  , Higuere opus, consulas, Bonitus, episcopus Toletanus; si autem eiusdem Iulianum, Wistremirus et idem Toleti presul fuerit. Necnon et unus idem Iulianus id posterius in Chronico effert, et in epistola Chronici preambula pro Bonito stat.  Et hunc hominem suspiciunt plures, de quo apte cum Ennio dixeris: Imus hinc, imus illinc: cum illuc uentum est, iri illinc lubet; aut cum Greco alio: Aio negoque, quidque dicam nescio. Cuius quidem nichili auctoritas herere tamen fecit Thomam Tamaium, uirum falli prestigiis hisce minime dignum, qui demum post incultatam omnem uiam, ad Aluarum flectit. Eoque mouetur maxime quod luminosi hoc epitheton Indiculo adaptatum, quasi proprium, et uti tunc loquebantur scriptorum aliorum Aluari uerna sit. Huius rei aliquot is exempla adducit, ex uita nempe Eulogii, et ex ad eumdem epistola quadam.

Ultra hec, in alia ad Ioannem Hispalensem in fine: Atque luminositer cuncta nobis oris uestri aperta sententia reuelet. Nec auctor Indiculi contentus fuit usurpasse tantum in lemmate hoc uocabulum, quinimo passim eo utitur. Eleazarus  in lib. II Machabeorum luminositer docet. Et alibi: Et  B. Ioannes in sua epistola prima luminositer docet. Nec minus Indiculi nomen Aluarus usurpat in epistolis, et desideratum nobis amici Indiculum misit. Ad hec Inuectionis nomine, quasi sermonem ad aliquem factum dixeris, sepissime tam Indiculi auctor quam Aluarus alias utitur. In Indiculo hec legas: »Cui recte conuenit illa in Isrelitica gente exaggerationis inuectio.« Et paulo post: »Et licet inuectio accurata exerto opere [f. excerto opere] in campum tota producat.« Et iterum post pauca: »Illecebrosa inuectio non puduit.« Atque item: »Et contra reprehensionis inuectionem stolidam.« uix alius quam  Indiculi huius auctor sic sepe locutus fuerit quemadmodum in epistolis Aluarum locutum legimus. In una earum quas ad Ioannem scripsit: »Ut tota contra hec certet inuectio uestra.« Et in alia ad eumdem Ioannem bis intra pauca uerba: »Nunquam enim sedatur responsio, nisi prius conuincatur  inuectio.« Et: »Sit flexuosa catenula et catenatim contentio flexuosa, que nec inuectionibus eluditur, nec responsionibus terminatur.« In epistola quoque ad Romanum medicum: »Et inuectiones aduersariorum apologetico retunderem opere.«

Quamplurima sunt in quibus idem utrobique sibi respondet auctor, que ut de re qua de agimus non ultra dubitetur, subiungere opere pretium est. Sequipedi nominandi casu, et pluratiuo numero, indiculo sunt ii, qui sequuntur pedibus: »Et pro dogmate eruditis, et Christi sequipedis.« Et infra: »Nos uero euangelici serui Christi discipulorum rusticanorum sequipedi.« Item de Mahometi sectatoribus: »Quam impurissimi sectam impurissime  sequipedi ampliantes,« etc. De iisdem mox: Sequipedes fidei sue. Eodem modo loquitur una ex epistolis ad anonymum episcopum quemdam: »Et ideo, mi sublimissime domine, apostolorum uicarie, et rerum opificis Christi sequipede  ,« etc. Phrasis est Indiculi, opus precidere pro finire. Fine debito opusculum precidamus. Quemadmodum et epistolarum, quarte scilicet ad Ioannem Hispalensem, quo fine talia precidit dicta.

Aduerbio seu prepositione tenus sepe utitur hic, quem eumdem credimus scriptor. De beatis uisione Dei fruentibus Indiculus ita loquitur: »Quietitudine iam letantes eterna, et regi suo facie tenus seruientes.« Item celo tenus, pro, usque ad celum: »Ita hi hodie abundantia perfectiori ut sibi uidentur, celo tenus perferunt.« Pari modo facietenus, pro apparenter. De Mahometanis: »Pietatis speciem facietenus ostendunt.« Et postea: »Facie tenus pietatem pretendentem.« Similiter in Eulogii uita, que  certe est Aluari: »Terratenus repens hactenus trahor.« Et in epist. 2 ad Ioannem: uerbo tenus narrat. Et in quarta ad eumdem: »Et ipso nomine, facie tenus quid sit apertius indagetur;« quasi dicat, patenter. Et in quinta ad eumdem: »A terra altius celo tenus extendamus.« Et paulo post: »Astrologi celo tenus uoluerunt pennis uolare,« pro, usque ad celum.

Simillimi etiam commatis sunt in Indiculo: ut conatus adfuit. Et in epist. 4 ad Ioannem: quantum posse mihi exstitit, pro, ut potui. Deponentia uerba, opinari, aduersari, preconari, et alia huiusmodi, utrobique legimus actiue formata. Indiculi hec sunt: »Fortasse aliquis opinat fuisse uitandum.« Et mox: Opinauerint multa. Epistole 4 hec sunt: Tam leuiter opinasse. Auctor Indiculi ait: ueluti furiosi preconant. Et mox: Clamant, replicant et preconant. Aluarus in Confessione: Peccata detestas. Et infra: Auersare conetur. Indiculus: »Ex numero eius reuertent.«  Epist. 2, »Deus hominem non dedignat.« Epist. 4, »Et nec dum apprehendisse conquerunt.« Et postea: »Per regulas non ordiuit Donati.« Euphrasie Greco uocabulo Indiculus utitur: »Euphrasia sua milleno sectarum ritu conflauit.« Sicut Aluarus initio epist. 4 ad Ioannem Hispalensem, quod corruptum est in meo exemplari, sed non in euphrasie nomine: »Emperie uestre sumentes euphrasia.«

uerbo innumerositatis tam Indiculi auctor his, »innumerositatis licentiam tribuit,« de licentia plures uxores habendi Mahometanis concessa, quam Aluarus epist. 15, ad Eleazarum: »Per diuersitatum  innumerositates utuntur.« Domui pro domus in gignendi casu retinendum utrobique credimus; in Indiculo nempe: »Pudet namque insaniam illius domui sigillatim exponere;« et in epistola secunda: Decorem domui uestre. Alterius generis substantiua cum alterius adiectiuis iuncta, ut finiamus, passim, ita ut in epistolis in Indiculo etiam leguntur. Ex Indiculo hec selegimus: »Imitare decuit factum probabilem.« Item, coniugium quem, etc. Ex epistola 5 hec: »Ad illum flectere articulum congruit, quod mentem macerat,« etc. Ex 7: Apostoli eum dictum. Epist. 9: Abundantiorem pretium. Que grammatica est Aluari, difficillime cum aliis omnibus iam adnotatis duobus auctoribus communis; ut iam de Indiculi auctore amplius querendum non sit.

Neque noue amici nostri D. Iosephi Pellizerii opinioni deferendum, qui ex eo tantum quod Aluarus in quadam epistola ad Eulogium scripta sic incipit: Luminosum uestri operis documentum: suspicatur  ad hoc Eulogii opus, quod Indiculus luminosus audit, respexisse uideri. Plane errat uir eximius, mihique precipuo semper honore excipiendus; nam de Documento martyriali, Flore et Marie sororibus uirginibus nuncupato, quem librum Eulogius ei cum proxima retro epistola inuisendum remiserat, Aluarus solemni suo luminosi uocabulo utens loquitur. Nec facile in Eulogio talem sermonis, que in Aluaro est, licentiam reperiemus. Nec tanti ponderis est ut nos urgere debeat, auctorem Indiculi haud meminisse Eulogii talis uiri, quique eamdem olim nauauerat operam; cum potuerit Indiculus hic ab Aluaro scribi antequam Eulogius Memoriale suum sanctorum confecisset. Constat enim formatum Indiculum anno 854, uti prius adnotatum fuit; Memorialis autem tertium saltem librum post 856. Suum autem Indiculum modeste Aluarum suppressisse ut nec ad Eulogii notitiam perueniret, non impossibile est.

At quod de Toletanis episcopis Bonito et Wistremiro audiuimus, Higueram ipsum, atque eius, ut  Aluari uerbo utar, sequipedes torquebat maxime, tam utilis et docti opusculi auctorem alium a Toletano fuisse episcopo; et, dummodo huic assererent, Wistremirus fuerit an Bonitus pariter habuere. Mutilus certe Indiculus ad nos peruenit, cum non tantum illius partis quam habemus finis, imo totus alter, siue secundus liber, desideretur, ut ex his constat: »Et quam hec uniuersalis sit nostra credulitas in secundo huius operis libro maiorum firmauit auctoritas.« Et alibi: »Ac in secundo libro doctorum sententias congregemus, nostrasque operosas fabellas ueracium stillatione firmemus.« Argumentum operis, defensio illorum qui Cordube sese martyrio non perquisiti obtulerunt, pro quibus et Eulogius decertauit; dein prophetiarum de Mahometo et eius nefanda heresi explicatio. Sequitur in codice Cordubensi

Confessio eiusdem Aluari que incipit: Excelse Deus, ineffabilis, etc., ad exemplum Isidoriane,  demississimi ac uero penitentie malleo contriti animi signa preseferens manifestissima.

Liber epistolarum: quarum

I. Inscribitur ad Ioannem, Seu Flauium Ioannem Paulus Aluarus. Initium est: Nosti, dilectissime, fomitem dulcedinis.

 II. Ad Ioannem, quem hic primum uocat Spalensem. Lemma: Aurelio Flauio Ioanni Paulus Aluarus. Incipit: Hactenus amicorum more.

III. Est Ioannis Spalensis cum hac epigraphe: Aurelio Flauio Aluaro illustrique uiro minimi Ioannis suggestio. uides, ut Ioannes et Aluarus inuicem se Aurelium et Flauium, honoris ut credere pronum est causa, non quod ita appellarentur, uocent. Initium: O magne domine.

Iu. Ad eumdem Ioannem. Aluari est cum iisdem nominibus. Exordium corrupit uetustas. In meo exemplo legitur, non procul a uera lectione: Encloce, emperie uestre sumentes euphrasia imo energie percurrentes epitoma, iucunda facta est anima. Libens legerim: Engloce empeirie uestre sumentes euphrasiam, hoc est, dulciflue peritie uestre sumentes  eloquentiam. Grecis est indulcoro  , duecedinem affero, , peritia, prudentia. Et forsan his tribus Grecanice lingue uerbis  exordiri epistolam, languescente iam eloquentia, non putidum fuit. Longior autem aliis hec est epistola.

u. Ad eumdem similiter inscripta. Inscripsit: Post disputationem inscientie nostre.

uI. Est Ioannis ad Aluarum, cuius hec inscriptio: Illustri, eximio celsoque Aluaro, Ioannes minimus omnibus, in cunctis extremus.

uII. Aluari ad Speraindeum abbatem, cum hoc titulo: Domino dilectissimo et in Christo Patri Speraindeo abbati, Aluarus cliens. Initioque isto: Prescius et omnipotens Deus, etc. Diximus in Eulogio quisnam Speraindeus abbas fuerit, quantumque eo magistro tam Aluarus quam Eulogius martyr Cordube in iuuentute profecerint.

uIII. Responsio Speraindei abbatis mutila cum hac nuncupatione: Illustrissimo mihi domino, ac uenerabili, seu omni affectione Christi in caritate amplectendo, inclyto Aluaro Speraindeo. Initium epistole: Dum a tribulationibus. De ea iam diximus in Speraindeo.

 IX. Aluari Romano medico, cum hac epigraphe: Serenissimo omnium catholicorum domino meo Romano Aluarus. Exorditur sic: Anteriorum meorum. In hac epistola mentio Romanorum Cordube, cuiusdamque principis, necnon et Seruandi comitis.

X. Sine titulo est, et uidetur scripta cuidam episcopo, quem uocat apostolorum uicarium, et rerum opificis Christi sequipedem  .

XI. Aluari Saulo episcopo, cum hac epigraphe: Sanctissimo domino meo Saulo episcopo (Sauli [ Pauli Aluari suggestio  . Post acceptam in extremo uite periculo absolutionem, ut iure debuit, iam liber egritudine ad Saulum episcopum absoluendus iterum a censuris, nescio quibus, canonico ritu per hanc recurrit epistolam.

XII. Rescriptum Sauli episcopi Aluaro. Incipit: Multa nobis erant. Abnuit absoluere Aluarum, remittitque eum ad eos a quibus penitentiam in morbo  susceperat: quod negat recte factum presente in urbe episcopo, sine eius licentia. Insuper pseudepiscopi cuiusdam partibus adhesisse Aluarum innuit.

XIII. Epistola Aluari Saulo episcopo directa. Exordium hoc: Epistolam ex nomine uestro. Improperat  Saulo quod cuiusdam homunculi, pacis perturbatoris et heresum satoris persuasione ac uerbis, postulatum ab eo absolutionis officium negauerit. Item quod in pluribus ueri Dei ministri partes non egerit.

XIu. Aluari transgressori directa. Lemma est: Dilecto mihi Eleazaro Aluarus. Principium: In primis, mi dilecte. Gallus Eleazar fuit natione, sed Hebreus fide ex Christiano; quare eum transgressorem appellat. Totaque est de promissionibus et prophetiis iam adimpletis uenturi Messie.

Xu. Rescriptum transgressoris Aluaro directum, cum hac salutatione: Dilecto mihi Eleazar. Initium: Scripsisti mihi. Huius tamen paucissimos uersus superesse fecit alicuius forsan religio, superstitioni proxima, ne Iudei scriptum legeretur. uere enim quatuordecim uersus, qui in pagina sequebantur, cancellauit possessor libri, foliumque integrum subsequens exsecuit; tandemque quatuor aliis uersibus epistolam absoluentibus paginam, que uolumen  continuabat, mulctauit.

XuI. Aluari alia Eleazaro directa. Dilecto Eleazaro Aluarus. Initio isto: Responsionis tue. Retundit hec Eleazari pro Synagoge erroribus argumenta. Scripta fuit anno 840.

XuII. Fragmenta duo epistole alterius Aluaro opposita ab eodem Eleazaro; cum ea que inde potuit sine dispendio aliarum Aluari, similiter hic obliuioni sacrificauerit libri possessor.

XuIII. Aluari alia transgressori directa. Exorditur: Confectam mendacio. Lectu omnia in re Christiane ueritatis aduersus perfidiam Iudeorum dignissima.

XIX. Transgressori Aluaro alia breuissima.

XX. Reciprocatio Aluari transgressori directa.

Ante has epistolas in codice nostro carmina quedam sunt post hanc inscriptionem: Incipiunt uersi. Sequitur carmen filomelaicum in filomele laudem. Fragmen alterius carminis. Disticha de gallo. uersi   laudis uel precis. uersi Epimenides, egritudinis proprie. Lamentum metricum proprium. uersi in bibliotheca Leouigildi. In crucis laudem. uersi heroici in laudem B. Hieronymi. Omnia hec in exemplari nostro et in codice Cordubensi. Preterea scripsit Aluarus uti iam uidimus :

uitam uel Passionem beatissimi martyris Eulogii presbyteri et doctoris, qui passus est era DCCCXCuII, anno  Incarnationis Domini 859 sub rege Mahomad, die u Idus Martii, quam ex codice ms. ecclesie Ouetensis, hoc titulo insignem, et quasi operum Eulogii prodromum, Morales edidit, et post eum Schotus in Hispanie illustrate quarto uolumine, cum notis eiusdem Moralis.

Hanc consequuntur in eodem codice et editionibus, Hymnus in diem S. Eulogii:

Almi nunc redeunt
Festa polifera.
atque item epitaphium eiusdem. Omnia hec, excepto postremo hocce uite Eulogii, latent adhuc  . Neque D. Laurentius Ramirezius, neque D. Thomas Tamaius, nostrarum rerum diligentissimi, qui olim editionem meditati sunt, fidem suam liberauerunt. Forte nos, si otium suppetat scholiis conficiendis, id prestabimus. Tribuitur quoque nostro Aluaro.

Liber scintillarum, in codice membranaceo bibliothece monasterii S. Facundi  in Hispania: ubi post S. Gregorii Expositionem in  Ezechielem hic liber exstat cum hac inscriptione: In Christi nomine, incipit liber Scintillarum Aluari Cordubensis collectus de sententiis sanctorum Patrum. Scriptus dicitur u Kal. Octobris era MCCXIII. Opera exscriptoris hic laudatur, non tempus auctoris. Exempla duo alia Morales, qui et primum hoc uidit, laudat in relatione adhuc inedita sue expeditionis regio nutu ad uisitanda tabularia et cemilia Gallecie, Asturiarum, et Castelle ueteris inite, et in Historia  Alterum exemplum seruari ait Gothice scripture antiquissimum in monasterio de la Espina Cisterciensis ordinis, quinto decimo a Pincia urbe lapide; alterum in Mindoniensi urbe. Editum opus fuit Basilee absque auctoris nomine  anno . . . . .

Periere alia, scilicet ad Eulogium littere, seu cum eo uelitationes scholastice, quas tamen, et rhythmicos uersus, etas, ut iam ex eo posuimus, muta abolenda ne in posteros remanerent, decreuit.

Meditabatur quoque aduersus Alcoranum ex proposito  scribere, ut ex his Indiculi datur colligi: »Que omnia in alio opere enucleatius et limatiore inuectione, si Deus uitam concesserit, disseremus.« Et postea: »Pudet namque insaniam ipsius domui  sigillatim exponere, nec expedit breuiter aliqua ex multis deridenda iaculis impetere; cum nostris teneatur in mentibus tota quandoque fidelibus publicare.«

De Aluari obitu nichil habemus certi  . Neque  enim uel titiuilitio quidem estimari debet quod pseudo-Luitprandus dixerit  obiisse Cordube sanctum uirum patricium Aluarum quarto die mensis Maii era CMuII, Christi uero 869. Quantumuis ei temere credens Ioannes Tamaius, Martyrologio Hispano hac die uti sanctum inuexerit. Hec sunt Toletame apotheoses; nam et nuper dictus Luitprandus  , et symmysta eius Iulianus  , sanctum et sanctitatis opinione Cordube florentem ore rotundo appellant. Oscitantiam Ioannem Tamaii nunquam satis demirari possum, qui cum in elogio dixisset de Aluaro, fuisse, ut quidam credunt, sancti Eulogii fratrem: inde in notis, seu actis eius, hunc nostrum confundere non dubitauit cum Aluaro, Eulogii fratre, qui una cum altero utriusque fratre Isidoro in Germania peregrinati sunt: de quibus Eulogius in epistola ad Wiliesindum Pampilonensem, ut in Eulogio diximus.

Cecus utique est qui non uidet Aluarum ipsum fateri se non ullo sanguinis sed uno familiaritatis et  mutue consuetudinis uinculo Eulogium habuisse sibi obnoxium. Clarissime in uita: »A primeuo adolescentie flore caritatis dulcedine et Scripturarum amore, uno uinculo concordi innexi huius uite, etc., duximus iugum.« Et infra, cum dixisset consueuisse Eulogium abbatis Speraindei frequentare domum: »Ibi eum, inquit, primitus uidere merui, ibi eius amicitie dulci inhesi, ibi illi indiuidua sum nexus dulcedine.« Et que sequuntur. Putasne germanos fratres sic potuisse forte fortuna inuicem sibi notos fieri? Sed nonne ipse Aluarus peregrinationis meminit fratrum Eulogii? »Nec ei suffecit monasteria patrie sue, ait, inuisere, quin potius occasione fratrum suorum, qui ipsis diebus in Francie finibus exsulabant, indemptam uiam arripuit.« Hec in Tamaium non sine bile, cum  actis Aluari colophonem ab eo hunc impositum mirabundi ad animum aduertimus: »Unum notabis, quod licet fratres uocentur beati Eulogii Aluarus et Isidorus: non carnis nexu, sed contubernii uinculo fuere.« Iudicium hominis nugacitatibus dediti! qui uere semel in eas angustias detrusus, unum eumdemque de duobus Aluaris conficiendi, uidens forte superiora que laudauimus Aluari nostri Pauli cum Eulogio amicitie, non utique consanguinitatis, testimonia: fratrem uere germanum Eulogii alterum Aluarum abdicare, et a cognatione illius eiicere non dubitauit.

Eulogii autem hec que subiicimus, uindicias secundum naturalem utriusque, et Isidori et Aluari cum Eulogio fraternitatem decerni prestabunt. In epistola ad Wiliesindum, in qua de eorum in Togate Gallie partes arrepto itinere agit: »Adeo ut in exsilio meo, inquit, nichil preter affectuosam peregrinorum fratrum, et destitute familie presentiam  suspirarem.« Cuiusnam familie? Ostendit infra: »Igitur cum proprium reuisere aruum, pie matris Elisabeth, seu sororum suarum Niole et Anullonis, iuniorisque fratris Ioseph urgeret affectus: cogis ut adhuc remaneam, nec sinis abire merentem; sed utroque uulnere percussum cor meum tu iam mederi non poteras, cui et peregrinatio fratrum, et desolatio domesticorum quotidianum afferebant lamentum.« At quantumuis demus fratres ab eo utrumque appellari potuisse caritatis obnexum, uti patrem aut matrem sororesque, nec minus fratres sepe alios, hoc tantum respectu, Eulogius idem uocasse legitur: hec excusatio ad alium non pertinet, scilicet Aluarum, qui de Eulogio loquens in eius uita, uti iam diximus, fratres Eulogii Isidorum et Aluarum inepte, nisi germanos appellasset.



ALuARI CORDUBENSIS OPERA In lucem primum edita ex codice Gothico alme Ecclesie Corduuensis, ab octingentis annis scripto.






INCIPIT CONFESSIO ALuARI [a 1Kb] .

 Excelse Deus, ineffabilis, inuisibilis, a quo bonum, et per quem fit quodcunque claret honestum, quem nemo digne rogare ualet, et quem omnis sermo, licet indigne, rogare audet; sine quo nichil est, et absque quo impietas omnis procedit: Deus, qui sine qualitate es bonus, sine quantitate magnus, sine situ presens, sine effusione forme ubique diffusus: Deus  qui corporalis [b 1Kb] non es, et per incircumscriptam substantiam ubique es. Qui sursum residendo segis, deorsum continendo ades, extra circumdas, infra [c 1Kb] et omnia penetrans: Deus qui mala omnia odis, eaque occulto consilio, utique iusto, plerumque permittis: Deus qui sicut malum, quod nichil est, odis, ita bonum, quod aliquid est, amas. Qui non naturam  mali, que nulla est, sed eos qui malum faciunt damnas: Deus qui cuncta pietate regis, sed peccatum inultum nunquam dimittis: Deus qui partim operis tui eternitate consolidas, nullo merito precedente; partim iuste mortalitate corrumpis, nullo peccato patescente: Deus qui creaturam illam quam primam dignitate seu fortitudine uel decore esse uoluisti, uitio suo corruptam ad inferiora dilapsam, ut esset quod creata est iustitia exigente noluisti: Deus qui sicut nulla exstante bonitate humanum genus creasti, ita nullo precedente merito nos ratione creaturis aliis pretulisti: Deus qui massam perditioni deditam iuste perimis, et massam regni misericorditer sola bonitate qua affluis eligis: Deus qui Ade progeniem sola bonitate ex parte restauras,  et eam partem quam perire sinis ob parentale [a 1Kb] uitium iuste condemnas: Deus qui ipsis notitiam dedisti fidei quos credituros ante mundi initium nosti: Deus qui licet multa occulta, tamen iuste fecisti que facta sunt omnia: Deus sine cuius nutu nullus sermo procedit; et contra quem plerumque ipse sermo datus agere presumit: Deus quem nemo nescit, et quem nullus plene, ut es ipse, cognoscit: Deus cuius magnitudo incomprehensibilis, cuius gloria inestimabilis, cuius iussio fortis, cuius dispositio iusta, cuius iudicia uera, cuius clementia super opera sua extenta: Deus quem nemo nisi corde attingit purgatus; quem nullus nisi operibus inuenit probatus, cui nullus adheret nisi mente et corpore castus: In quo iniquitas non est, in quo summa [b 1Kb] est, in  quo clementia magna est: Deus qui auctor es luminis, fluuius pietatis; dulcis es te firmo corde credenti [c 1Kb] : cecorum oculus, debilium animus, infirmantium uerissima salus; pes claudorum; lingua mutorum, fortitudo omnium seculorum. Tu uite uia. Tu salutis uita. Tu omnium te postulantium inuictissima dextra. Tu diuitie pauperum. Tu consolatio tribulantium. Tu erector humilium. Tu destructor extollentium. A te incrementum accipit iustus; per te sanctificatur perfectus; a te coronatur in bono opere consummatus. Tu odis iniquos, damnas iniustos, deiicis elatos; confundis superbos; das penitentibus ueniam, peccato mortuis uitam, nec abnegas te rogantibus misericordiam consuetam. Nec peccatores despicis, sed delicta condemnas.  Non odis peccantes, sed peccata detestas. Non hominem, sed scelera insectando consumis. Non creaturam, sed culpam exstirpas, iniquitas enim nostra iustitiam tuam commendat : Scelera nostra te iustum affirmant. Acta nostra sceleribus digna iustitie tue est documentum; quia unde iustus es, inde iniustos odis. Unde sanctus es,  inde peccantes punis. Unde uerus es, inde mendaces condemnas. Unde mitis es, inde superbos detestas. Unde misericors es, inde non tot ut [d 1Kb] desquiris. Tu ab initio creaturam singulari misericordia foues, potentiali uirtute regis, ineffabili consilio uel potestate disponis. Deus qui contritorum non despicis preces, nec deprecantium te uero corde spernis clamores. Qui frigidas mentes igne tui amoris incendis, et initium boni operis plerumque nobis nescientibus quibusdam occasionibus formas. A quo initium est uirtutum, a quo augmentum, a quo et per quem perfectio est inchoatum. Qui lassis roborem tribuis operandi, operantibus intentionem accommodas perficiendi, torpentibus uotum ingeris inchoandi. Qui mortem peccatoris nunquam desideras, sed ad uitam  delinquentes semper uerissime uocas.

2. Adesto, adesto pauperi pater. Assiste fesso, o Emmanuel: iuba contritum, Spiritus sancte: erige deiectum, Creator iuste: sana egrotum, Iesu bone: uisita languentem, Paraclete alme: largire uires, agie [e 1Kb] Deus: prebe uirtutem, o lux Nazarene: solida comessum [f 1Kb] , donum tu Patris; atque uitiorum dominio usquequaque possessum, tu Trinitas Deus, tibi effice seruum deuotum. Satis est, Domine, quod hucusque diabolum militauit [g 1Kb] : quod hostis orbis seruitium sponte impleui: quod inimico famulatum iniquitatis opere prebui; quod insidianti mihi [h 1Kb] obsequens fui; quod latentes insidias eius licet intelligerem non deuitaui; quod contra me ipse inscius eius tela portaui, etiam me ipso illi quasi ex debito  baiulum feci, quia eius arma unde me totum elisit, in me hactenus quasi in teca recondere nunquam cessaui. Sed iam diu est, Domine, quod dominium eius a me reiicere malui; quod merito exigente non ualui, quia quasi ex potestate uindicat subditum, quem a natiuitatis [i 1Kb] exordio diro uinculo tenuit captum. Et quem tanto tempore suo iure uindicauit captiuum, nunc respirantem iugo suo retentat ualde perplexum; quemque sibi nunquam deprehendit repugnantem, nunc catenis insolubilibus ligat gementem. Domine, Deus pie et misericors, respice super opera tua, et illo pietatis uigore quo prodigum recipis filium, me quoque protege miserum, quia opera manuum tuarum in dominium iniquissimi hostis relinquere fas [i 1Kb] est ullo modo; ut a te conditus, sim diaboli  seruus; ut a te creatus, sim predonis pascue [k 1Kb] locus; ut ab optimo Domino et a pio Patre bonis multis ditatus, crudeli et horribili ethiopi [l 1Kb] existam addictus. Hanc inclementiam, hanc uoracitatem, hanc crudelitatem ego mihi cecatus a diabolo spontanea mente elegi. Ego equuleum hunc dirum mihi inuexi; ego gladium gutturi meo immersi; ego morti  totum me ipse commisi, ut possessionem tuam, tibique debitam soli, pessimo committerem hosti: ut rus [a 1Kb] tuo dominio conditum horribili addicerem pesti; eumque eligerem dominum, quem patri meo noueram inimicum. Actum est enim in me, Domine Deus, quod in protoplasto [b 1Kb] pridem legimus gestum: etenim sicut ille tuo dono immortalis creatus, proprio uitio in mortem exstat per interdicte sibi arboris esum dimersus; ita et ego lauacro uitalis aque iam tinctus, et regenerationis unde a paternali delicto mundatus, seu tuo rosifluo cruore redemptus, per inobedientiam mandatorum tuorum in mortis deflendam ruinam deueni; et qualiter inde egrediar non ualeo inuenire, quia te Dominum Deum, quem rogare, et cuius precepta implere debui, per deuia  gradiendo mihi iratum feci. Et inde est quod prolongatam captiuitatem sentiens doleo, nullumque redimentem me adesse presentio. Gaudet hostis meus quod te iratum uidet: exsultat, cum me a tanto Patre expulsum sentit: tripudiat, cum me ita destitutum cognoscit. Sed tu, Deus, qui misericordia super opera tua largus prepotens es, qui peccatoris non mortem, sed reuersionem ad te post lapsum inquiris , qui plus pietatem quam ultionem diligis, nec iudicium, sed misericordiam peccantibus exhibes, adesto mihi misero peccatori, et erue te corde contrito querentem. Mitte mihi de supernis auxilium, per quod ualeam hostium meorum reiicere iugum. Repelle dominium consuetum: disrumpe uincula perplexionum; restaura, Domine,  opera tue fabrice, et similitudinem tuam, quam inimicus inuasit, mi restitue. Noli spernere, Deus meus, quem mirabiliter condidisti, quemque sine comparatione mirabilius redemisti. Fecisti me ut rectus conspicerem celum, in quo et mihi premium promiseras indisruptum; sed iniquitates mee dimerserunt me inferni profundum, et nullus est qui eruat iam dimersum [c 1Kb] . Nunquid hostis iste uersutus et callidus tibi Domino uero ualet existere obuius [d 1Kb] ? Absit. Neque ille subsisteret, nisi a te subsistendi statum acciperet. [Quem] [e 1Kb] qui a te creatus in beatitudine fuit, in qua stare elationis tumore non uoluit, a te etiam hodie regitur, licet tibi aduersare conetur. Quia quodquod uoluntate impia in nos exercere putat, tibi et in hoc etiam inuite inscius seruiendo  concordat. Ipsius enim uoluntatem malam [f 1Kb] tua potestas cercet iusta. Et illud quod nos cecati iniquum putamus, iustum permissum a iusto Iudice non negamus. Apud te enim suum ordinem omnia habent, nichilque inordinate in mundum incurrit. Aequum enim est, Domine, ut qui se spontanee diabolo [g 1Kb] subiugarunt dominio, subditi permaneant quo elegerunt arbitrio proprio, quisquis ille  ex nobis dimersus satis errat sese non sponte iterum, sed inuite a te putat soluendum. Nam semel a te hominibus liberum datum arbitrium non debet reuocari in irritum: ut qui se proprii arbitrii subiugabat seruitio, tuo solo restauretur imperio. Nosti in hoc etiam, Domine Deus, [h 1Kb] esto mei: nec tibi foueam periculi mei celatus. uerum quia diuersa arte, et uario deceptionis articulo, me inimicus uolentem ligauit, cui non mens, ut debuit, repugnauit, sed uelut obediens manus uincture dedit; inde, piissime Deus, assiste iam misero penitenti, et sere sua delicta plangenti; et redime nunc etiam specialiter a diro predone, quem iam generaliter pretio sanguinis tui redemisti. Dicam, Domine, y audi. Prebe tu uirtutem dicendi, et ea que dixero tu ipse acceptare  dignare. Nunquid [i 1Kb] ea que me undique premunt tu, Creator, ignoras? Nunquid quod rogare cupio, tu ante non uides? Nunquid celatum tibi aliquid est, aut non omnia tibi etiam obscura in luce sunt posita? Tu certe es qui cordis occulta uides, qui latentia prospiciendo cognoscis, qui cogitationes discutis atque ulciscis: qui enim uniuersa consilio salutari creasti, uniuersa etiam cognoscendo librasti: sed confessionem peccatoris exspectas. Non narrationem indiges, sed oris professionem inquiris. Nec tantum lingue quantum cordis humilitatem acceptas, et munditiam ueram, cum sis incomparabiliter mundus, ex corde puro sanctificando prelibas. Ecce enim, Domine, puro corde delicta mea confiteor, sicut tu ipse uerissime nosti, et ab eorum illecebra  me tota mente [i 1Kb] cupio retrahere, sed uinculorum preditione connexus, quod promitto, nequeo adimplere. Unde fit, ut quotidie uoti mei preuaricator existens, unde me debui lacrymis irrigare, iugique fletu me totum mundare; inde amplius sordidatus nichil nisi augmentum congemino culpe. Sicque quod mens uel paululum ex tuo dono [k 1Kb] capere se gaudet, identidem supplantatione hostis uel segnitia cordis se priuatum magnopere gemit, et unde hoc recuperaret inesse sibi non sentit. uiget enim in me naturaliter a te insertum lumen scientie, per quod que ago perpere, malum non nescio esse. Quod [l 1Kb] me et post parationem desiderii dolore afficit graui. Sed quia dum penitenda committo, et commissa non defleo,  ipse me ingenti afficio damno; inde nec ea uidere me computo, que non spernenda, sed amplectenda opere et mente hactenus teneo. Et in quibus me non nolens, imo uolens, inuoluo, post uoluptabrum fecis ualde detesto. Ipse mihi testis existo, quod iniquus nunquam iniquitatibus terminum pono: atque eo magis sine uenia [m 1Kb] punire me in futuro condoleo, quod non inscius, sed ut scita me totum abysso precipito. Quid in tantis sceleribus agam? Quid tali  plage medicamentum apponam? Quod huiusce [a 1Kb] uulneri fomentum adhibeam? Plane nescio; quia ipsum quod scio, per preuaricationem ignoro. Et hoc est uerissime scire, quod est amarissime flere. Nam que scienda sunt scire, et ea nequaquam opere adimplere; non est uocare scientiam, sed certe fatuitatis magne dementiam. Scio enim, Domine Deus, quia pronus es ad misericordiam, et peccatoris non cupis uindictam. Et item noui, quod prepotens es in maiestate [b 1Kb] , et ut uelle, ita tibi subiacet posse. Et ex huius rei qua te noro in omnibus prepollere, utcunque fiducia nascitur mihi, quia peccatorem semper reuocasti: sed ubi iustitiam tuam cogito, et examen iudicii tui mente pertracto, illico ut cera liquefactus tabesco. Nunquid iustitia tua iniustitiam probat?  aut ueritas tua mendaces coronat? aut sanctitas tua iniquos remunerat? ut me iniquum, impium, et mendacem, impunitum euadere credam? Absit. Imo sine dubitatione firmissime credam, me similes mei odio detestare, uel ulciscere, summo. Neque enim tenebre communitatem fruuntur lucis: nec fetor suauitatem boni gerit odoris. Quod si iuxta te nemo habitat mente malignus, nec ad te pertinget nisi corde et corpore sanctus, quid de me dicam ego fetidissimus hircus, quem assiduitas iniqua ut crudelis et acerrima domina ad perpetranda quasi uiolenter attrahit scelera? Quid in tanta infelicitatis mee miseria proferam, nisi ut omnes sanctos tibi soli aperiam, qui nosti omnia antequam fiant?

3. Adesto, Domine, de sublimissima solii tui sede,  et libera me ab isto qui me furatum tenet seuo dracone: quia tu solus fortem ligasti, et uasa eius potenter dirupisti, atque ex lateribus aquilonis sepius ciuitatem sanctam tibi Regi magno fecisti. Aedifica, Domine, in corde meo urnam candore uite nitentem, et arcam in qua tu digneris perenniter habitare: in qua iugiter legis tue notitia uigeat, et a te, qui uera uia es, nunquam in deuia mens ipsa per abrupta incedat. Restaura, Domine, ruinam corporis mei, et mentis mee uigorem redintegra, et innumerabiles dolores quos lingua enarrare non ualet, antidotus illa tua celestis de uisceribus demat: nam si cuncta in que [c 1Kb] prorui, uel hactenus iaceo, minus parua edicere quasi enumerando uoluero, ut te nosti, finem nunquam meus accipiet sermo. Debueram  enim singillatim inexplicabilia digerere uitia, et pro unaquaque noxa specialiter te Dominum flagitare, atque contra ipsas inualitudines medicinam tuam, pater piissime, implorare. Sed nunquid ut medicus ita passiones inspicis, et non magis ut Creator remedia laborantibus clementer impartis? Nescientibus  enim nobis qualitatem morborum, tu solus purgas, qui es auctor membrorum: et qui animarum ulcera uides, eisdem speciale fomentum ipse compones. Pie Deus et misericors, patiens, longanimis, et super malitias hominum ualde placabilis, comesum a bestiis erige, et a latronibus uulneratum oleo misericordie foue. Semirutum edifica, et corrosum a tineis uestimentum sarcire. Si enim fullo sordida uestimenta iterum per aquam ualet in decore pristino reformare: quanto potius tu, artifex bone sine comparatione, me si uolueris potes mundare? Scio enim quia omnes uelis facere saluos ; sed huic tue sanctissime uoluntati illi qui pereunt, se prebent indignos: secundum opera enim nostra aut deuoramur a bestia [d 1Kb] , aut detrudamur gehenna.  Ecce enim leprosi illius uocem assumpsi, quia peiori ut ille me sentio addictum pesti. Dico namque: Si uis Domine, potes me mundare . Dic uerbo, et curabor ab isto morbo lethale. Sed nunquid abbreuiata est manus tua ut saluare nequeas? aut auris tua aggrauata est, ut non exaudias? Absit. Sed iniquitates mee multiplicate sunt, et peccata mea aggrauauerunt me nimis. Per que uerba mea pondere suo pressa non ualent ad te pergere rectu [e 1Kb] . Dic iam, Domine, uolo; Dic: Tolle grabatum tuum, et ambula . Dic misero: uade, et amplius iam noli peccare . Quia et cutis lurida pristinum colorem [f 1Kb] recepit dum uelle tuum audiuit: et paralyticus mox pedibus ambulauit, dum grauatum peccatorum suorum  a te [g 1Kb] dimissum cognouit: et adultera mox illesa euasit , dum et preterita et sequentia peccata a te sibi dimissa percepit. Nunquid est aliud noli peccare [h 1Kb] deinceps, nisi ulterius non peccabis? Et quid est aliud: Tolle grabatum tuum, et ambula; nisi, reiice peccatum tuum, et per sanctorum pede trita deinceps incede uestigia? Dixisse enim tuum, Domine Iesu, fecisse est. O felicem me, si harum aliquam uocem pectori meo a te insonaret infuse [i 1Kb] . Tunc iam letus, tunc iam securus, tunc iam ex iussione Domini mei mundatus, crederem me esse tuus fidelissimus seruus, quia nec ad me talia insonare fecisses, nisi me iam mundatum tibique obedientem prescires, imo a tenebris educendum in uero lumine  coaptares. Fiat, Domine, misericordia tua super me, et dirige uultum tuum in illuminatione cordis mei. Ostende mihi faciem tuam, et miserere mei pre omnibus misericordiam indigenti. Ecce, Domine, non solum in opere, uerum etiam in cogitatione, omni hora incido: et ex quantis partibus me consuanter [i 1Kb] sagitte nec numero, nec perpendo. Pretermitto  enim ea numerare que grauia animam sueta [a 1Kb] sunt gehenne incendio non finiendo tradere: sed ea nunc proferam, que leuia uidentur his qui ea nesciunt equa lance pensare. Nam si leuiorum tantum deplorem admissum, quantitate malorum superabunt statum. uerum dum oculis mentis mee te teste in memetipsum reuerto, nichil ibidem leue, nichil non graue esse deprehendo. Quid enim grauior libidine? quid onerosior fraude? quid ponderosior iactantia uana [b 1Kb] ? quid peius homicidio? quid malum testimonio falso? quid iniquius miserorum spolio? quid scelestius [c 1Kb] quam rei cognite ob detrimentum aliorum negatio? Et tamen hec omnia, et alia que defectione sermonis promulgare non ualui, ut tu nosti, qui conscientiarum es cognitor,  partim opere, partim uoluntate peregi: imo actibus uniuersa, que implenda nec a diabolo erant, ego iniquissimus adimpleui. Si libidinibus, uel misero mihi hactenus per uaria illectionum genera milito. Si fraudibus, conscientia sola teste usque hodie ut corpore ita et mente deseruio. Si sanguinibus, anime mee non per species, sed proprie interfector assisto. Si falso testimonio, sepe periurio deseruiendo, usque ad hanc horam lingue mee nunquam modum impono. Si in superbie tumiditate, nullum mihi in hac tabe secundum esse cognosco. Si inuidia, omni momento uelut igni felicitatibus fratrum inuidens ardeo. Si in iniustitia, sicut equus infrenis super mendacium miser exsulto. Si in rerum cupiditate, ex earum auiditate etiam in somnis montes me aureos  adipiscere uideo. Extremo etiam si uel tenue quod recte cogitauero, statim uane glorie uermi rodendo contrado: preter alias perditionum anime species que corde concipiuntur, nec ut sunt proprie digeruntur. Nam et in ipsa tue sacre lectionis historia, uel celestia que nobis ad salutem largire Deifica sacramenta, que species deceptionum, quantique laquei aperiantur mihi inscio perditionum [d 1Kb] , uel quante forme oriantur undique illectionum, quis dinumerare? quis elicere? quis tot tantasque [e 1Kb] foueas ualeat promulgare? quas quia tibi notas ecre [f 1Kb] non dubito, ideo et pro uniuersis parce tantum piissime clamo. Nam in sermonis prolapsione, et in ludicra confabulatione, qualiter sepe proruat,  et innumerabiliter me ipsum inficiam, nec sensu sentire, quanto magis ut per linguam ualeam enarrarre. In ipso enim gressu et incessionis habitu sepe concido. Et qui tantum silens, nec cogitans peccat; quid loquens, uel tractans, nisi delictum centuplicat? Cum enim ipsa medicina, qua nostra ulcera curas, mihi uulnera, non fomentum parturiat; quid aliud egritudo mea quam mortalis dicenda est, ubi non cura celestis proficit, sed magis dolentem occidit. Tu enim, Domine Deus, ad utilitatem nostram  Scripturam sanctam plenam medicaminibus de tua excellentissima gloria uitalibus succis confectam ad terram usque delatam dedisti. Sed ego unde alios sanos integerrime uidi, inde me sauciatum tremendo contabui: et non medicinam impotentem probaui, sed me egrotum irremediabiliter non bene ploraui: quia si sufficienter me lacrymarum fletibus compuluerem [g 1Kb] , fomentum aliunde querere iam cessarem. nec alibi remedium quererem quod in me ipse haberem. Sed nunquid flere potuit Petrus, nisi tu eum inspiceres , Domine Deus? Aspice, Domine, et me herentem in uepribus uide, et respiciendo uincula mea disrumpe: et que lingua nequit attingere, tu Deus meus solita clementia emundando concede: quia ea que nobis de celo in testamentis  tuis per prophetas detulisti, non per se, sed per te norunt curare. Et nisi tu, o pissime Deus, adfueris, ipsaque antidota a te olim prolati digito illo quo demoniacos curasti confeceris, medellam non ingerunt sanitatis. Sed sicut te presente salutifera esse noscuntur, ita absente ut perniciosa uitantur: quia sine te nichil in mundo bonum, et bonum absque te nec per se bonum. Tu es enim, o custos omnium, bonus, et a te omnis bonitas accepit initium. Sed qualiter celestia illa mirifica sacramenta absque te esse dicenda sunt [h 1Kb] , ubi tua licet non quanta est, sed quantum audiri a mortalibus potest, maiestas digesta est? Unde certe et uerissime et plenissime necesse est credere, te in illis lectionibus esse, et per ipsas non indignos, sed dignos te semper  curare: ille enim ex ipsis lectionibus non curatur, qui fastu superbie non obediendo, sed discutiendo incedit; seque non tuo subdit eloquio, sed suo illud cupit rimari ex sensu; et dum cupit tibi superbire elatus, a se ipso delusus sibi repugnat aduersus; ac per hoc magis morbo laborat, quo discutientem se discutere putat. uere miseri, et certa ratione infelices dicendi, qui eloquia Creatoris esse credimus nostri, et ea rationabiliter cupimus trutinare: quasi aliud sit in rerum natura ratio, quam tua iustissimi iussio; aut ipsum ratiocinandi uigorem aliunde habere potuit homo, nisi a te daretur ei nullo precedente merito suo. Quod si uere rationem et non partem rationabilem uitio suo corruptam  haberet, nunquam in rebus a suo Creatore expositis rationem exquireret, a quo rationem ipsum sibi datam cognoscit: uere enim ingens desipientia nostra ausus [i 1Kb] suos ad scienda tendit illicita: et dum cupit scire quod sciendum nullatenus licet, seipsum colundium hostibus prebet, quia quod ei datum a te scire non habuit, friuole inquirendo desquirit, quod rationabiliter a te in primordio non accepit. Si enim homo seipsum bene perpenderet, et seipso rationem quam inquirit utiliter compensaret; quoniam qui ea  que infra se, uel in se, quotidie aguntur nescit, stulte Domini sui opera librare [a 1Kb] cupit, qui sui ignarus perpetim manet. Et cum nos miserrimi in bestiis et quadrupedibus uoluntates nostras impleamus, et etiam ipsis auibus et piscibus ex tuo dono imperemus, et partim in cibum, partim in adiumentum [b 1Kb] ex ipsis uel capiamus, uel occidamus, nec pro hoc rationem illis quos premimus reddamus, quare hoc facimus, uel cur illi et illi non sunt occisi; quare isti et isti sunt ad adiumentum [c 1Kb] ab occisione seruati; rationem miseri factorum tuorum inquirimus, qui rationabiliter quid sit sapere, nisi per te addiscere non possumus.

4. Nunquid a nobis premii aliquid accepisti, ut creares? aut dedimus tibi pretium operis nostri, ut  redimeres? Certe in conditione nostra cessat hec humana fallacissima ratio, quia qualiter se factum uidet, uana non ualet enarrare presumptio: qui enim rationem sue conditionis ignoret, quomodo rationem aliorum operum tuorum inquirere tentat? uel certe dicat uane ratiocinatoris exquisitio corporis qualitatem, uel membrorum compaginem harmonice sibi inuicem coherentem, seu locum habitationis anime proferat, et originem, si certe sapit eius unde existat, inquirat: et sic te summum bonum discutere tuaque iudicia [d 1Kb] audeat compensare. Scis, Domine, ut quid ista protulerim, et quia memetipsum in hoc destruere uoluerim. Nec aliorum estus [e 1Kb] quam meos a te cognitos aperiri non quasi inscio malui, sed quasi penitens obscuratione narraui; quia licet hec  me tua facit misericordia utiliter scire, tamen ex improuiso in rebus bene expositis iterum dubitatio oritur, et tuum tutamenti obstaculum ipsum quod sentiendo contra meos errores opposui indigere perpendo. Doce ergo, Domine, mentem intrinsecus, et in ea que docueris hesitationis tu deme estus [f 1Kb] . Esto dux itineris seruulo, uia regia erroneo profugo, medicina uariis languoribus saucio, quia tu es lux omnium seculorum, dulcedo sanctorum, firmitas infirmorum, curatio leprosorum, uita mortuorum, fortitudo iustorum, subditorum exemplum, uia credentium, gaudium angelorum. Per te principes regnant . Tibi angeli famulant. Te archangeli nuntiant. Te uirtutes adorant. Te Cherubim ac Seraphim incessabili uoce Trinum Dominum  celis, hominibus nuntiant. Tu requies patriarcharum. Tu laudatio prophetarum. Tu exsultatio martyrum. Tu hymnus uirginum. Tu premium confessorum. Tu uere Sabbatum [g 1Kb] electorum: quia tuum est et in te est regnum celorum. Domine Deus, placeat tibi eripere me a damnatione iniquissimi hostis, et restituere me sub iugo tue suauissime potestatis. Quod si iniquitas mea mihi in hoc ipsum aduersat, tua larga misericordia ipsam meam iniquitatem disrumpat. Scio enim, Domine, scio quia paratus es  omnibus misereri, et etiam non merentibus uiam salutis solitus es tribuere: sed iniquitates mee sicut onus graue grauate sunt super me . Que crassitudine [h 1Kb] sui nubem opposuerunt inter te et se. Nec ualet oratio ad tuum, Domine, thronum ascendere, quem pondus caliginum terre premit inherere. Mitte, Domine, scalam misericordie tue, et per gradus [i 1Kb] me repentem fac tibi ascendere, quem imbecillitas pedum in primo etiam gradu non permittit stare. Et qui toto corpore tremore concutitur, nec in uno consistere ab ipso fedo tremore permittitur, tua uirtute stabiliendo firmetur. Tu enim es, Domine, qui scalam nobis crucem tuam dedisti, quam et nobis tollere humeribus, et te sequere pura mente iussisti. Tu  enim es scala credentium, quia per te gradientibus te ipsum prebes in premium. Per hanc scalam Iudas descendit, et Paulus te uocante ad te superius innitentem ascendit. Per hanc Iudei ad terras dilapsi sunt, et gentes ad celum assumpti sunt. Per hanc quotidie peccatores, te iubente, ad superna se mundando conscendunt, et de sua presumentes iustitia ad inferna precipitis corruunt. Fac me, Domine, ut sicut fide huius scale merui attingere gradus, ita opere firmiter in eisdem ualeam iugiter permanere. Tu enim es qui nutantem corroboras, qui debiles firmas, qui fortes stabiliendo coronas. Nunquid Paulus poterat te uidere, nisi tu eum ante uocares? Sic et Abraham, pater utique gentium, sine tua uocatione non est egressus: sed sicut a te boni  operis sumpsit initium, ita et ille obsequendi prebuit uoluntatis obsequium. Nec enim poterat fieri ut quem uita mortuorum uocabat, mors iniqua teneret; et quem lux ipsa illuminauerat, tenebre obscurum retinere non ualebant. uoca me, Domine, et dicito mihi: Tu me sequere : et postquam uocaueris, ut obediam uoci tue tu clemens inspirare dignare cordi meo: quanquam nichil aliud sit tua uocatio, nisi uera respectio. Hanc uocationem inquiro, hanc respectionem desidero, huiuscemodi uocem effectiuam audire nimiter sitio. Sed nunquid non uocasti? nunquid non ad tuam gratiam inuitasti? nunquid non quotidie nobis uocem uocationis tue misisti? imo omni hora, omni momento uocas et clamas: et non solum per prophetas  tuos, uerum etiam per te ipsum, ut nos ad te uocares, uenisti. Inde quotidie per Euangelium tuum nobis non merentibus clamas: Qui sitit ueniat, et bibat, et qui biberit ex aqua quam ego dabo ei, non sitiet iterum . Et uere, Domine, qui te uero corde sitit, haustum uite non morientis a te digniter sumit: nec aliquando sitire nouit cuius mens tui fontis poculum haurit. Sed aqua tua, Domine, sicut peccare desinentibus uitam prestat, ita adhunc peccantibus ignem, non satietatem ministrat.  strat. Et certe quisquis indignus huic fonti accedit, seipsum non refrigerat, sed exurit. Adesto, Domine, mihi te nescientem sitire [a 1Kb] : et munda ut ualeam te non indigne haurire. Ecce Deus meus fons iste patet omnibus habitantibus Ierusalem in ablutionem peccatorum, et menstruate . Sed qualiter potum in te accipio, qui ad illum animi gressu non propero? Et qui fractis cruribus grabato adherens Ierusalem nequeo introire, quo pacto de fonte salutari ipsius me ualebo potando mundare? Si enim ex habitatoribus existerem sanctissime ciuitatis, crederem me medelam recipere sanitatis: quia portas eius occupauit salus et muros ipsius laudatio . Tu uero, Deus meus, qui paralyticum non habentem qui se in piscinam, dum turbata fuisset,  mitteret, uerbo curasti ; dic uerbo, et miserum ab ulceribus mundare dignare. Nunquid, Domine, piscina illa sine te curabat? aut absque te uirtutes ipsas sanitatum ostendebat? Absit. Tu es enim salus infirmantium, et per te ubicunque, uel per quoscunque, curatio est infirmorum. Sed ut ostenderes multimodam magnitudinem tuam, et iuxta merita singulorum te laborantibus largire medelam, et quod uariis occasionibus nobis pietatem tuam tribues effectuosam; inde alios per se gradientibus ad uitam curas, alios de sua salute negligentibus gratuita miseratione emundas: ostendens nobis, sublimissime Deus, quia non unde presumptio nostra salutem se estimat adipiscere inuenit, sed unde pie pater ei ministrando ipsam salutem impertis. Impertire, Domine  Deus, quasi Deus, homini immensurabilem gratiam, et multiplica erga miserum, sicut omnia potens misericordiam affluentem. Irriga, Domine, squalentem terram meam, ut imbre tuo irrigatam fructificet arborem fructuosam. Asperge me, Deus, dulcedinis tue rore, et complue mentem meam imbribus gratie tue. Rogo enim, piissime Deus, quia tu me iussisti rogare: et hanc tenuem scintillam tui timoris ex te inserta est mihi: quam ut augendo multiplices, et multiplicatam acceptes, queso precordiis, ut tu nosti, internis. Nam ecce iniquitas mea in tantam crassitudinem [b 1Kb] uenit, ut ipsum te uidendi aditum mihi concluderet: et in tam innumerabiles formas diuiditur, ut ex una superbia matre multe robustiores filie quotidie oriantur. Et  quas dinumerare, nec perpendere queo; quomodo destruere ualebo? Certe enim ex superbia omnis iniquitas captat principium, quia omne quod agitur uitium ex contemptu mandatorum tuorum habet exordium. Et ideo bene superbie ascribitur quidquid ab homine contradicenti tibi perpere agitur: quia nisi tibi omnipotenti superbire conaretur, nunquam illicita opere aut mente patraret: et ideo superbus et arrogans quomodo ad te humilem ueniat non inuenit, quia te superbos non probare, sed te detestare cognouit. Cupio, Domine, contradictionis  mandatorum tuorum superbiam reiicere: sed utrum assiduitate eiusdem ligatus, ac [c 1Kb] segnitia prepeditus, quod auide cupio implere operibus nequeo. Sed nunquid si recte cuperem, et ex toto corde te in hoc adiutorem precarem, mihi adiutorium non largires qui etiam non precantibus plerumque adiutor existis? Nunquid non tu es qui non merentibus aquas in deserto ex petra eduxisti? Non tu es qui manna fastidienti populo dedisti? Qui usque hodie peccatoribus et iniquis solem tuum producis, imbresque pietate qua affluis non solum hominibus, sed etiam bestiis fundis? Nonne tu es ipse Deus, cui cura pia exstuat de omnibus? Nonne tu horrea impiorum adimples? Nonne tu reges imperare etiam seruos permittis? Nonne tu es qui etiam tibi resistentibus  prospera tribuis? Tu es certe qui te negantibus secularia multa largiris: qui etiam blasphemantes te non solum operibus, ut ego, uerum etiam ore uipereo, cibas atque sustentas. Opere enim te clementissimum derogat, qui tua precepta non implet: lingua uero te et opere impetit, qui qualiter credendus es [d 1Kb] , subsannando non credit. Etiam quod a confitentibus recensiri blasphemum est, Iudeorum fetores tu uides, quos non ultione, sed inestimabili bonitate quotidie foues. Aut forsitan fatendum est, te alterius non istius seculi conditorem, ubi impios secundum quod merentur iudicando condemnas, et pios glorificando coronas? Absit. Imo corde puro et ore patulo firmiter confitendum est, te et istius et alterius preclari seculi conditorem.  Sed hic bonitatem erga creaturam ostendis, illic ueritatem iudicando discernis. Hic pietas tua ut dignos, ita indignos sustentat: illic iustitia tua dignos coronat, indignos autem iuste condemnat. Hic plerumque cruciatibus iustos probat, quos illic in celestibus mansionibus ascribendo coronat: hic etiam sepe sanctos remunerat, ut eis gustum bone remunerationis ostendens desperatione non frangat. Et sepe iniquos, o Deus meus, his etiam plagis affligis; et per ipsam iuste in eis illatam sententiam, alios eorum similes terrificando deterres. Hic enim seritur quod illic metitur. Nec fas est credi, illum lucifluum seculum peccantes recipere, in quo tu eum sustinendo dignatus es habitare; quem locum retributionis iustitie esse reuoluisti. Quod si hec  omnia, que a me digesta sunt, et alia maiora, que a me omissa sunt, quotidie in non merentibus operas; me, Rex regum, exiguum et pene pro nichilo computatum, quare non mundas? Hic enim mundationem inquiro, hic misericordiam posco, hic ueniam peccatorum efflagito, quia in inferno nullam professionem profectuosam esse confido. Quod si forsitan exspectaris, ut extendam pusillitatem meam ad magnitudinem tuam intuendam, queso, largire uires tendendi [e 1Kb] et prebe statum in anterioribus ampliandi, uel potius in sublime pedes erigendi: quia  et pusillus statura Zacheus [a 1Kb] licet se extenderet, te uidere minime posset, si sycomori altitudinem non adiret . Et uere te ipse oculis uidet, qui precepti altitudinem tenet, qui mundo corde in arborem uite conscendet. Sed nunquid scandet ad superos, cum iniquitas precedit ad inferos? Absit: quin potius ipse ualet per te, qui uera uia es, gradere, et per te ad uitam eternam, que tu es, conscendere; cui tu gressus stabiliendo dignas [b 1Kb] dirigere. Dirige, Domine, gressus meos, et sit lucerna uerbum tuum pedibus meis , ut luce tua illuminatus, et dextere tue tutatione munitus, ualeam in portis filie [c 1Kb] Sion dulces psallere hymnos. Domine Deus meus miserator et misericors, respice me respectu pietatis, et intuitu misericordie tue quo  soles peccatores respicere, eosque ad te ex deuia reuocare. Miserere, Domine, miserere, et ueniam tribue te oranti. Exaudi, Domine, exaudi, et iniquitates meas tu dimitte. Disrumpe, Domine, uincula peccatorum meorum, ut sacrificem tibi hostiam laudis. Peto, Domine, indulge mihi, et peccatum meum, tibi cognitum soli, tu dele. Ecce, Domine, labare me hoc flumine uolui: sed sordes mee permanent uetustate sua durissime, et pene nullo [d 1Kb] flumine eluende, nisi gratie tue forsitan rore. Nunquid qui Naman leprosum augit [e 1Kb] Iordanis eluisti , me non uales tuo tantum sermone labare? Potens es, Domine, et misericordia tua super omnia opera tua. Dic mihi, Domine: Lazare, ueni foras , et statim licet ligatus iaceam, licet putrefactus quatriduanus  iam feteam, ad uocem tuam, et solutionem et odorem cum uita pariter capiam. Linire oculos cordis mei, Domine, luto illo quo ceci corporales oculos illinisti , ut sicut ille corporaliter lumen meruit recipere, ita et ego mentaliter lucem tuam merear perfruere. uere enim, Domine, saliba illuminas, quos gratia tua illustras. Quod si me non dignum leui medicamine uides, et ferro, imo cauterio, mundandum cognoscis, exerce in seruum cauterio medicinam, cui hostis magnam infixit plagam: et quoquomodo ipse uelis cura dolentem; tantum ne abiicias te firmo corde credentem, et ex  intimo corde tibi in omni opere parce, Deus, clamantem. Parce, Deus, parce, et scelera mea tu pius dimitte. Indulge, clementissime Deus, et mala mea tu misericors terge. Peccaui, Domine, peccaui, et iniquitates meas ego agnosco . Peto, Domine, remitte mihi, et hyssopo uerbi tui uulnerosa uiscera mea asperge. Subueni, Domine, perdito uago, et profugo, et tuo eum sancto munere presidio: ut quia nostri milleformes hostis mei insidias, et multiplices illusionum, perducas me ad te, qui uera tutatio es: non disiungas: et eius fraudes inuicta potentia elide, qui uales quidquid cupis implere. Tolle me, Domine, mihi, et redde me tibi; tolle malum meum, ut bonum perfruam tuum: tolle me a me, et colloca iuxta te, et cuius uult manus pugnet tunc contra me . Tolle propria mea, uitio meo concepta, et pre benignitate tua confecta. Tolle quod ex meo habeo, et confer quod a te lacrymabiliter peto. Exue me meis, et induar tuis. Exime totum me a me, ut totus restituar tibi: ut dum hostis meus tua in me ere [f 1Kb] uiderit, magis fugam pedibus imperet, quam me insectare festinet. Ecce, Domine, credi [g 1Kb] , et tu mihi posse dedisti. Nunquid dixi millenam partem ex malis meis, aut explicaui ex sceleribus meis nisi particulam tenuem? Dixi enim non quantum debui, sed quantum tu mihi dicere permisisti, et quantum dicendum iussisti. Iube tu, Domine, acceptare que dicta sunt, et lascire [h 1Kb] seruulo queque te donante digesta sunt. Et sicut ex me me tremulum uides, nichilque nisi ex te presumentem cognoscis; ita me  pie opifex totum defende, quia me totum totum commisi: ut sicut a te conditus, tuoque munere uitalem hunc capio flatum, et a te totus existo, totusque subsisto, atque per te totus redemptus in mundo isto mortali uiuo; ita totus a te in futuro possessus, et perenni dominatione tua satis suaui addictus, merear te donante tua dona, que [i 1Kb] nec oculus uidit, nec auris audiuit, nec in cor hominis ascendit , percipere: teque pro omni munere uerum Sabbatum perfruere. Te prestante, qui regnas trinus et unus per nunquam finienda secula seculorum. Finit.





INCIPIT LIBER EPISTOLARUM ALuARI. 



I.


Aurelio Flauio IOANNI Paulus ALuARUS.

1. Nosti, mi dilectissime, fomitem dulcedinis caritatem  existere, et amicorum ueracium glutinum ueram dilectionem esse. Ea enim uera est dicenda concordia, et gratuita dilectio comprobanda, quam [a 1Kb]  non rerum labilium coniungit necessitas, sed eternalium nectit premiorum sponte benignitas: quam sanctarum Scripturarum edulia sociat [a 1Kb] , et amor diuine intelligentie indiuidue ligat. Hec est uera caritas, que casum non nouit, que inter morigeros tantum clarifice fulget, que finiri cum seculo nescit, que etiam post interitum mundi auctiori lumine inenarrabili splendore clarescit. Quam dulcedinis ineffabilem gloriam, et pene a mortalibus non quanta est opinatam, optemus, reuerendissime, omni nisu conatibus nostris amplectere, et per caritatis in utrosque augmentum, quantum nobis posse est, nostram efficere. Credo enim, mi sublimissime, quod primordia amicitie nostre non a rebus caducis sumpsit exordium, sed [b 1Kb] a rebus eternis cepit  initium. Unde opportunum est, ut ad eum finem tendat mentium nostrarum intentio, quo a primitus inchoata ipsa fuit dilectio; ut in amplius crescendo, perenni munere nostra ditetur affectio. De cetero caritatis dulcedinis uestre coactus, et scientia inlustrioris animi uestri compulsus, que uobiscum uerbo tenus disputaui, penes me in magnorum uirorum uolumina desquisiui: et que de his inuenire potui, manu propria ipse in procinctu conscripsi. uestrum est, o inlustrissime, aut in mei sensus sentententiam pedibus introire, aut cum talibus dignum protinus respuere. Si enim quod dixi non uidetis sequendum, cum his procul dubio quorum secutus sum dignum, iudicatis utique respuendum. Patere me oro errare cum talibus libere, qui nulla ueritas  citra istorum firmata est opere, nisi forsitan uestra subtilissima et acerrima discussio alio hoc illos dixisse probauerit modo: quod si cognouero, et aperte per scripta uestra [c 1Kb] probauero, illico ueniam celeriter postulabo. Paratior enim sum uera cognoscere, quam falsa defendere.

2. Ac primum de eo quod dixi, sanctos et apostolicos uiros non uerborum compositionibus deseruire, sed sensuum ueritate gaudere: nec per artem Donati, sed per simplicitatem currere Christi; quid inde B. Hieronymus dixerit, quid senserit, quid suo orsu nobis indiderit, audire uestra patienter clementia iubeat: et si aliter sentiendum est, disserere nobis non pigeat. In libro enim acalcie [d 1Kb] consignatus est in Epistola ad Colossenses: »Illud enim, ait,  quod crebro diximus: Et si imperitus sermone, non autem scientia , nequaquam Paulum de humilitate, sed de conscientie ueritate dixisse,  etiam adprobemus [e 1Kb] . Profundos enim et reconditos sensus lingua non explicat. Et cum ipse sentiat quid loquatur, in alienas aures puro non potest transferre sermone.« Item ad Galatas idem doctor: »Qui putant Paulum iuxta humilitatem, et non uere dixisse: Et si imperitus sermone, non autem scientia, defendant huius loci consequentiam. Debuit quidem secundum ordinem dicere: uos qui spirituales estis, componite huiusmodi in spiritu mansuetudinis, considerantes uosmetipsos, ne et uos tentemini , et non plurali inferre numero singularem. Hebreus igitur ex Hebreis, et qui esset in uernaculo sermone doctissimus, profundos sensus aliena lingua exprimere non ualebat, nec curabat magnopere de uerbis cum sensum haberet in tuto.«

 3. Item de illo quod acriter refutaui, et pene non equo animo uos dicentem audiui, quid inde doctores censere, hic breuiter identidem adnotaui. uestrum est hoc etiam utiliter trutinare, et sic infirmis libere trutinata [f 1Kb] proferre. Beatus Augustinus in tricesimi septimi psalmi expositione ad locum sic dicit: »Domine, Deus, meus, ne dicesseris a me. Si a corpore non recessit, recessit a capite? Cuius ergo uox erat, nisi primi hominis? Ex illo enim se ostendens ueram carnem portare, dixit: Deus, Deus meus, quare me dereliquisti?  Non illum dimisit Deus. Si te non dimittit credentem in se, Christum dimiteret Pater et Filius et Spiritus sanctus? Sed personam in se transfigurauerat prioris hominis. Scimus, dicente Apostolo, quia uetus homo crucifixus est cruci cum  illo . Non autem careremus uetustate, nisi nos crucifigeret in infirmitate. Ad hoc uenit, ut renouemur in illo; quia desiderando eum et passionem eius [g 1Kb] renouamur. Ergo uox erat infirmitatis, uox erat nostra, qua dictum est: Quare me dereliquisti? Inde ibi dictum est, uerba delictorum meorum; tanquam diceret [h 1Kb] : Ex persona peccatoris in me transfigurata sunt.«

4. Item beatus Ambrosius in libro nono contra Arium de Incarnatione Domini disputans: » [i 1Kb] Non capiantur quod audit: Quare me dereliquisti; sed intelligunt [i 1Kb] quod secundum carnem ista dicantur, que longe a plenitudine Diuinitatis aliena [k 1Kb] sunt. Aliena sunt enim a Deo uerba [l 1Kb] delictorum meorum [m 1Kb] , quia aliena sunt et delicta uerborum. Sed  quoniam delicta aliena suscepi [n 1Kb] , etiam debitorum alienorum uerba suscepi, ut derelictum me a Patre Deo esse dicam, qui apud Deum semper sum.«

 Item ipse in libro septimo cata Lucam: »Ergo nec ego erubescam fateri quod Christus non erubuit magna uoce confiteri, uel euidens manifestatio contestantis Dei secessionem diuinitatis et corporis. [a 1Kb] Hic enim habes: Clamauit iehsu uoce magna dicens: Deus, Deus meus, quare me dereliquisti?  Clamauit homo diuinitatis separatione moriturus. Nam cum diuinitis libera mortis sit, utique mors esse non poterat, nisi uita discederet, quia uita diuinitas est. Hoc dictum ita accipiendum, non quia humanitas passionem ferebat.«

5. Item ex libro Beati contra Elipandum: »Cum dicit: Qui me misit, mecum est, nec me dereliquit. Et alio loco: Deus, Deus meus, quare me dereliquisti? ipse unus est: in ambas naturas me et me dicit.  Num cum dicit: Nec me dereliquit, diuina est. Cum autem dicit: Me dereliquisti, humana est. Quia Deus hominem susceperat, et ipse homo mori habebat, et diuinitas que uita erat, exsul erat a morte; ideo per mortem crucis relinquendus erat usque ad resurrectionem ipsius. Non quod diuinitas reliquerit carnem suam, sed quod non moritura erat cum carne sua. Quia sic in sepulcro carnem suam commanendo non [b 1Kb] deseruit, sicut in utero uirginis connascendo formauit. Fidei ergo nostre sic conuenit, ut homo filius dicat: Quare me dereliquisti? Et Deus Filius, qui cum Patre equalis est, dicat: Qui me misit mecum est, nec me dereliquit. Et cum ex utroque unus sit filius, cauendum est, ne aliquis dicat: Homo est mortuus, et Deum eum excitauit. Hoc illi dicunt  qui secundum carnem eum predicant adoptiuum et secundum diuinitatem proprium.«

6. Item sanctus Fulgentius in libro ad Petrum directo: »Ex utero, inquit, matris idem Deus homo factus exiuit, et in cruce idem Deus homo factus pependit: et in sepulcro idem Deus homo factus iacuit: et ab inferis idem Deus homo factus die tertia resurrexit: sed in sepulcro secundum carnem solam idem Deus iacuit: et in infernum [c 1Kb] secundum solam animam descendit, qua de inferis ad carnem die tertio reuertente, idem Deus secundum carnem, qua in sepulcro iacuit, resurrexit: et quadragesimo post resurrectionem die idem Deus homo factus in celum ascendens, in dextera Dei sedens, inde in finem seculi ad iudicandos uiuos et mortuos uenturus.«

 7. Item superius nuncupatus Libanensis Beatus: »Quod si discutere uolueris, et rationem de Deo et homine facere presumpseris, continuo in laqueum perditionis immergeris. Non [d 1Kb] ergo debemus dicere illum  Deum, et istum hominem: unum habemus et adoramus cum Patre et Spiritu sancto Deum: non nominem, quartam introducentes personam, sed cum ipsa carne propria unum adoremus Christum Filium Dei Deum iuxta Ephesini concilii uere fidei documentum, quod [e 1Kb] ait: Cauemus autem de Christo dicere: Propter adsumentem adoro adsumptum, et propter inuisibilem adoro uisibilem. Horrendum uero super hoc etiam illud dicere: Is qui susceptus est cum eo qui suscepit non nuncupatur Deus. Qui enim hec dicit, diuidit iterum in duos christos eum qui unus est, hominem seorsum in partem, et Deum similiter in parte constituens. Euidenter enim denegat unitatem, secundum quam non alter cum altero coadoratur, aut nuncupatur, sed unus intelligitur Christus  iehsu, Filius Dei unigenitus, una seruitute cum propria carne uenerandus [f 1Kb] .«

8. Item sanctissimus Augustinus: »Idem sibi auctor et opus est. Quia fecit carnem in utero uirginis, adest auctor operis. Quia ipse in hac nasci dignatus est, adest opus auctoris, qui ut inlocali motu [g 1Kb] ad matrem ueniens, ineffabili potentia uterum matris gignendus impleuit: et quod totum est substantie plenitudine non priuauit. Ita ergo uno atque eodem tempore totus in inferno, totus in celo: illic patiens iniuriam carnis, hic non relinquens gloriam deitatis. Erat denique apud inferos resurrectio mortuorum, erat super celos uita uiuentium: uere mortuus, uere uiuus, in quo et mortem susceptio mortalitatis  accepit, et uitam diuinitatis seruata non perdidit. In quo dum humilitas patienti, facienti uirtus ascribitur; idem Christus uno atque eodem tempore, uno atque eodem opere, cum patitur infirmus, cum facit omnipotens docetur [h 1Kb] :« Qui utrasque operationes uel uoluntates sensus atque sapientias aut naturas diuinitatis ac humanitatis inconfusas et inseparabiles, in unitatis sua persona ita uniuit, ut inuicem ab alterutro diuelli non possint, sicut admirabilis inquit Cyrillus. Undique igitur inconfusum atque indiuisum celeri uoce instanter proferimus unum sancte Trinitatis et post incarnationem Dominum nostrum Iesum Christum uerum Deum nostrum credentes.

9. Item iam dictus egregius doctor Fulgentius: »Sic enim in unitate persone naturam utramque  Christus coniunxit indissolubiliter et uniuit ut in una persona unigeniti Dei nec diuinitas ab humanitate sua, nec humanitas a sua possit diuinitate seiungi. Indissolubilis quippe facta est uerbi et carnis unitio, quando uerbum [i 1Kb] factum est caro, in quo sic  permansit naturalis unitas, ut tamen naturalis nec diuidi nec confundi posset proprietas.«

10. Item sanctus Athanasius: »Confitemur ipsum esse Filium Dei et Deum secundum Spiritum, et filium hominis secundum carnem; non duas naturas, unam adorandam et alteram non adorandam, sed unam naturam uerbi incarnatam, et adorandam cum propria eius carne una ueneratione: neque duos filios, alterum quidem Filium Dei uerum et adorandum, alterum uero de Maria uirgine non adorandum, sed gratia Dei filium factum sicut ceteri homines.«

11. Item ex concilio Ephesino: »Si quis audeat dicere hominem Theophoron, id est, Deum ferentem, ac non potius Deum ueraciter dixerit tanquam Filium per naturam secundum quod uerbum caro factum  est, et communicauit similiter ut nos carni et sanguini, anathema sit. Si quis dicit Deum esse uel Dominum Christi Dei Patris uerbum, et non magis eumdem ipsum confitetur Deum simul et hominem, propterea quod uerbum caro factum est secundum Scripturas, anathema sit. Si quis uelut hominem Iesum operationem Dei uerbi dicit adiunctum, et Unigeniti gloriam tanquam alteri preter ipsum existenti tribuit, anathema sit. Si quis non confitetur carnem Domini uiuificatricem esse, et propriam ipsius uerbi Dei Patris, sed uelut alterius preter ipsum coniuncti eidem per dignitatem, aut quasi diuinam habitationem habentis, ac non potius, ut diximus, uiuificatricem esse, quia facta est propria uerbi cuncta uiuificare ualentis, anathema sit.«

 12. Item beatus Hieronymus: »Quomodo quidem is qui secundum carnem factus dicitur ex semine Dauid Filius Dei sit iehsu ex resurrectione mortuorum , difficile non est aduertere ei qui legerit illud quod scriptum est: Decebat enim eum per quem omnia, et in quo omnia, multos filios in gloriam adducentem auctorem salutis eorum per passionem consummari . Finis autem passionum Christi resurrectio est, et quia resurrectionem ultra iam non moritur, nec mors illi ultra dominabitur . Et iterum dicitur: Quia etsi agnouimus Christum secundum carnem, sed nunc iam non nouimus; ideo omne quod est in Christo, iam Filius Dei est. Quomodo autem ad eum qui Filius Dei est in uirtute destinatus referatur, coarctat intelligentiam uestram,  nisi quod per indissolubilem unitatem uerbi et carnis omnia que carnis sunt ascribuntur et uerbo, quam et que uerbi sunt predicantur in carne. Iesum uero et Christum et Dominum inuenimus sepe ad utramque naturam referri, ut est illud: Unus Dominus iehsu Christus per quem omnia . Et iterum: Si enim agnouissent, nunquam Dominum glorie crucifixissent .«

13. Unde et noster nunc doctor uincentius implorando  taliter dicit: »Ipse uerbum Patris per quem condidit secula Pater, qui postea pro nobis siluit ante iudicem, ad eternam remunerationem in sorte sanctorum coronandum exsuscitet [a 1Kb] . Illa dextera que celum fecit et terram, et post a Pilato male iudicata uinculis est uincta, ipsa uos tempore iudicii in conspectu sanctorum amplexu proprio iubeat copulari. Illa facies quam post meridiem colonus [b 1Kb] paradisi ferre non sustinens fugit, et post pro illius et stirpis eius transgressione sputis ab infidelibus sordidata est, ipsa uobis dum in igne uenerit iudicare seculum, in tranquillitatis et pacis specie sese iubeat demonstrare.«

14. Ecce que de utrisque questionibus disputatum inueni pedetentim conscripsi. Non melioribus  preiudicans, sed exquisita exponens. uestrum est totas sententias a me hic positas uentilare, et deinceps in illo penitus uentilare [c 1Kb] meque non presumptorem reputare, sed amabilem et dilectum ab hodie amplius extimare. Finit.



II. ITEM ALIA EPISTOLA IOANNI SPALENSI DIRECTA.

Aurelio Flauio IOANNI Paulus ALuARUS.

1. Hactenus amicorum more conscripsi, et ut solitum est dilectis [d 1Kb] caritatis iacula misi. uerum quia rescriptum dulcedinis uestre non accepi, ideo et nunc conatus sum scribere dure: forsitan ualebunt impetrare mine quod amor non ualuit obtinere. Dic mihi, o hominum quos arua protulit inhumane,  cur caritate Scripturarum radicatum amore, pigritia quadam non dubitas dissuere; et epistolam illam, quam beatus Apostolus in corda Christianorum refert scriptam, non metuis eradere? uere e silice excissa geres precordia, et hircano, tigrinoue [e 1Kb] lacte nutrita. Iam te non uerbis deuaccabo, sed fustibus; nec sententiis per artem Donati politis, sed nodosis [f 1Kb] arborum truncis: ut uel lesus nobis armatus occurras, qui optatus nulla leta conuiuia paras. Et ne leuem meum insurrectionis dispicias cursum, te iam totum per acerrimum laniem morsum. Cur tanta auctoritate mentis distenderis, ut fratrem tuis renuas inuisere scriptis? Cur elatione Deo uel Ecclesie exsecranda [g 1Kb] fratris despicis eloquia parua? Pro te solo crucifixus est Christus?  Tibi soli in ministrando obsequitur mundus? Cur qui uno tecum redemptus est pretio dedignaris illo tuo lucidiori foueri reciproco? Pater per Moysem quinque epistolas [h 1Kb] Iudeis mittit, per quas amicitias cum eorum parentibus ligatus uerbotenus narrat, et ad easdem conseruandas regulis quibusdam informat. Christus Abgarum reciprocari quasi Deus hominem non dedignat: et sanctus Spiritus per apostolos omnibus gentibus informatrices rerum destinans,  homines non recusat: et estne aliquis tanta tabe inflatus superbie, qui conseruo suo nequeat uerbaliter [a 1Kb] respondere? Si in aliquo offensione es passus, cur nec ipsum epistolariter es prosecutus? Nunquid deest tibi rhetorum faceta facundia, aut dialecticorum quam ego noui spineta contorta? Ubi est liberale illud ingenium quasi tecum congenitum litterarum? Exciderunt tibi philosophorum precepta, et a mente elapsa est tot tantaque artium que te excoluit disciplina, ut nec iratus forte ualeas conceptum intrinsecus leuigare furorem? Aut manibus aut pedibus contradicendum est inimico. Si ut amicum me colis, mala aurea [b 1Kb] mitte. Si aduersarium probas, stricto me pete mucrone. Nam ecce tibi manu forti et totis uiribus contum infigo. Aut in defensione prepara  clypeum, aut terris membrum deiice semiuiuum. Et sic aut captum medicis dabo curandum, aut functum telluri reddam humandum. Quod si nec tali uulnere saucius expergescere uolueris, et Pithagoricum silentium amplius tenueris, nec a cepto proposito [c 1Kb] recedere uolueris, iam te insensibilem dicam metallum, qui nec uulnera inficta [d 1Kb] sentis, nec palpationis tactu mollescis.

2. Reddunt montuosa uallium concaua, et saxorum erecta pinnacula, uocem in se flexuoso margine missa, et sine mente es tinniens [e 1Kb] dat mirum auribus delectabile sonum: sic inlisa arboribus ascia dat uocem qualem illi dedit natura, et plerumque calculus inlisus lapidi cum igne mittit clamorem. Nihilque creatum exstitit, quod iuxta sibi traditum  ordinem, Deum non sua prosecutione conlaudet. Garrule dulcificos pangunt gutture melos. Quadrupedes rictu suo barrituque infirmi, et distincte ac uarie lingosum palatum infringunt eloquium: et licet non intelligibilem nobis, sibi tamen consuetum reddunt officium. Habet et sua sibila serpens, et reptans in gurgite piscis stridendo, equora secat. Murmur undosi maris per stagna saltuositer ridendo congaudet: et nil in mundo creatum uenit, quod non motu suo affectum, ut illi sortitum est, qualitatis enodet. Solus tu inuentus es in omni orbe rationabilis et immitis: qui nec cum rationabilibus sententiatim uerba producis; nec cum ratione carentibus mugitando sono inlidis; nec cum insensibilibus sentiendo leniris. Unde quia hucusque dilectionem noluisti scriptis  fouere, data tibi est materia dissuendi, si uel iratus malueris nos contra tonare.

3. Que animo caritate pleno conscripsi, et in quibus territando uisus sum tecum iocare, procul longeque reiecta, ad caritatem antiquam rogo conuerte,  uel blasphemie nobis responsum redde. Erit mihi grande solatium, si uel irati animi redditum fuerit rescriptum. Opto per te decorem domus uestre salutare, et glossomitarum illum, uel eprimerides [f 1Kb] directos habere. Patrem nostrum communem domum [g 1Kb] Ioannem salutari exspecto, omnemque cognationem nostram [h 1Kb] uice nostra osculato.





III. INCIPIT EPISTOLA IOANNIS SPALENSIS ALuARO DIRECTA

Aurelio Flauio, ALuARO inlustrique uiro, minimi IOANNIS suggessio.

1. O magne domine, et sapientium multorum sapientissime, sera est responsio, et tarde mihi concessa rescribendi optio, quia [i 1Kb] piaculis meis ingruentibus  insurrexit afflictio. Nunc autem, et si centum tristitiis, centum curis attritus, post longum serie tempus uelut ab improuiso soporis, ut ita dixerim, grauedine suscitatus, dependere desidero salutationis obsequium, et cordis et corporis humiliatus assensum: imprecans serenitatem tue dulcedinis sapientiam, ut peculiarem amicum, quem non ex dapibus, neque ex temporalibus rebus habuisti susceptum usquequaque, et usque in finem habere iubeas commendatum. Nam ego , graui dolore discrucior, quod demenso tempore tam prolixo, uel modo non mereor uidere uestrum iucundum et delectabilem uultum, ut uobiscum pariter arcana mei cordis trutinarem, et tristitias  alte conditas ex uestris mellifluis affatibus in letitiam conuerterem. Nam ego, Christus nouit, ante septem hebdomade monades [i 1Kb] serenitati uestre disposueram rescribere, si circumuallatus multitudine peccati non fuissem, et squalidarum negotiationum me ipsum non propinassem. Sed et alias nullum talem portitorem nequiui inuenire; per quem confestim glorie uestre potuerim describere.

2. Postremo uolente me minimo subuectum nauigio, tranquilli littoris instringere [k 1Kb] , et paruis [l 1Kb] de Latinorum stagnis pisciculos legere, in altum, sublimissime domine, laxare uela compellis, relicto opere quod minimo in usu habebam, ut suades de rebus magnis antistropham [m 1Kb] facerem, in quibus ego, dum sectator tui fuero sensus [n 1Kb] , in tam profundum pelagus  auferor, ut metus ingens sit illuc ingredi, ne magnitudine rerum, immanitate opprimar undarum. Tum deinde nec illud intueris, quod tenuis mihi est spiritus ad implendam tuam magnificam dicendi tubam. Sed non est mei dictandi ingenii, sed ut tu  credis, qui hec exigis, muneris fortasse diuini. Propter quod deprecantes prius Deum qui docet hominem scientiam, et qui dat Spiritum uerbum sapientie , qui inluminat omnem hominem uenientem in hunc mundum , ut dignos nos facere dignetur que digna sunt rescribere, et que dubia sunt effugare.

3. Ac primum de eo quod notuistis, beatissimos et apostolicos uiros non uerborum compositionibus deseruire, neque per artem [a 1Kb] liberalem Donati, sed per simplicitatem currere Christi: quid inde beatus Hieronymus senserit animaduertimus: nam de quo ait Apostolus: Etsi imperitus sermone, sed non scientia ; non semper imperitus fuit. Etenim cum primam, ut beatissimus Hieronymus refert, ad  Corinthios scriberet Epistolam; erat quidem in magnis profectibus, aliquid tamen de se uelut nutabundus eloquitur, cum dicit: Macero corpus meum, et seruituti subiicio, ne forte cum aliis predicauerim ipse reprobus inueniar . Sed et ad Philippenses scribens, quiddam in se minus adhuc esse illius quam postea assecutus est perfectionis, ostendit, cum dicit: Conformari se morti Christi, si quo modo occurrat in resurrectionem que est a mortuis . Non enim diceret si quo modo, si ei iam tunc res indubitata uideretur. Sed et in consequentibus eiusdem Epistole hec eadem [b 1Kb] ostendit cum dicit: Non quod iam consecutus sim, aut perfectus sim; sequor autem, ut comprehendam in quo et comprehensus sum a Christo. Fratres, ego me ipse nondum arbitror apprehendisse  . Quod si qui arbitrant per humilitatem dictum, uideant in consequentibus quam [c 1Kb] magna de profectibus suis memorat, cum dicit: Unum autem, et quidem que retro sunt obliuiscens, et ad ea que in ante sunt me extendens, secundum propositum sequor, ad palmam superne uocationis Dei in Christo Iesu . Et post hec dicit: Quicunque ergo perfecti sumus, hoc sentiamus : in quo ostendit duplicem esse perfectionem: unam que est in expletione uirtutum; secundam quam dicit quod etiam sit perfectus. Nunquid et peritia non est de uirtutibus? et alia, cum ita quis proficit, ut decidere non possit. Quomodo enim non per artem liberalem sequenda sunt uerba, cum beatus Hieronymus ad magnum Oratorem ita  scribens dicat [d 8Kb] : »Quis enim nesciat et in Moyse, ac prophetarum uoluminibus, quedam assumpta de gentilium libris: et Salomon philosophis Tyri et proposuisse nonnulla et aliqua respondisse? Unde et in exordio Prouerbiorum commonet, ut intelligamus sermones prudentie, uersutias uerborum, parabolas  et obscurum sermonem, dicta sapientium, et enigmata, que proprie dialecticorum et philosophorum sunt. Sed et Paulus apostolus Epimenides [d 8Kb] pete abusus uersiculo est. Quid ergo mirum, si et ego sapientiam propter eloquii uenustatem et membrorum pulchritudinem de ancilla atque captiua Isrelitam facere cupio? Iuuencus presbyter sub Constantino historiam Domini Saluatoris uersibus explicauit: nec pertimuit Euangelii potestatem sub metri legem coram [e 1Kb] ex scriptis suis et uires manifestate sunt, et uoluntates.«

4. Origenes, ille precipuus doctor, in commentariis suis ita disseruit: »Et prophetie uale amose [f 1Kb] sacris inserti sunt uoluminibus, quanto magis ab his qui habitabant tunc in Mesopotamiam etiam hoc  habuerunt quod oriretur stella ex Iacob , et surgeret homo de Isrel? Hec scripta habebant Magi apud semetipsos: et ideo quando natus est iehsu agnouerunt stellam, et intellexerunt adimpleri prophetiam, magis ipsi quam populus Isrel, qui sanctorum prophetarum uerba contempsit. Illi ergo ex hoc tantum que Balaam scripta reliquerat, agnoscentes adesse tempus, uenerunt; et requirentes eum adorauerunt, et ut fidem suam magnam esse declararent, paruulum puerum quasi regem uenerati sunt.« Beatissimus uero Augustinus ubi contra tres hereses mirabiliter tractauit [g 1Kb] , de Mercurio dicit: »Mercurius, inquit, filius benedicti Dei atque bone uoluntatis, cuius nomen non potest humano ore narrari.« Et iterum: »Est. Quis? filius inenarrabilis,  sermo sapientie Christus [h 1Kb] Sanctus. Nonne [hoc] est: In principio erat uerbum ?« Origenes item in NENTATEOFAS [i 1Kb] »Ecce uocaui nominatim Beselehel filium Uri, filii Hor ex tribu Iuda, et repleui eum spiritu diuino sapientie, et intellectus, et discipline, ut in omni opere intelligat, et sit architectus ad operandum argentum, et aurum, et es, et lapide repletionis et omnia opera fabrilia: et in ligno ut operetur secundum omnia opera ad quem ego dedi eum. Sed Eliab filium Asismat ex tribu Dan: et dedi in cor omni prudenti intellectum, ut faciant omnia que constitui tibi . Considera ergo ex his omnibus quomodo a Domino sapientia fabrilis, siue in auro, siue in argento, siue in alia quacunque materia, uel etiam textrini sapientia: et uide quod  a iure dici de his omnibus potest, quod horum scientia ab excelso sit.« De tribus uero pueris identidem ipse dicit: »Quos pueros Nabuchodonosor tribus annis in arte grammatica posuerit: Dedit eis Dominus sapientiam et intellectum, et prudentiam in omni arte grammatica; et Daniel intellectum dedit in  omni uerbo, et uirtute, et somniis: et erat apud regem in omni uerbo, et prudentia, et disciplina. In quibuscunque quesiuit ab eis rex, inuenit eos decuplo amplius, quam erant sophiste, et philosophi, qui erant in omni regno eius . Hec quidem in exemplaribus Septuaginta [a 1Kb] uero codicibus, aliquid etiam uehementius reperi, quibus quamuis non utamur, tamen agnoscendi gratia dicemus etiam ibi quod legimus: Dedit, inquit, eis Deus intellectum et prudentiam in omni grammatica sapientia: et Daniel intellexit [b 1Kb] in omni uisione et somniis. Et post pauca: Astiterunt, inquit, in conspectu regis, et in omni uerbo sapientie, in quo quesiuit ab eis rex, inuenit eos decuplo super omnes incantatores et magos qui erant in omni regno eius. Ex his ergo omnibus potest intelligi,  quomodo et Balaam dixerit de semetipso: Quis sciat scientiam Altissimi? scilicet, ut intelligatur quod origo totius scientie ab ipso ceperit exordium.«

5. Sanctissimus Augustinus, Hippone Regiensis episcopus, ubi de tribus Sanguisugis singulariter tractauit, ita disseruit: Scire, inquit, Salomon sapientiam, et disciplinam, et intelligere sermones prudentie, ac percipere uersutias uerborum, et intelligere iustitiam ueram, iudiciumque diligere, ut det innocentibus astutiam, puero autem iuniori sensum et cogitationem. His enim auditis, sapiens sapientior erit: qui autem intelliget parabolas atque obscurum sermonem, dicta sapientium, et enigmata eorum. Sed quis sapiens, et quis prudens, hec sine spiritu  Dei liquide comprehendat? Hec sunt que inuestigare et comprehendere, et plene nosse iubemus. Gregorius papa Urbis beatissimus in libro tertio secundum litteram de Petro apostolo, ubi Simonem arguit: Pecunia tua tecum sit in perditionem : qui enim non ait est, sed sit, non indicatiuo modo, sed optatiuo se hec dixisse signauit. Hinc Elias duobus quinquagenariis ad se uenientibus dixit: Si homo Dei sum, descendat ignis de celo, et consumat uos . uide quia hac arte utebatur. Multa quidem erant de his rebus testimonia describere: sed ne nimis fastidiosum sapienti uideretur, parua ex multis sufficiant doctis. Sed et aliqua, meipso uocante, utcunque ascribam. Apostolici et santissimi uiri, nec semper sophistice, nec frequenter  lac potum dederunt: nec crebro solidum cibum. Non aliquoties simplicia, non diu sublimia, sed ut Spiritus dabat eloquia; unde et Psalmista: Audiam quid loquatur in me Dominus Deus . uide quid sanctus Gregorius papa Urbis dicit: In cunctis namque fidelibus Spiritus uenit, sed in solo Mediatore permanet, qui eius humanitatem nunquam deseruit, de cuius diuinitate processit. In illo igitur permanet, qui et solus et omnia semper potest; nam fideles qui hunc accipiunt, cum signorum  dona semper ut uolunt habere non possunt. Sed et illud quod in Epistola Paulus ad Hebreos scripserit: In semine tuo, quod est Christus : non secundum liberalem artem, sicut dicitis, scripserit; ut reor, per allegoriam protulit: quia in ipsius Cantici Abrahe titulis sic adnotatum est: Benedictio qua benedixit Deus Abrahe in repromissione seminis eius, qui est Christus, et gentium uocatione. Ibi enim positum est: Multiplicabo semen tuum sicut stellas celi, et uelut arena que est in littore maris . Tropice et hyperbolice locutus est: quis enim non uideat, quod sit incomparabiliter amplius arene numerus, quam esse hominum omnium ab ipso Adam usque ad terminum seculi, quanto magis solum semen Abrahe? Que utique  tropica est, non propria.

6. Illud porro quod acriter refutare uobis uisum est, et pene non equo animo dicentem audire, [c 1Kb] et quid a beatissimo Augustino in expeditione Psalmi tricesimi septimi senserit, legimus. Ergo uox erat infirmitatis, uox erat nostra qua [d 1Kb] dictum est: Quare me dereliquisti?  Quid de hoc beatissimus Hieronymus scripserit, quid nobis custodiendum tradiderit, inter cetera cuidam sic instituit: Corde enim creditur ad iustitiam, oris autem confessio fit ad salutem . Filius Dei non est filius hominis: Filius Dei est, non est filius hominis. Unigenitus Dei est: qui uero filius hominis est, primogenitus est, et propter susceptorem suum unigenitum Deum, et primogenitus dicitur, quia in eo est  unigenitus. Denique de primogenito Apostolus sic ait: Primogenitus in multis fratribus  qui in eum crediderunt. Non ergo natura unigeniti est primogenitus, sed propter societatem unigeniti Dei unigenitus est. Primogeniti autem natura est primogenitus non causa societatis, quia nullus ex mortuis resurrexit ad immortalitatem, nisi ipse primus et exemplum per resurrectionem omnibus sequentibus edidit. Et ideo Apostolus dicit: Qui est primogenitus ex mortuis . Idem iterum ad Romanos: Ut sit ipse primogenitus in multis fratribus. Et quia unigenitus et primogenitus due nature sunt, diuina et humana. Nam et diuersitas harum naturarum in elocutione Euangeliorum ostenditur. Fidei nostre igitur non conuenit ut iehsu  Christus mentiatur, quia ipse est ueritas. Cum ergo ita sit, ipse de se dicit: Qui me misit mecum est, nec me dereliquit : et alio loco: Deus, Deus meus, quare me dereliquisti?  Quia Deus hominem susceperat, et per mortem crucis relinquendus erat a Deo usque ad resurrectionem: fidei ergo nostre sic conuenit, ut homo dicat ad Deum suum. Quare me dereliquisti? Unigenitus autem Deus qui inseparabilis est a Patre dicat: Qui me misit mecum est, nec me dereliquit. Sanctus Augustinus  contra Priscilianos: Neque enim illa susceptione alterum eorum in alterum conuersum atque mutatum est: nec Diuinitas quippe in creatura mutata est, ut desisteret esse creatura: nam si substantia hominis in Diuinitate conuersa est, augmentauit aliquod Diuinitatis. Sed absit ut augmentum recipiat ineffabilis plenitudo. Manet ergo utraque Filii natura et una persona. Beatus Leo apostolice sedis antistes ad Flauianum Constantinopolitanum: Et sicut forma serui Dei formam non ademit, ita forma Dei serui formam non minuit. Et paulo post: Et sicut uerbum ab equalitate paterne glorie non recedit, ita caro naturam nostri generis non reliquit. Item Hieronymus in Commentariis Euangeliorum secundum Mattheum: Dixit Dominus Domino  meo, sede a dextris meis, donec ponam inimicos tuos scabellum pedum tuorum : dictum est hoc non secundum id quod de eo natus est id Dauid, et [a 1Kb] secundum id quod ex Patre natus semper fuit, preueniens eum ipse sue carnis Patrem. Item sancti Athanasii Alexandrine urbis sedis episcopi sancti et confessoris, ad Epictetum Corinthiorum episcopum: Quomodo autem uel dubitare ausi sunt qui dicuntur Christiani, nisi Dominus qui ex Maria processit Filius quidem substantia et natura Dei est. Quod autem secundum carnem, ex semine Dauid est, et carne sancte Marie. Item in libro sancti Ambrosii et confessoris Mediolanensis Ecclesie, quod misit ad imperatorem Gratianum inter cetera in libro secundo: »Inde illud quod lectum est, Dominum  maiestatis crucifixum esse [b 1Kb] , putemus, sed quia idem Deus idem homo per diuinitatem Deus, per susceptionem carnis homo Christus iehsu Dominus maiestatis dicitur crucifixus.« Et post pauca: »Seruemus, inquit, distinctionem Diuinitatis et carnis. Unus in utroque loquitur Dei Filius, quia in eadem utraque natura est. Et si idem loquitur, non uno semper loquitur modo: intende in eo nunc gloriam Dei, nunc hominis passiones. Quasi Deus loquitur que sunt diuina, quia uerbum est: quasi homo dicit que sunt humana, quia in ea substantia loquebatur. Item eiusdem in libro Incarnationis Domini contra Apollinaristas: »Sed dum hos redarguimus, emergunt alii, qui carnem Domini dicunt et Diuinitatem unius nature. Que tantum  sacrilegium inferna uomuerunt? Iam tolerabiliores sunt Ariani, quorum per istos robur perfidie adolescit, ut maiore contentione asserant Patrem et Filium et Spiritum sanctum unius non esse substantie [c 1Kb] , quia isti Diuinitatem Domini et carnem substantie unius dicere tentauerunt:« Item infra: »Et hi mihi frequenter Niceni concilii se tractatum tenere commemorant. Sed in illo tractatu Patres  nostri non carnem, sed Dei uerbum unius substantie cum Patre esse dixerunt: uerbum quidem ex paterna processisse substantia, carnem autem ex uirgine esse confessi sunt.«

7. Et quia nobis scribere preuidisti quod in Ephesina synodo continetur, ubi ad locum sic adnotatur: Si quis confitetur carnem Dei uiuificatricem esse et propriam ipsius uerbi Dei Patris, sed uelut alterius preter ipsum coniuncti eidem per dignitatem, aut quasi diuinam habitationem habentis, ac non potius ut diximus, uiuificatricem esse, anathema sit. Si enim dicis quia propria est Dei Patris, quod sancti Patres minime credo ut ita dixerint, ergo Sabellianam heresim secutus uideberis, qui dicis quia propria est caro Dei Patris, et iterum propria est uerbi.  Quod sancta synodus Ephesina minime decreuit. Etenim inter cetera noster uincentius, dicis, cuidam implorans taliter dicit: Illa facies quam post meridiem colonus paradisi ferre sustinens fugiit, et post pro illius et stirpis eius transgressione sputis ab infidelibus sordidata est, ita uobis dum in igne uenerit iudicare seculum, in tranquillitatis et pacis specie sese iubeat demonstrare. uide ne contrarium uideatur quod supra a sanctis Patribus probatum est. Si illa facies, quam colonus paridisi fugiit, subiecta creatura fuit, et creatura corporea; sed non de semine Dauid nata, sed nondum diuinitas ex stirpe Dauid corporata, sed nondum in tempore nata. Et quid sentiendum est de eo quod Apostolus dicit, quia factus est ex semine Dauid secundum carnem, qui  predestinatus est Filius Dei . Predestinatur enim, uti preclarus Hieronymus dicit, qui nondum est. Et quid arbitrandum est de anima Iesu, de qua ait: Tristis est anima mea usque ad mortem ; et de qua: Potestatem habeo ponendi animam meam ; et item: Anima mea turbata est usque ad mortem , que non de semine Dauid descendit. Nunquid et ipsa anima in ipsa facie iam tunc posita erat? Quomodo ergo dicemus uerus Deus et uerus homo, et a matre natus tempore, sed sempiternus a Patre. Et: Induit carnem, sed non exuit maiestatem; ueram carnem ex maternis uisceribus tantum sine peccato.

8. Quod nos grauiter molesti estis, et quod non tantum pugnis et calcibus, sed crudis trauibus multare  iussistis pro tardato reciproco, et codicis uestri transmissu, fateor me non mediocriter erratum. Meliora sunt uerbera fidelis amici, quam oscula fallentia inimici . Legimus apud antiquos philosophos, cum discipulorum Antisthenes [d 1Kb] nullum reciperet, et perseuerantem Diogenem remouere non posset, clauam minatus est, nisi abiret; cui ille subiecisse dicitur caput, atque dixisse: Nullus tam durus  baculus est qui me a tuo possit obsequio separare. Et ego cum eo dicam: Nullus tam durus sermo esse potest, qui me a uestra caritate, a uestraque dulcedine possit disrumpere.

9. De trium uero ancillarum uestrarum migratione ex ore patris communis audiui integre: Nolite contristari, sicut et ceteri qui spem non habent . Dominus dedit, Dominus abstulit, sit nomen Domini benedictum in secula . Oportet nos per multas tribulationes uenire ad Christum, Domino dicente: Mundus gaudebit, uos autem tristabimini, sed tristitia uestra uertetur in gaudium . Mereamur tecum coadunes otius siste [a 1Kb] communes. Salutare presumo per os uestrum omnem decorem domus uestre. Salutat uos domna Froisinda cum filiis suis, sani et incolumes, et tritici multitudine  locupletes. Direxi uobis illum [b 1Kb] glossematum et ephemerides, indesinenter gratias referens. Merear uestram iucundam accipere scriptam. Finit.



Iu. ITEM EPISTOLA ALuARI IOANNI, CUI SUPRA, DIRECTA.

Aurelio Flauio IOANNI Paulus ALuARUS.

1. Engloge emperie uestre sumentes eufrasia [c 16Kb] , imo energie percurrentes epitoma, iucunda facta est anima, dum uel sere dilecti meruit cognoscere commoda. Unde quia prolixa facundia oratorum more rethoricari est uisa, et contra tenuitatis nostre inscitia magna [d 1Kb] doctorum usus es flumina, ne iperbatonicis [e 1Kb] casibus seruiam, et que cupio non expediam, sed inuoluam; breuiter ac succincte defensionis mee  ordiam telam.

2. Pretermitto enim demulcationis disertioris uestre preconium, quo caput meum ungens niteris mellitum mihi infligere gladium. Et ne onerosus multa dicendo fiam legentibus, ea tantum meus sermo licet segniter texeat, que sententias doctorum a te prudenter digestas mihi consentaneas doceat, nec aduersarias eo animo quo cupis ostendat. Ac in primis, mi dilecte, hoc responsum habeto, sententiasque doctorum a me tibi directas, a te integerrimas conseruatas memento, nec usque nunc alio dictas a te ostense sunt modo; sed ita ut a me cognite, et tibi, reuerendissime, destinate, hactenus tenori seruiunt suo. Miror uero [f 1Kb] censuram uestram  eximiam, et mirabilem mihi bene notam industriam, cur non ipsa testimonia limatiori intentioni rimasti, eaque maiorum solertia indagatione strenua alio modo digesta [g 1Kb] probasti: nisi forsitan quod ibi aliud intelligeres elucere tibi, penitus non uidisti. Unde quia intemerate manent, a te nunquam in alium uise sunt sensum deflecti, nunc millia millium [h 1Kb]  testimonia si cupis concerpe: mihi, ut credo, nichil eorum interrogatione infligens damni, quia non aliorum contra me dimicatus es armis, quam eorum quibus expugnatus es telis. Et dum mihi testificent, tibique iterum, ut putas, suffragium prestent, non puto ut cuiquam uideatur prudenti, in eo quod nichil prestant, esse mendaces, et in eo quod tibi fauent, esse ueraces. Nisi forsitan sententias eorum in rixam mittis, et contraria eos sibi dixisse contendis: quod si taliter utique sentis, a catholica pace nostraque dissentis. Et hec ita digerere uolui in principio, quasi eas iam contra me forte exprobrarent in prelio.

3. At cum constet in plerisque non loco congrue posite; quod [i 1Kb] mihi obest, si totius eorum instruas  aciem, dum aliorum, non meam, destruis classem? Ex sancto enim Hieronymo aliqua mihi [i 1Kb] , et ex eodem itidem ipsa [i 1Kb] recepi. Sed nunquid sibi ipse contraria docuit, aut aliud hic, aliud ibi quasi sui oblitus proferret? Quod si fecit, non contra me facundia tua tonauit, sed contra eum ipsa eius dicta surgeuit. Audi ergo, uir prudentissime, et Romane dialectice caput, non hoc more [k 1Kb] usos fuisse priores, nec nostros per has contrarietates discursasse maiores. Prius enim extenuabant obiecta, et sic demum satagebant assertionis sue firmare commenta. Ac si forsitan placuisset prius firmare propria, denuo tamen aduersarii destruebant opposita, nec nullatenus ea omittebant illesa.

4. Sed nunc ad propositum reuertamur, ipsasque  totas sententias singillatim rimemus. Ais enim: Nam de quo ait Apostolus: Et si imperitus sermone, sed non scientia , non semper imperitus fuit. Ecce si non semper, saltim uel aliquando imperitum affirmas; et utrum in sermone, an in scientia, non lucide narras: nisi quis ille peritus dictum tuum totum percurrat, et plane te eum in scientia imperitum dixisse cognoscat. Quod ille de se protinus negat dicendo: Etsi imperitus sermone, non tamen scientia. Dum se non scientia imperitum, sed sermone dicat, quis tanta hebetudine possessus audeat e contrario affirmare eum non sermone, sed scientia imperitum fuisse?

5. Dicis enim: Erat tamen in magnis profectibus, et aliquod in se uelut nutabundus eloquitur, cum  dicit: Macero corpus meum, et in seruitutem subiicio, ne forte aliis predicans ipse reprobus inueniar , et quidem hec beatissimum Hieronymum dixisse cognouimus: sed nichil ad ceptum negotium hoc pertinere probamus. Dum enim dicit: Erat quidem in magnis profectibus, ostendit eum nichil minus habuisse perfectionis. Et dum addidit: Tamen ueluti  nutabundus eloquitur, non hic de imperitia, sed de humilitate digeritur: quia sancti et perfecti uiri, etsi ad summam uirtutem proficiunt, se semper necdum apprehendisse conquirunt [a 1Kb] . Hic enim ubi in conflictu est positus, quasi dubitans de se ipso est elocutus. Nihil enim hic aut de scientia, aut de uerborum posuit disciplina, sed tantum operum suorum digessit certamina. Unde et addidit: Macero corpus meum et in seruitutem subiicio, ne forte aliis predicans ipse reprobus efficiar. Macerat enim corpus suum per illa que in alia Epistola triumphorum suorum enodat tropea, per infamiam et bonam famam, per gloriam et ignobilitatem , perque [b 1Kb] illa omnia que in ieiuniis, et uigiliis, in periculis, in damnis, in plagis, uel ceteris innumerabilibus  quibus subditus est disciplinis.

6. Quid hic ad ea que inter nos acta sunt congruum, quid tibi consentaneum, quidue mihi ibidem exstat aduersarium plane non uideo, nec aliquem uidere perpendo. Adiicis in consequentibus dicens: Et ad Philippenses scribens quiddam in se minus adhuc esse quam postea assecutus est perfectionem ostendit. Ecce et hic iterum imperfectum predicas atque confirmas, quasi nobiscum de perfectione eius aut de imperfectione contendas. Nisi forte nullam perfectionem sanctis uiris citra grammatice artis scientia putas. Ait enim: Conformari se morti Christi, si quo modo occurrat in resurrectionem que est a mortuis . Non enim diceret, si quo modo, si ei iam tum res indubitata uideretur.  Ista ut quid posueris, pro certo non intelligo, nisi forsitan legentibus scripulum [c 1Kb] imponere uoluisti, quod absit a sensibus tuis, reuerendissime: dum enim dicis: Si quo modo occurat in resurrectionem que est ex mortuis: et addis: Non enim diceret si quo modo, si ei iam tunc res indubitata uideretur; ostendis non ex deliberato apostolicam resurrectionem credidisse, sed dubio hoc eloquio temperasse, quod multo longeque aliter a doctore illo intelligendum est dictum fuisse, quod non hic accepimus uentilandum. Hoc solummodo proferam te in uacuo hoc opere desudasse, et incongruenter negotio sententias posuisse. Item ais: Sed et in consequentibus eiusdem Epistole hec eadem ostendit cum dicit: Non quod iam consecutus sum, aut perfectus; sequor  autem ut comprehendam in quo comprehensus sum a Christo . Hic mihi respondeas uelim. Nunquid grammaticam sequere se dixit? aut in arte Donati se a Christo comprehensum cognoscit, ut hec tua nobis solertia pro grammatica certantibus proferat [d 1Kb] quod ille uir tantus pro uirtutum culminationis summa protestat? Sequitur: Ego me, frater [e 1Kb] , ego me ipsum nondum arbitror apprehendisse . Quid obsecro? Grammaticam et liberalem artem  iuxta te Donati, non te pudet, dilecte, tam infirmiora parti tue testimonia uti, tamque alio opere congruentia huic nostre assertioni aptare?

7. Sequitur in epistola tua: Quod si qui arbitrant per humilitatem dictum, uideant in consequentibus quam magna de profectibus suis memorat, cum dicit: Ea quidem que retro sunt obliuiscens, ad ea que ante sunt me extendens, secundum propositum sequor, ad palmam superne uocationis Dei in Christo Iesu . Nescio hic contra quem dimicas, quemque huius sententie ancilla [f 1Kb] trucidare festinas. Nunquid de perfectione aut de imperfectione fuit contentio nostra ut totius [g 1Kb] contra hec certet inuectio uestra? nisi forsitan ea que retro uides ab eo oblita grammaticam dicas. Dicis enim: Quicunque enim perfecti sumus,  hoc sentiamus : in quo ostendit duplicem esse perfectionem; unam que est in expletione uirtutum; secundum quam dicit, quod etiam sit perfectus. Ecce illa de qua ipse dicit: Etsi imperitus sermone, non tamen scientia: peritie enim scientie uirtutum perfectio est. Dic aliam perfectionem: utique illam quam dicis: Nunquid et peritia non est de uirtutibus? Sed quam peritiam hoc loco significare uolueris, pene tertius nescio: Utrum operum, an uerborum non satis aduerto. Si operum, non refello; si uerborum, in tantum reiicio et recuso, ut eam stultitiam eloquio firmem diuino. Dicit enim Apostolus: Sapientia huius mundi stultitia est apud Deum . Unde et ad Corinthios: Que stulta mundi elegit Deus ut confundat sapientes  . Quos utique sapientes? Nunquid nostros sanctissimos Patres, et non potius grammaticos, philosophos, et rhetores? uides confusos esse quos sequendos predicas, et multa extollis laude. Et alibi idem Apostolus: Ego cum uenissem ad uos, fratres, non ueni per sublimitatem sermonis, ut sapiens annuntians uobis testimonium Christi . Que est enim sublimitas sermonis, nisi regule per metaplasmum et tropos Donati? uides Apostolum non per eosdem aptare gressum, sed per simplicitatem Christi scire Dominum Iesum Christum; unde et in consequentibus addidit: Non in doctis humane sapientie uerbis; sed in doctrina Spiritus, spiritualibus spiritualia comparantes . Attende quid dicat: Non in doctis humane sapientie uerbis.  Que est hec humana sapientia, per cuius doctissima nequit Apostolus incidere uerba, nisi in hec tua laudabili [h 1Kb] regula, in qua putas totius perfectionis existere summa? Conspicis humanam sapientiam ab Apostolo nuncupatam, quam tu importune asseris esse diuinam. Fides enim nostra, ut Apostolus ait, non est in sapientia hominum, sed in uirtute Dei. Sapientiam autem loquimur, inquit, inter perfectos. Sapientiam uero non huius seculi, neque principum eius,  qui destruuntur; sed loquimur Dei sapientiam, in ministerioque [a 1Kb] absconditam, quam nemo principum huius seculi cognouit . Peto ut respondeas mihi, que hec credenda est sapientia huius seculi, uel principum eius, a qua nos Paulus auertit, seque ignotum his disciplinis celebrare non pudet? Dicit enim Dominus per Isaiam: Populum impudentem non uidebis, populum alti sermonis, ita ut non possis intelligere dissertitudinem lingue eius in quo nulla est sapientia , uidelicet, et [b 1Kb] in hoc loco ait destina [c 1Kb] noster Hieronymus, philosophorum et oratorum mundi, qui applaudunt sibi in eruditione et eloquentia seculari, quorum omnis ornatus in uerbis est. uides Donatistas tuos depinctos, et stultos a Deo, qui sapientia uera est, comprobatos.

 8. Illud uero quod sanctum Hieronymum ad magnum oratorem loquentem producis, initium epistole considerare debes, et ut quid hoc deuenerit enodatius explicare. Ait enim: Quod autem queris in calce epistole cur in opusculis nostris secularium litterarum interdum ponamus exempla, et candorem Ecclesie ethnicorum sordibus polluamus, breuiter responsum habeto. Aduerte quid dicat: Interdum ponamus exempla: per quod ostendit non semper, nec ubique, sed ubi necessitas cegerit hoc non sine aliquo utere periculo, ut in consequentibus de beatissimo Cypriano retulit dicens: Cyprianus, uir eloquentia et martyrio pollens, Firmiano narrat et mordetur, cur aduersum Demetrianum scribens testimoniis usus sit prophetarum et apostolorum, que  ille ficte commentitia esse dicebat, et non potius philosophorum ac petarum, quorum auctoritate ut Ethnicus contraire non poterat, sicut et a te digestum mihi in adiutorium aduersante animo dictum Hieronymi fuit, ubi mulieri captiue radendum [d 1Kb] caput, supercilia, et omnes pilos corporis predicis amputandos, et sic eam in spiritualibus producendam amplexus. Sufficit mihi quod captiuam nominas, et non ciuem, uel indigenam, seu colonam. Nec mihi, reuerendissime, non pro uerborum folia [e 1Kb] dictum, sed pro librorum gentilium lectione profertum est. Quos uti [f 1Kb] non ad honestatem debemus uerborum, sed ad fructus sensuum seu sententiarum: et sic ubi in eisdem aliquid fidei Christiane inuenero congruum, mihi uindicem totum,  et excusso a Goliath gladio, amputem ipsius impiissimi caput proprio telo, sicut illa que de libris beate memorie Augustini exscertus [g 1Kb] es de Mercurio pro uano idolo, uel illa que de sibyllarum mecum legisti uaticinio. Sic et Apostolus necessitate compulsus pleraque ex ipsis contra eosdem est prosecutus, non se per eorum dirigens regulam, sed eos ad  suam redigens formulam. Ex ancilla Isreliticam, ut professus est, faciens, non ex utero Isrelitam seruum captiuum instituens. Sed dic mihi, obsecro, huius Donati deuii regulam integram tenes, aut mediam, rasam et capillorum spiritudini plenissimam, ac capillorum setis bellosam? Et si rasam capite, superciliis unguibusque desectam, expone quid caput, quid supercilia, quid ungues, quid ex ipsa significari censendi sunt pili, quos radendos ante uestrum predictum legis styli [h 1Kb] . Quod si aliquid ex eadem seris, iam non perfecte grammaticus eris. Paulus namque apostolus qualiter huius captiue radat pilos absculta. Atheniensibus enim dicit: Pertransiens enim et contemplans culturas uestras, inueni et aram in qua suprascriptum: Ignoto deo; quod  itaque ignorantes uos colitis, hoc ego annuntio uobis . Scriptio autem are non ita erat ut Paulus asseruit: Ignoto deo, sed ita: Diis Asiis, et Europe, et Africe, diis ignotis et peregrinis [i 1Kb] . uerum quia Paulus non pluribus indigebat ignotis, sed uno tantum Deo, singulari uerbo usus est, ut doceret illum Deum suum, quem Athenienses in are titulo prenotassent.

9. Hoc autem, ut Hieronymus ait, Paulus faciebat rare, ut loci potius quam ostentationibus opportunitas exigebat. uides quia rare hec faciebat, et non semper, pro opportunitate loci, non pro regula semper sequendi atque pro libris gentilium in confirmatione dictorum suorum, non pro arte Donati accipe dictum. Nam tua testimonia non tibi suffragium  prebent, sed mihi. Si uero diligenter Epistolas Apostoli totas rimaueris per coniunctiones et propositiones non congruis positis locis, eum ignarum protinus huius Donati arte euidenter atque aperte uidebis. Quod autem de Salomone posuisti non eum grammaticum approbasti, sed ex libris rhetorum uel dialecticorum aliqua posuisse firmasti. Dicit enim et proposuisse nonnulla, et aliqua respondisse. Ubi enim dicitur nonnulla, et aliqua, apertum est quod pro opportunitate loci non omnia, sed quedam fuisse ad rem pertinentia, ut libitum illi fuit, excerpta [i 1Kb] . Nec credendum quod uir Hebreus, et in tauernaculo [k 1Kb] sermone doctissimus, latini hominis sequeret regulas, aut per Donati discurret bullas [l 1Kb] , ut omissa sanctissime lingue flumina, necdum adhuc  in cruce Domini lingue sacrate, auxilia queret peregrina. Paulus uero non metrorum gentilium legibus, pedibusue, ut dicis, seruiuit, sed Epimenides uersiculo usus fuit ab alio condito, sibi tamen in necessaria commodatum. Inepta sunt hec et friuola; quin potius ostende, ubi ipse apostolici uiri per huius tua exculti sunt disciplina.

 10. Quod uero Iuuencum asseris Euangelium sub metrica misisse lege, audi hoc in laudem eum fecisse Christi, ut quidquid ex hoc inesse sibi dolebat sordidum, per laudem Dei pulchrum redderet atque excultum. Et quia eo tunc tempore magis quisquis uersibus operam dabat, propter eloquii uenustatem, et per occasionem dissertitudinis, gentilium seruiebat errori, dum legerent uirgilii Aeneidos, et flerent Didonem exstinctam, ferroque extremo secutam, uel spretam iniuriam forme, et rapti Ganimedis honores, fallacem donum Minerue, et dolum Iunonis inique; ne his erroribus, sordibusue inquinarentur Christiani, preuisum [a 1Kb] est, ut metrice miracula canerent Christi: ut inlecti metrica dulcedine, simul et non mendacio, sed ueritate propriis inhererent, mellifluum  libando saporem, ethnicorum respuerent sordidum, spurcissimumque fetorem, secundum quod Sedulius in prefatione operis Paschalis Calcidonio prosatice ait. Quod ipsa tua sagacitas, si maluerit, inuenire ualebit.

Quod autem nobis ueterem hereticum Origenem, precipuum doctorem dicens, in testimonium producis, quem a Patribus damnatum ipse non nescis: scias me eius non terreri dictis [b 1Kb] , etiam si contra me existerent, potiora. Ipse enim est qui dixit, Ars magica mihi non uidetur alicuius rei subsistentis uocabulum; sed etsi sit, non est operis mali, nec quod haberi possit contemptui. Puto te uirum prudentissimum hec ab eodem dicta non probare, uel cetera que in libris Periarchon digessit non dubito  te fortissime refutare. Magos uero illos uale prophetie [c 1Kb] commotos fuisse certissimum est. Sed prophetia a Deo illi inspirata, non ab arte Donati inuenta. Debes elehel [d 1Kb] , nempe filio Huri, fili Hor, qui repletus exstitit diuino Spiritu , quid cupias affirmare non intelligo. Nunquid dixi a Deo sapientiam nulli hominum datam, aut negaui omnem scientiam a celestibus a Deo creature sue delatam, ut huius, et Eliab filium Bacisamat [e 1Kb] , mihi enarres gesta? Imo libere profiteor: Omne datum bonum, et omne donum perfectum desursum a Patre luminum esse : et hoc namque donum fuit perfectum, quia in honore sanctuarii Dei exstitit consecratum. Nunquid artem Donati donum poteris firmare perfectum? Sed ut consentiam sententie tue,  fac quia donum sit perfectum, datumque sit optimum. Nunquid dixi in omnibus et in omnia penitus reprobum? Nunquid non sunt hec uerba Epistole mee: »Sanctos et apostolicos uiros non uerborum compositionibus deseruire, sed sensuum ueritate gaudere; neque per artem liberalem Donati, sed per simplicitatem currere Christi.« Si hoc displicet, et refutari magis quam sequi placet, contrariam sententiam forma [f 1Kb] ut dicas, sanctos et apostolicos  uiros non sensuum ueritate gaudere, sed uerborum compositionibus deseruire; neque per simplicitatem currere Christi, sed per artem liberalem Donati. Et plane tunc in responsione non unum tantum diem desudem, sed totius mee tempus [g 1Kb] uite. Sensus enim hominis, quem Plato in cerebro, Christus monstrat in corde hec omnia adinuenit, non ille ob eadem [h 1Kb] inuentus fuit. Unde liquide constat, qui sensum columen [i 1Kb] gerit, nunquam aliunde suffragium artis inquirere, quem in se sibique iterum preuidit esse. Ille enim Donati querat auxilium, cui debilitas inficit gradum. Nobis tamen quorum Christus, qui est sapientia uera, instruit, fouet, et erudit intellectum; ut quid per gentilium uagabimus delubra, cum constet nostra totius doctrinarum fontibus  opleta uitalia. Unde sancti et apostolici uiri, etsi per peritiam Donati uisi sunt loqui, non ab eodem credendi sunt fuisse instructi, sed ab eo qui hoc ipsum tenue eidem congessit gentili. Non enim apostoli, aut prophete, quasi ex opere regulis deseruierunt humanis, sed columi [i 1Kb] sensu qualiter proferenda essent instrumentis preuidebant diuinis.

11. Quod uero tres pueros dicis grammaticam docuisse, miror te prudentem hominem tam leuiter opinasse, ut Chaldaicam disciplinam grammaticam asseras, cum grammatica Greci dicatur, et ipso nomine facie tenus quid sit apertius indagetur. uerum quia editione Symmachi pro Hebrea es usus, atque quasi ignotis in aliam alterius loco inducere  es uisus, regi Nabuchodonosor profani iussionem nobis in doctrinam formans, et quod ille pueris captiuis fecit, nobis liberis facere mandans; audi quid inde noster Hieronymus sanctissimus sentiat: Nota, ait, quod Deus dederit sanctis pueris scientiam et disciplinam seculariam litterarum in omni libro, pro quo Symmacus interpretatus est artem grammaticam, ut cuncta que legebant intelligerent, et spiritu Dei de Chaldeorum scientia iudicarent. Et siquidem rex gentilis eos causa eruditionis ad scholasticam doctrinam posuit, sed Deus illis ad conuincendos sapientes Chaldeorum multiplicem sapientiam dedit. Animaduerte quia Deus dedit eis intelligentiam et scientiam, ut de Chaldeorum scientia ipsos refutaret Chaldeos. Et notandum quod non ab illa disciplina uel ab eisdem  deceptoribus sunt docti, sed a Deo decuplo sunt inlustrati: ut intelligas non arte eos hoc fuisse assecutos, sed Dei munere, ad quod necessarium erat, inspiratos. Discunt autem, ut ait Hieronymus, non ut sequantur, sed ut iudicent, atque conuincant. Quomodo quispiam aduersus mathematicos scribere imperitos mathematicos risui pateat [k 1Kb] , et aduersus philosophos disputans ignoret dogmata philosophorum. Et nos, Reuerendissime, grammaticam sic dicimus  consequamur, sed destruamus et conuincamus, quisquam nec per hec gressus dirigit, et destruit semitam quam incidit. Danieli amplius conceditur, dum solutiones uisionum adiiciuntur, ut per hoc regia infula decoraretur, et ad quod opus erat sublimior haberetur. Nam decuplo dicitur in eos fuisse quam in omnes ariolos et magos: et utique non puto te hoc non refutare, ut pueros Dei magorum artibus approbes deseruisse. Sed utique decuplo, quia que illi per artes et argumenta nefanda cognouerant: isti inspiratione Dei contrariis uiis, id est, non id eodem quo illi ordine assecuti fuerant: ut per hoc sapientia diuina humanam refutaret scientiam, et destrueret, que in eruditione tota coniicitur esse prudentia.

 12. Quod uero sanctum Gregorium indicatiuum et optatiuum modum scisse conuincis, scito eum non ignarum harum fuisse penitus disciplinarum [a 1Kb] , sed hanc artem et peritissime nouisse, et cautissime precauisse. Nam ipse est qui in principio locutionis sue ait: Absit ut uerba tanti oraculi sub uerbis perstringam donati. uerum ubi opportunitas loci exhibuit, non eiusdem regule deseruire, sed ipsam regulam in suo sibi potius non utere; sed fortissime professus sum, et hucusque profiteor, non eosdem [b 1Kb] ipse regule se subdere. Nec curare de eloquii rectitudine, cum sensum in tuto illam posse [c 1Kb] habere.

13. In finem questionis dicis: Apostolici et sancti  uiri nec semper simplices in dictis, nec semper sophistici. Et ego e contrario respondeo liuere: Apostolici et sancti uiri et semper simplices in dictis, et semper sophistici. Semper simplices, quia uerba proferunt pura, et sincerissima ueritate plenissime mera; semper sophistici, quia nec una ab eis sine sacramento prolata est iota: inuoluta sunt, et aperta; plana, et alta; parua, et magna; mystica, et succincta. Nitent quidem, ut magnus ait Hieronymus, in cortice, sed dulcius in medulla est. Qui esse uult nucleum, frangit nucem. Nec sic clausa est, iuxta clarum Gregorium, ut pauesci debeat. Nec sic patet, ut uilescat. Audi denique quid de hoc beatissimus senserit Augustinus: Institui animum intendere in Scripturas sanctas, et uidere quales essent: et ecce  uideo rem non compertam superbis, neque nudatam pueris, sed incessu humilem, successu excelsam, et uelatam mysteriis. Quod si non sunt semper simplices, nec semper sophistici, ut ipse uisus es approbare, apertum est quod per regulas non decursarunt Donati, dum uel in aliquibus simpliciter sunt locuti. uides quia mihi tua omnis palestra desudat, et tua inuectio mihi palmam uictorie parat: hic apparet ut diuino commoti Spiritu prout opportunitas loci  erat eis concessum, aut per regulas aptabant gressum.

14. Nec fas est, ut qui regulariter et per quamcunque artem incedet, quandoque ab illa sibi posita formula deuiando pererret. Dicis enim: Nec frequenter lac potum dederunt, nec crebro solidum cibum: non aliquoties simplicia, non diu sublimia; sed ut spiritus dabat eloquia. Ut coniicio [d 1Kb] , ista omnia grammatica deriuare conaris, et sublimia et solidum cibum, significatam artem Donati cupis; lactem uero et simplicia nostram designare inscitiam; nec aduertis quo fine talia precidis dicta, dum dicis: Sed ut Spiritus dabat eloquia. Non hec, mi reuerendissime, pro oratoriis debes accipere pompis; neque pro spumosarum pompegi [e 1Kb] insanis  uesicis; sed pro doctrinarum differentia, qua omnibus omnia factus est, ut omnes faceret saluos . Lacte enim, non solido cibo, ut ait Castissimus, Corinthios potat , cum in infirmitate et tremore, ac timore multo, apud eos fuisse se dicit.

15. Quod uero testimonium Prophete hic usus es: Audiam quid loquatur in me Dominus Deus , plane risum hic tenere non ualeo. Nunquid Propheta pro grammatica, de qua nunc intentio uertitur, dixit audiam quid loquatur in me Dominus Deus? imo plus congruit ut dicat, audiam quid loquatur in me Donatus profanus; nisi forsitan uirgilium, et Homerum, uel ceteros petas, Spiritu sancto dicas esse locutos, et per spirationem diuinam  asseras idola fuisse laudatos; ac sic equales oppleta negare diuinis. Quod uero asseris quod sanctus Gregorius dixerit: In cunctis fidelibus Spiritus uenit, sed in solo Mediatore permanet, qui eius humanitatem nunquam deseruit, et cetera: eadem enim replicas et inculcas, et semel incongrue posita iterando intentas: neque de Spiritus spiratione contendimus, ut dimices contra illud quod nunquam obiectum recolimus.

16. Nam et illud quod dicis quod Paulus apostolus seminibus secundum allegoriam protulerit, uerum est, quia omnia que protulit allegorice protulit, et mystice cuncta intelligendo perdocuit. Sed nunquid allegoria ita inducitur, ut erronea proferatur, et non latine, sed uitio citer [f 1Kb] iuxta te comparetur? At  allegoria, aut mystice tamen per regulam non hoc ordiuit Donati. Aut forsitan tum ibi solum allegorice, ubi erronice; et ibi simpliciter nude, ubi grammatice? Si erroneum dictum per artem Donati eius firmauero, mox allegorice intelligendum id ipsum quod erroneum dicis esse profusum; rogo ut identidem dicas, si absque allegoria eius peritissimum ubicunque probas assertum?

17. Sed quia per artem hoc non locutum fuisse  negare non uales; extenuari hoc per nescio quam olimina cupis. Asseris enim: Hec est benedictio qua benedixit Deus Abrahe in repromissione seminis eius, qui est Christus, et gentium uocatione. Ibi enim positum est: Multiplicabo semen tuum , et cetera. Adiicisque: Tropice et hyperbolice locutus est. Quis enim non uideat, quod incomparabiliter amplius arene numerus quam esse omnium hominum multitudo ab ipso Adam usque ad terminum seculi, quanto magis solum genus Abrahe? Dum nimium contracdictioni inseruis, et ad omne quod dicitur obius [a 1Kb] ire cupis, aliud pro alio respondere te, o dilecte, non uides, non dictum Apostoli per artem Donati digestum affirmans, sed benedictionem Abrahe; nescio quo uertiginis astu  diuertens. Et licet doctoris usus sis in hoc loco sententia, non ita ut estimas, sed aliter retractanda. Audi tamen uerius et honestius quam [b 1Kb] prepones. Audi tuum Isidorum inquientem: »Multiplicabo semen tuum sicut stellas celi; id est Christianam gentem, cuius tu pater in fide subsistis, sic faciam resurrectionis lumine coruscare. Deinde monstrauit illi arenam maris, et dixit: Sic multiplicabo semen tuum [c 1Kb] ; hoc est erit quidem copiosa gens Iudeorum, sed sterilis et infecunda sicut arena manebit.« Ut sic erit non ad numerum multiplicationis comparatiue arene, uel stellarum, referatur, sed ad effectus operum deriuetur. Sic erit semen tuum, non in numero stellarum uel maris arene dixit, sed ad affectus earumdem rerum, quas ei ostendit, signauit: Sic erit  semen tuum. In parte resplendebit fulgore, et in parte sterelitate erit omnimode infecundum [d 1Kb] . Et licet tropice et hyperbolice per superabundantem tropum [e 1Kb] dicatur tamen mystice identidem atque allegorice, facile intelligentia scientibus aperitur.

18. Multa erant que in confirmatione dictorum meorum digererem; sed fastidium lectoribus meis dubitaui ingerere. Sufficit quod beatissimus Augustinus in primo libro Confessionum suarum ita huius artis quod assecutus fuerat peritia defleat, ut pene omnes artis huius peritos in errore maximo deuolutos non siccis oculis lugeat. Et beatus Cassianus cum sodale suo Germano preclaro, pro huiusmodi flentibus discipline reatu, anas tero te [f 1Kb] in collatione quarta decima huiusmodi reciprocationis accepit  remedium. »De hac ipsa, ait, unde tibi purgationis maxima nascitur desperatio citum satis atque efficax remedium poterit oboriri, si eamdem diligentiam atque instantiam, quam te in illius secularibus studiis habuisse dixisti, ad [g 1Kb] scripturarum spiritualium uolueris lectionem meditationemque transferre. Necesse  est enim mentem tuam tandiu illius carminibus occupari, quandiu sibi alia que intra semetipsam recolat, simili studio et assiduitate perquirat, ac pro illis infructuosis atque terrenis, spiritualia ac diuina parturiat. Que cum profunde alteque conceperit, atque in illis fuerit enutrita, uel expelli priores sensim poterunt uel penitus aboleri.«

19. Secundum Hieronymum quod ad magnum oratorem firmasse te applaudis, quod iam alio modo dictum fuisse cognoscis, quid Eustochio dicat idem tu ipse diligentius intuere. »Nec tibi, ait, deserta multorum uelis uideri, aut lyrici [h 1Kb] festiua carminibus metro ludere. Non delumbem matronarum saliuam delicata [i 1Kb] secteris, que nunc strictis dentibus, nunc labiis [i 1Kb] dissolutis, baluutientem linguam indimidiata  uerba moderantur [k 1Kb] , rusticum putantes omne quod nascitur: inde illis etiam adulterium lingue placet. Que enim communicatio luci ad tenebras? Qui consensus Christi ad Belial ? Quid facit cum psalterio Horatius, cum Euangeliis Maro, cum Apostolo Cicero? Nonne scandalizatur frater, si te uiderit in idolio recumbentem? Et licet omnia munda mundis , et nichil reiiciendum quod cum gratiarum actione percipitur, tamen simul bibere non debemus calicem Christi, et calicem demoniorum .«

Et post ista tam fortiora tamque ualentia, innectit alia multo his fortiora. Reuelationem quam sibi dicit a Domino reuelatam non fictis somniis, sed ueris uerberibus sibi inlatam, in qua se ductum ad tribunal  iudicis asserit, et pro frequentatione librorum gentilium acriter cesum in presentia angelorum seu cunctarum uirtutum ostendit.

20. Inspiciamus iterum quid de hoc etiam mirificus sentiat Augustinus: Non curare, inquit, debet qui docet quanta eloquentia, sed quanta euidentia doceat. Cuius euidentie diligens appetitor aliquando nec leget uerba cultiora, nec curat quid bene sonat sed quod bene indicet, atque intimet quod ostendere intendit. Item ipse: Bonis doctoribus tanta docendi cura esse debet, ut si uerbum quod nisi obscurum sit uel ambiguum, latinum esse non possit, ore autem uulgi dicitur ut ambiguitas obscuritasque uitetur, non sic dicatur ut a doctis, sed potius ut ab indoctis dici solet. uides, o eximie, non curasse  doctores in uerbis grammatica uitia, quando in sensibus et profectibus tuta esset sententia. Nunquid non talis est huius sanctissimi doctoris assertio, qualis et mea illa, contra quam ais, professio: sanctos et apostolicos uiros non uerborum compositionibus deseruire, sed sensuum ueritate gaudere; nec  per artem Donati liberalem; sed per simplicitatem currere Christi. Tale est quod ipse dicit: Non sic dicatur ut a doctis, sed potius ut ab indoctis, ut sensuum ueritas pateat, non uerborum compositio tumeat.

21. Quod si forsitan asseris psalmos, et Iob historia, apud Hebreos existere metrica, scias te non insolubili contra nos dimicasse problema. Quia sicut lingua Hebrea erat sancta et inclyta, et in primordio mundi ab ipso Auctore hominum consecrata; ita ipsius lingue metrorum formula non profani et idolatrie [a 1Kb] cultoris est regula, sed aut Moysi litterarum Auctoris commenta, aut certe sancti omnis [b 1Kb] uel prophete cuiuspiam inspiratione Dei sequentibus promulgata. Nos enim pro huius Donati  arte ostendimus [c 1Kb] , ipsamque totis uiribus destruimus, non sanctissime lingue tenorem euacuare quocunque instinctu satagimus; quia certum apud nos ipsos habemus, quod omnis lingua rectitudinis sue habeat regulam, per quam se rationabiliter directe [d 1Kb] diffundit in doctorum hominum pectora: sed tanta est diuine inspirationis eloquia [e 1Kb] , ut non quasi necessitate alienis succumbat eloquiis, sed auctoritate quadam nitatur uiribus propriis. Audi nunc quid Isidorus sanctissimus dicat: Gentilium dicta exterius [f 1Kb] uerborum eloquentia nitent, interius uacua uirtutis sapientia manent [f 1Kb] . Eloquia [g 1Kb] autem sacra exterius inculta uerbis apparent, intrinsecus autem mysteriorum sapientia fulgent. Intende quid dicat: Quod eloquentia inculta sit sacra, et non per  te Donati [h 1Kb] cultata [i 1Kb] . Item ipse: Fastidiosis atque loquacibus Scripture sancte minus propter sermonem simplicem placent: gentili enim eloquentie comparata uidetur indigna. Hic etiam qualiter Scripture sancte sermonem simplicem dicat, queso, perpende. Item ipse: Simplicioribus litteris non est preponendus fucus grammatice artis. Prospicis simplicitatem uerbis prelatam hic esse arti Donati.

22. Absculta quid Damaso Hieronymus dicat: »Demonum cibus est carmina petarum, secularis sapientia, rhetoricorum pompa uerborum. Hec sua omnes suauitate delectant, et dum aures uersibus dulci modulatione currentibus [i 1Kb] capiunt, animam quoque penetrant, et pectoris interna deuinciunt.« Ut reor, probata est secularis scientia demonum  esse eufrasiam. Item in consequentibus quid promat iam dicti absculta emperiam [k 1Kb] . »uerum, ait,  ubi cum summo studio ac labore fuerint perlecta, nil aliud nisi inanem sonum, et sermonum strepitum suis lectoribus tribuunt. Nulla ibi saturitas ueritatis, nulla iustitie refectio reperitur. Studiosi earum in fame ueri; in uirtutum penuria perseuerant. Et tu mihi sanctos et apostolicos uiros per inanem sonum, per famem et macredinem ueritatis, per egestatem iustitie, dicis esse uersatos? Et post multa uirilia [l 1Kb] que te tuaque truncant asserta, Apostoli replicas [m 1Kb] uerba: Si enim quis uiderit qui habet scientiam in idolio recumbere, nonne scientia eius, cum sit infirma, edificabitur ad manducandum, et peribit infirmus in tua scientia, frater, propter quem Christus mortuus est ? Nonne tibi uidetur, ait [n 1Kb] , sub aliis uerbis dicere: Ne legas philosophos  et oratores petas, ne in eorum lectione resquiescas.« Si in lectione eorum scandalum est, multo magis in docendum sacrilegium est. Et post aliqua: »At nunc, ait, etiam sacerdotes Dei omissis Euangeliis et prophetis uidemus comedias dicere [o 1Kb] , amatoria bucolicorum uersuum uerba cantare, tenere uirgilium, et id quod in pueris necessitatis est, crimen in se facere uoluntates [p 1Kb] .« uides hoc etiam crimen necessitatis existere in pueris; et nos gratia liberatos, et etate legitima iam adultos, sub crimina mittere cupis? Item sensibus tuis iam dictum doctorem ad Acalciam [q 1Kb] intromitte dicentem, cum exponere uellet Apostoli dictum: Ne tetigeritis, neque gustaueritis, neque tractaueritis; que sunt omnia in interitum ipso usu secundum precepta et  doctrinas hominum, que sunt rationem quidem habentia sapientie , ait: »Hoc loco quidem coniunctio superflua est: quod in plerisque locis propter imperitiam artis grammatice apostolorum egisse reperimus. Neque enim sequitur [r 1Kb] sed, uel alia coniunctio que solet ei prepositioni, ubi [s 1Kb] repertum fuerit, respondere.« Habes ne ultra, quo neruos tue loquacitatis extendas? Ecce apertis uocibus, et pene palpabilibus rebus, inscium Apostolum tue grammatice legis, et certe sapientiorem ceteris apostolis eum negare non uales.

23. Quod si nostrorum doctorum sententiis de sanctis scriptoribus non acquiescis, ipsorum philosophorum quorum institutus es disciplinis acquiesce euiratis ueribus uerbis et cliuosis. Dicit  enim Porphirius nos intuens in contumeliarum suarum contra Ecclesiam libris: Adherent, inquit,  ineptiis Iudaicarum Scripturarum, in quibus cum absolutio uel explanatio nulla sit, ad quasdam narrationes incongruas inconuenientesque conuertunt, que non tam explanationes sunt his que obscura sunt, quam laude plausumque disserentibus conferat. Nam ea que Moyses agrestici et simplici sermone conscripsit, diuinitus sancita et figuris atque enigmatibus obtecta confirmant, atque ingentibus oppleta mysteriis inflati mente ac tumidi, turbato in semetipsis rationis humane iudicio, sacramenta putant, in quibus se agrestis scriptor explicare non ualet. Ecce philosophus inter suos nobiles, et ex tempore declamator insignis, Moysem imperitum, et agrestem scriptorem explicare non ualentem suis prosequitur orsis. Et utique si eius dicta per artem  decursa uideret, aut eloquenter perite per secularem sapientiam diffusa probaret, non eum tali nomine notandum putaret: sed quia ut uere gentilis in uerba foris ornatum non uidit, fulgorem interiorem rimare nesciuit. An sancti Apostoli dicta ignoranda transiuit, qui Habemus thesaurum absconditum in uasis fictilibus  dicit.

24. Dies mihi, priusquam sententie doctorum, deficient, si omnium doctorum sententias maluero congerere huic nostre assertioni coherentes et ualide. Que quia multe sunt, et pene a nullo penitus sapientissimo explicande, contentus ero istis testimoniis tam [a 1Kb] prefixis, et ad secundam oppositionem me identidem patrum decedentium [b 1Kb] armabo telis. Igitur sententias doctorum a nobis pro unione Filii  Dei digestas de naturarum distinctione ab eisdem depromptas conas [c 1Kb] subruere, eorumque dicta sibi impugnantia non uerens ostendere, nec beati Augustini eloquia destruis, sed sancti Hieronymi contra eum dicta opponis, utrorumque sententiam in rixam mittens, et in seipsos surrexisse atque contra se locutos fuisse ostendens. Sed absit ut hoc credendum alicui uel paululum intelligenti uideatur; tanto magis tibi tanto et tali uiro scientia et liberalibus artibus inlustrato. Nos enim que diximus pro unione persone certauimus: unumque Christum in duabus naturis intelligentibus bene probauimus. Nam quod beatum Hieronymum sensisse contendis, de proprietate naturarum hoc illum proferre sentire debes, non pro unione persone: quia nunquam  duos Christos in quauiscunque scriptura discretos perlegis. Sicut dixit: Non ergo natura unigeniti est primogenitus, sed propter societatem unigeniti Dei unigenitus est. uides quia naturarum explicuerit proprietatem, non persone distinxerit unitatem. Nam utique secundum diuinitatem est Deus, et secundum humanitatem homo est uerus. Sed iterum libere et constanter profiteor in utraque natura unum Christum existere, et unum Filium proprium esse; non duos, ut uisus est Elipandus hereticus nominasse.  Quod autem dicit, quia Deus hominem susceperat, et per mortem crucis relinquendus erat a Deo usque ad resurrectionem, non hoc ideo dicit quod derelictum eum affirmet, quod longe est a sensibus nostris. Sed ut Beatus Libanensis presbyter dixit: Non quod Diuinitas reliquerit carnem suam, sed quod non commoritura erat cum carne sua: quia sic in sepulcro carnem suam commanendo non deseruit, sicut in utero uirginis connascendo [d 1Kb] firmauit. Fidei ergo nostre sic conuenit, ut homo filius dicat: Quare me dereliquisti?  et Deus filius, qui cum Patre equalis est, dicat: Qui me misit mecum est, nec me dereliquit . Et cum ex utroque unus sit Filius, cauendum est, ne aliquis dicat: Homo est mortuus, et Deus eum  excitauit. Hoc illi dicunt qui secundum carnem predicant adoptiuum, et secundum diuinitatem proprium.

25. Dictum uero S. Hieronymi a te, dilecte positum, ita accipiendum procul dubio congruit, quia humanitas derelicta est a diuinitate sua cum qua ipsa tertia est in Trinitate persona. Sed quia diuinitas mori non poterat, ideo quasi in se sola naturaliter humanitas passionem ferebat. Miror tamen quomodo eum hic derelictum a Deo ausus est dicere, cum in tua epistola, dum aliud ais, nunquam derelictum uisus est affirmasse, ubi ex preclaro Gregorio nostra firmatur assertio. Dixisse enim ais: In cunctis namque fidelibus spiritus uenit, sed in  solo Mediatore permanet, qui eius humanitatem nunquam deseruit. Si non est deserta, nec utique derelicta. Que uero ex sancto Augustino contra Priscillianos dixisse intendis, nec mutabilitati uel conuersioni diuinitatem subiacere causaris, certe hec uere contendis, sed contra quem ipse non habes. Neque enim dicimus, aut humanitatem in diuinitatem mutatam, aut diuinitatem in carnem conuersam, nec augmentum eidem simplicissime nature, nec de talibus blasphemiis cum quoquam aliquando contendimus; sed ueraci persecutione firmamus, Deum hominem factum Christum Redemptorem omnium, unum, non duos filios disiunctos et a se personarum diuersitate discretos, sed unum, et per unionem persone proprium, non adoptiuum. Beati Leonis  uerba, et S. Hieronymi ueneranda eloquia, seu Athanasii preclari sententiam diu ac bene rimaui, et tota mihi non aduersata, sed consentanea uidi. Quia non pro persona Christi, que una, est dictum, sed pro naturarum [e 1Kb] proprietate, que in eo bine sunt, cognoui digestum. Beatum Ambrosium identidem talia prosecutum producis, et contra Appollinaristas decertantem iniungis, quasi ego diuinitatem, et carnem unius substantie dicam, et apertis uocibus duas in eo naturas distinguam [f 1Kb] . Diluis quod  nullus obiicit, et ad ea de quibus conquereris nichil confirmatiue respondes.

26. Quod uero Ephesini synodi dicta conaris infringere, miror te hoc mente uel uoluisse tractare, quanto magis scriptis prolixioribus uentilare. Dicis enim: Si dixeris quod propria est Dei Patris uerbi, quod sancti Patres minime credo ut ita dixerint; ergo Sabelliniam heresim [a 1Kb] secutus uideberis, qui dicis quod propria est uerbi Dei caro Patris, et propria est uerbi, quod sancta synodus Ephesina minime docuit. Certe cognoscis non meam sententiam, sed Ephesini concilii protulisse, ut tu testis es mihi. Et quo pacto ausus es dicere quod sancti Patres minime credo ut dixerint? Nunquid isti sancti non fuerunt Patres, qui Ephesino concilio prefuerunt presentes?  Dicis ergo: Sabellianam heresim secutus uideberis: cur hoc mihi attitulas [b 1Kb] , et de aliorum sententia me plectere festinas? Nunquid proprium aliquid dixi? Eorum dicta mea scripta sonauit. Dic ergo: Sabellianam heresim secuti sunt Ephesini concilii sanctissimi Patres, qui dixerunt quod propria est caro ipsius uerbi Dei Patris, et propria est uerbi? Sed audi, o nostrorum temporum Aristarche, quo animo hoc dixerunt: propria est non solum uerbi Dei Patris, sed etiam Patri, quia uerbum caro factum est, et habitauit in nobis, non in carne conuersum, uel ut dicis mutatum, sed in carne unum Filium proprium factum. Propria est caro Patri per proprietatem eius uerbi. Non, quod absit, ut caro ex diuinitate Patris sit sumpta, a Maria uirgine semper  suscepta, sed una cum diuinitate sua, tertia sit in Trinitate persona.

27. Quod si secundum uerbum Patri est proprius, et secundum carnem est adoptiuus, iam ergo surrexit in parte uestra olim mortuus Elipandus. Nos non Sabellianam predicamus tres personas credentes, nec adoptiuam carnem Christi asserimus, unum Filium proprium non duos ueraciter predicantes. Quod si propriam non dicis Patri, adoptiuam ergo Patri uideberis affirmare. Sed audi qualiter te tuo trucides ense. Eo tempore quo Elipandi lues uesano furore nostram uastabat prouinciam, et crudelior [c 1Kb] barbarico gladio lethali pectora dissipabat fortiter rumfea [d 1Kb] ; uester nunc requisitus episcopus Teudula, post multa et uaria de proprietate Christi ueneranda  eloquia, tali fine totius sue dispositionis conclusit epitoma, ut diceret: Si quis carnem Christi adoptiuam dixerit Patri, anathema sit. Amen.

28. Audi quid Basiliscus Elipando dicat: Adicit, inquit, quis: Deus Pater carnem non genuit. Fateor ipse quia carnem non genuit, sed Filium [e 1Kb] cuius caro est genuit. Nec quis homo in Filium animam generat, sed carnem cuius est animam generat. Ibi enim Deus Pater Spiritus Spiritum, non carnem,  generat. Et hic quis homo Pater caro carnem, non Spiritum, generat. Ibi Deus Pater et naturam et personam, hic homo Pater tantum naturam: non personam. Ibi antequam naturam hominis susciperet, subsistens diuina persona amplius augmenti ut Dei Filius fateatur [f 1Kb] , diuina generatio obtinuit. Hic ut quis filius hominis fateatur, multo minus habuit, qui sine persona tantum a Patre naturam carnis suscepit. Unde omnino quis aut diuidat omnem hominis filium, aut Christum ex utroque predicet unum. Omnis enim ad Dei imaginem conditus, per quem imago Dei descendit, non nisi dissimiliter genitus ex utroque parente existit. Primo natus a Patre, incognitus manet pro tempore. Demum nascitur a matre, et uidetur in homine. Pater tantum sine  persona naturam, mater uero ut naturam generat, et personam. Sed in una persona utramque substantiam: unam e uisceribus propriis gignendo in fratrum transmisit aliam non a uisceribus proditam cum genita parturiuit. Unde in gignentibus caro tantum de carne nata, anima uero a Deo noscitur propagata. Quapropter, si uterque parens e proprio in Filio animam non genuit; ergo adoptiuus illi in anima exstitit. Quamobrem si cui placet naturarum distinctionem in proprio et adoptiuo filio diuidere Christum, diuidat hominem [g 1Kb] omnino hominis filium. Sed quia ratio ueritatis repugnat, ex utroque Deo Patri, ex utroque in utroque parenti, proprius Filius agnoscatur: quia in utroque non nisi unus personaliter aut Dei, aut hominis Filius demonstratur.

 29. Illud uero uincentii nostri dictum quod infringis, quo animo dictum fuit aduertere debes. Non enim hoc protulit ut carnem Christi conditam ante secula affirmaret, sed ut unam personam uerbi et carnis ostenderet. Dicis enim: »Illa facies quam colonus paradisi fugiit, subiecta creatura fuit, sed non de semine Dauid nata, sed nondum diuinitas ex stirpe Dauid corporata, sed nondum in tempore nata.« Ecce que paulo ante refutabas manifeste profers atque confirmas, dum dicis: »Sed nondum diuinitas ex stirpe Dauid corporata.« Que diuinitas ex stirpe Dauid exstitit corporata? Si Filii, ergo propria Patri est facta. Reprehendis uincentium, de proprietate persone Filii optime sentientem, et non  aduertis Euangelium hoc idem apertius confirmantem: Nemo ascendit in celum, nisi qui descendit de celo, filius hominis qui est in celo . Necnon et illud: Cum uideritis filium hominis ascendentem ubi erat prius . Dic mihi, ubi erat filius hominis priusquam carnem acciperet? Si in celo, cur ergo accepit carnem, qui iam carnem habebat, quia dicit filium hominis, ut et eum ostenderet per unionem persone a principio  esse, et eum hominem nominatum fuisse. Nam dum dicit filium hominis, ostendit eum filium esse Marie. Ista que uincentio eruditissimo obiicis, Euangelio sanctissimo iniice, et illud iterum eius eloquium uide. Abraham exsultauit ut uideret diem meum; et uidit et gauisus est : et cognosce Abraham subiectam creaturam, non formam incarnatam uidisse. Et scito quia hec [a 1Kb] non secundum naturam carnis profertur, sed secundum unitatem persone firmatur. Absit enim a nobis ut incarnatum Filium ante tempora secularia aliunde, et non de Maria semper uirgine, proferamus. Absit iterum, et procul sit a sensibus nostris, ut per unionem persone illi a Maria initium demus.

30. uelim hic respondeas mihi, utrum Christum  in utraque natura uerum et unum proferas Filium Deum, an in una Deum, in alia separatim hominem solum et purum. Utrum carnem Christi creatricem omnium secundum unionem persone dicis, an creaturam aperta uoce defendis? Quod si eum creaturam tantum, et non adstruis creatorem, te ipsum comprobas transgressorem, qui pretermisso Creatore colla inclinas creature. Dii enim, qui non fecerunt celum et terram, pereant de sub celo. Et ubi erit illud quod legimus: Quorum patres, et ex quibus Christus qui est secundum carnem, Deus benedictus in secula. Amen . Et illud beati Ioannis: Scimus quia Filius Dei uenit, et carnem induit nostri causa, et passus est, et resurrexit: hic est uerus Deus, et uita eterna . Et Paulus  iterum: Notum uobis sit, fratres, quia Euangelium, quod euangelizaui, non est secundum hominem, neque ab homine accepi illud; neque didici, sed per reuelationem Iesu Christi . Quod si Creatorem eum ex omni parte credis, non solum eum ante Adam uelis nolis probabis, uerum etiam ab initio sine initio fuisse defendes.

31. De anima uero Christi disputas, et eam de semine Dauid non esse decertas, quasi nos de semine eam Dauid dixerimus descendere, aut de proprietatis nature humanitatis diuersa sentire. Dicimus enim non quod humanitas, id est corpus et anima ab initio fuerit corporata, sed quia per indissolubilem uerbi Dei coniunctionem uniter in ipso principio exstitit operata. Quomodo, nescio: quia intellectu  assequi non [b 1Kb] ualeo, secundum quod beatus profert Augustinus: »Hoc, ait, fides credat, intelligentiam non requirat: ne aut non inuentum putet incredibile, aut repertum non credat singulare.« Taliter et S. Hieronymus eloquens dicit: »Miraris si ignorem de [c 1Kb] diuinitatis mysterium, cum me ipsum nesciam. Interrogas me quomodo diuinitas et incarnatio unum sit, cum ego nesciam quomodo uiuam. Deum intellexisse, credidisse est: Deum nosse, adorare est. Sufficit mihi scire quod credo, plus autem nec uolo, nec cupio. Si amplius scire uoluero,  et hoc incipio perdere quod credo.« Ante enim premiserat: »Ego non intelligo aliud sedentem, et aliud scabellum, sed totum in Christo thronus est. Querit et dicit, quare uel quare, quomodo sit nescio: et tamen credo quod sit.« Quomodo, inquis, dicemus uerus Deus et uerus homo? Audi quomodo: Secundum carnem homo, secundum uerbum Deus [d 1Kb] : sed caro et uerbum unus Filius, Deus uerus et certus. A matre natus ut dicis tempore, sed sempiternus a Patre. Sed sequere clausulam totam: duabus in substantiis persona sola est numinis. Quod uero non derelictus fuit a Diuinitate, iam quantum ualui in priore epistola dilucide doctorum fluenta firmaui; et totum hoc recensiri, onerosum legentibus uidi: presertim cum a te dilecte non fuerit extenuatum,  nec in aliqua parte temere uiolatum. Sancti Fulgentii, uel beati Hieronymi, seu preclari Augustini, uel aliorum ualidas uoces intexui, quas nec infrigere uoluisti, nec debuisti, forsitan nec ualuisti. Hec pro captu uirium mearum digessi, et non quantum debui, uel quantum dignitas materie postulabat, sed quantum posse mihi exstitit, posui. Presertim quia, ut me amplius nosti, hebetudine detineor lingue, et prepedior ingenii tarditate. Tuum est, reuerendissime, probare quod dixi, et deinceps non progredere in aliud quod non possit defendi.

32. Illudque iterum Iunnilii reducito menti: Distinctio, unitio, alternatio. Distinctio est enim, que secundum naturas loquitur, ut inconfusas earum proprietates ostendat. Unitio, que in una persona  unitatem duarum asserit naturarum. Alternatio, que in [e 1Kb] humana diuinis, et diuina humanis: utrumque in uno Filio, ut inconfusum, ita indiuisum, assignat: hanc alternationem, dum ipse non nescias, qualiter pretergredi causa uincendi procuras? Secundum hanc alternationem uincentii nostri dicta intellige, et plane eum non dicebis errasse. Quero igitur, et iterum quero, ut a tuo huiusmodi asserta demas perenniter animo, nec de tam difficilioribus questionibus abrupte et leniter disputet, de quo, absit, nomen catholici perdas, et infirmioribus scandalum has: quia hec male assertionis inuenta audacia, perfidie et impietatis est massa; et iam antiquitus a doctoribus inlustribus radicitus amputata.

 33. Nestoriani, ut ait noster lumen Isidorus, a Nestorio Constantinopolitano episcopo nuncupati, qui B. Mariam uirginem non Dei, sed hominis asseruit genetricem, ut aliam personam carnis, aliam faceret deitatis. Nec unum Christum uerbo Dei et carne credidit, sed separatim, atque seiunctim; alterum Dei, alterum hominis predicauit. Memento illud egregii Augustini responsionis eloquium: Illa persona quam genuit Pater ante secula, ipsam genuit uirgo cum carne. Atque illud S. Ioannis aduerte: Ego sum et primus et nouissimus, qui  fui mortuus, et ecce sum uiuens in secula seculorum. Amen . Et propheta: Si affiget homo Deum suum, quoniam uos affixistis me?  Unde et Dominum glorie crucifixum legimus , cum in hoc quod Dominus glorie est, crucis non sensisse dispendium sit certum.

34. Concilii Ephesini percurre sententias, et Hieronymi preclari, seu Fulgentii, uel aliorum, maximeque pene temporis nostri Beati Libanensis presbyteri, et plane nunquam propter assumentem uenerabis assumptum, nec propter inuisibilem adorabis uisibilem, sed assumptum et assumentem, inuisibilem et uisibilem, unum mox tuum uenerabis uel omnium Redemptorem. Hec fides est Ephesini concilii, hec et nostra professio. Pro hac etiam, si res  exegerit, gladio ceruicem prebebo. Unum tantum in finem huius epistole fraterno suggero more: ut queque digesta sunt, non accepta sint dure: quia non intentione uictorie, sed ueritatis intentione in hec uerba descendi. uestrum estque dicta minus sale condire: et uerbositati uel imperitie mee ueniam impertire. Semel enim fassus sum, non per artem Donati incedere, sed inscientie mee mihi congenite innitere. Nec fas est, ut cuius contra regulam surgo, ipsius regule quam destruo incedam tropo. Miror tamen cur uarronem secutus, lac dicere uolueris: cum Cesar dicat: Nullum nomen duabus terminare litteris mutis. Sed hec et alias.

35. Nunc ad propositum reuertamus, et omnia que scripta sunt, amoris causa dicta probemus.  Non enim inimicanti studio, sed amanti uoto cuncta digessi, in ea que te crudelibus, ut dicitis, trabibus demulcaui, et ut puto profectuosum, nam non inutile fuit, ut pote qui responsum multi iam temporis debitum seueritate sua, imo rusticitate, exhibuit, et tacentem et diu silentio studentem, in eloquio erumpere fecit. Prestitit quod blandiloquacida [a 1Kb] non ualuit, et desideratum nobis amici indiculum misit. Nec me Antisthenem philosophum, teque Diogenem, asseras esse; cum non discipulum, sed magistrum in omnibus approbes fore, quia non prebes caput ferienti et submittis, sed accerrimo crudelique me satis mucrone petis. Hic certe est Antisthenes qui cum gloriose docuisset rhetoricam, audissetque Socratem, dixisse fertur ad discipulos: Abite, et magistrum  querite: ego enim iam reperi. Sed quid, queso, amantibus durum? quid amicis poterit esse seuerum, cum nec ipsa mors potest diuellere quos caritas indissolubilis iunxerit Christi?

36. Secundam epistolam uestram tristes et pene ad inferos usque dimersos accepimus, et uel quantulumcunque in doloribus solamen ex amici scripta nos habuisse cognouimus. Ad quam respondere nil pre lacrymis potuimus, quia et musica in luctu importunam uel intempestiuam narrationem a maioribus  dictam perlegimus . Hoc solum in procinctu [b 1Kb] respondimus, quia si caro Christi ideo non est Patri propria, quia non fuit ab eodem suscepta; ergo nec Filius in diuinitate totus est proprius, quia non est cum Patre una persona, nec pariter humanam induit [c 1Kb] formam. At si proprium Patri dicis in toto Filium, et non ex Patre predicas adoptiuum; propriam carnem, uelis nolis, Patri dicebis, sine qua tertiam credere in Trinitate personam non uales. Ipsa enim est Deus et homo tertia persona perfecta et plena, et, ut credo, a Patre et Spiritu sancto in nichilo minorata: nisi forsitan Filium proprium uerbum tantummodo credis, et corpus ab eodem susceptum sicut indumentum deposuisse iterum unde sumptum fuerat dicis. Aut quartam personam  naturam humanam asseris esse, et non Trinitatem, sed quaternitatem libera uoce defendis.

37. Quod uero scriptorem erratum causaris, nescio cur hoc indidere uolueris. Nos enim sententiam Ephesini consilii integram posuimus, nichilque de proprio in eadem augmentando confecimus, nec demendo detraximus. Quod si syllabam demptam aut auctam inueneris de ipsa sententia Ephesini synodi quam infringis, scire debes quod uelocitas hoc patrauerit scriptoris, non intentio aliena dictantis: quia incongruum est, et pene stulti hominis et uesani, testimonia doctorum in suffragio proprio uti, et de proprio hanc sententiam polluere; ac disputanti contra se responsionis linguam per stultitiam propriam acrius acuere. Noli, reuerendissime, in tantum  nos stultos putare, ut estimes nos in aliena editione aliqua minuere [d 1Kb] , aut secus quam positum est, dicta maiorum temeritati petulanti usurpare. Hoc enim profani est, et sacrilege mentis, non catholici uel quantulumcunque fidelis. Quod si aliqua dempta inuenisti uel aucta, in synodi sancti a nobis excerptis decretis, membri deputa culpe exterius seruientis [e 1Kb] , non menti interius presidenti. uale, mi domine, et semper in fructibus Scripturarum leta gramina carpe.



u. ITEM ALIA EIDEM IOANNI DIRECTA.

Aurelio Flauio IOANNI Paulus ALuARUS.

1. Post disputationem inscientie nostre de duabus  questionibus non sufficienter, ut pote tante materie congruentem, sed mediocritate ingenii nostri undique, non medie, temperatam; hactenus silui, et in cepto [f 1Kb] silentio decreueram permanere, quousque rescripto eloquentie uestre aut retunderer, aut probarer: sed quia amor internus, aut si commodatius dicitur dilectio, que caritas aptius in diuinis uoluminibus nuncupatur, interna obtinens extuat, et extuando modum non seruat; inde ordinem litterizandi non seruans, atque extraordinario more me totum ipse comatum  non nesciens, et primus, et medius, et nouissimus scriptor accedo uerbosus: ut qui in initio impuli, et in medio cepta disserui, concludam in finem. Hoc itaque faciliter crederem, si cum pectore inscio [a 1Kb] disputarem. At cum constet Latini eloquii fluuium, imo torrentis impetum fluentem impetisse uitreum elementum; quo pacto cludendi mihi erit data facilitas, cui et copiosa [b 1Kb] assertoris fecunditas, et proprii ingenii tarditas, et talenti crediti obuiat paruitas? Et licet insita naturalibus locis existat uoluntas Dei [c 1Kb] , tamen demitur opplementi facultas, ei certe cui ex omni parte indicitur remorationis debilitas. Inchoatio enim ex nostro est pensa arbitrio; conclusio in utrorumque manet iudicio. Nunquam enim sedatur responsio, nisi prius conuerscatur [d 1Kb] inuectio. Et fit  flexuosa catenula, et catenatim contentio flexuosa, que nec inuectionibus cluditur [e 1Kb] , nec responsionibus terminatur. Hec inter precipue eloquentie uiros sepe intenditur, crebre inquiritur, frequenter pretexitur. Habet emolumentum equiperationis, si inter pares hec eadem distendatur funis. At si inter inequales protrahitur restis, deiicitur impos, erigitur fortis, uires tripudiant, debilitas gemit. Est et tertium non exspectandum [f 1Kb] , sed detestandum, calumnie iurgium, quod solitum inter insolentium oriri tumultuosorumque conuentum. Qui et fecunditate eloquentie caret, et uerbositates dicacitatum [g 1Kb] male fortiter tenet: qui et loqui penitus nescit, et perstrepens importune, nunquam silere nouit: uerbose clamans, et clamose uerbositans. Gracule [h 1Kb] garrula,  et ferarum rictu [i 1Kb] barrituque enormi . . . . . hiatibus undique hiulca. Que inter obstinatissimas mentes fuerit oborta a simultate lingue in uerbera uertitur funde. Et res que sermone terminata gratificat, manibus ac stirpibus, rastribusque nodosis finita macerando membra mestificat.

2. Habet inter sapientes ac morigeros disputatio saporis dulcorem: inter stultos ac inconditos amarissimum acerbumque dolorem. Hic sapientia dulce mei sumitur: illic uecordia tumultuante fel uoluitur. Quod inter sapientes geritur conlatio dicitur: quod inter uecordes, tumultuatio uerius nuncupatur. Sapientium iurgium dilectione finitur: insipientium amor pinguis et dulcibus [i 1Kb] terminatur. Isti contendendo ad meliora proficiunt; illi rixando ad peiora  deficiunt. Istis caritas ministrat eloquium: illis rixa fustem defert nodosum. Ab istis pax et odor emanat: ab illis odium et fetor exhalat. Sapientum memoria posteris proficit: stultorum error cum ipsis deficit. Moritur sapiens, et post mortem uirescit: moritur stultus, et post mortem putrescit. Contentio sapientum  delectamentum est secuturis: diuaricatio stultorum horror est persistentis. Prudentium rixa fauum impendit: stultorum lucta calcem implodit. Ista scientia fontibus [k 1Kb] crescit: illa alapis pugnisque calescit. Habent utreque limites suos, et utrarumque diuersos estus [l 1Kb] ; pro qualitate propria generat fetos. Generemus ergo, reuerendissime, adultos et uerilitate uegetatos filios iuuentutis, qui possint parentes ditare premiis indisruptis. Et cum Propheta de nostro dicamus: A timore tuo concepimus, et parturiuimus spem salutis. Imitemur sapientum in conuersatione nostra exemplum, et philosophorum uerissimorum emulemur in omnibus gestum: non emulatione uincendi nostrum accuset [m 1Kb] intellectum, sed proficiendi studio regat totius nostri operis gestum.  Sit concordia mera et castitas indiuisa, moxque uerborum ducetur pro nichilo pugna. Crede mihi, frater, imo etate Pater, quod dilectione fudi, queque in tractu ipso confeci; nec liuore aliquo, quod absit, sed caritate que nobis perenniter adsit. Unde que duriori eloquio aspera fuerunt, refellendi necessitate cognoscite more defensionis elicita, non contentionis zelo confecta [n 1Kb] . Nam atramentum mihi amor infudit [o 1Kb] et stylus conscriptionis non pinna, non calamus, sed dilectio fuit. Iam uero littere non tantum manu, quantum mente conscripte, uniuerse caritate fuerunt confecte. uerba tamen et locutionis ipsius edictio, uel significationis sententiarum in cumulo nil aliud quam ex iecore rorata fuit affectio. Quod rogo etsi imperite digesta, tota offensa  mihi existat omissa: sic uestra non requirantur admissa [p 1Kb] . De cetero, mi dilecte, erant multa secreta et mystica, que cum uestra bone ualetudinis partirem clementia, si prosperitas mihi arrideret seculi, aut terminum sentirem flagelli.

3. Sed quia diuina iusta censura non quantum meremur leniter nostra undique atteret mala, non sinimur respirare uel paululum in illis [q 1Kb] que nobis erant animi ad profectum. Ut sapientie secreta rimemus, et in altioribus questionibus alas disputationis nostre a terra altius celo tenus extendamus; quatenus terrena relinquentes, et cibum serpentis puluerem contemnentes, sumamus columbe illius que manifestiores uisui alas deargentatas habet expositas , et uelut omnibus aspicientibus  quasi inuitando sibi candore puritatis innocentie pansos: occultiorem uero sensum in auri pallore quasi intrinsecus non omnibus, sed introrsum respicientibus, pandit. Ob quod et dorsi posteriora aurea gerit. Quid enim columba nisi Spiritus omnimode sanctus in cuius specie apparuit uisus? Et ideo quia  Scriptura sacra Spiritu Dei exstat scripta, inde et super faciem argenteam, et interiora gestitat aurea, cuius merito dixerim alas quidquid historialiter continet quidquid moraliter docet, quidquid actiue informat: dorsum uero non indigne accipitur omne quod mysticum, quod spiritale, quodque gerit allegorie nube leuatum [a 1Kb] . Ac per hoc Scripture sacre ex corpore et spiritale uigore consistunt: et sicut membratim foris hebetioribus lectoribus patescunt, ita prudentioribus inuisibilibus spiritale uigore clarescunt.

4. »Recte itaque procuratum est, ut ait beatus, laude egregia predicandus, Eucherius, ut illa eloquiorum castitas a promiscuis cunctorum oculis abdito [b 1Kb] suo quasi quodam uelamine pudicitie contegeretur:  at diuina optime dispensatione prouisum est ut scripta ita tegerentur, celestibus obumbrata mysteriis, ut secreto suo ipsa diuinitas operiebatur [c 1Kb] .« Huius argentee aureeque columbe speciem seculares nesciunt littere, ignorant philosophi, nec uestri potuerunt scire grammatici, sed tantum [d 1Kb] nostri idiote, et rustici, et manus callosas gerentes ex opere. Unde et noster rusticus cum ficum insereret, inuenit quod sophistici nescierunt. In principio erat uerbum, et uerbum erat apud Deum, et Deus erat uerbum. Hoc erat in principio apud Deum . Hoc Plato doctus nesciuit, hoc Tullius eloquens ignorauit, hoc feruens Demosthenes nunquam penitus indagauit. Aristotelica hoc non continet pineta [e 1Kb] contorta, Chrysippi hoc non retinent acumina flexuosa.  Non Donati ars artis regulis indagata, nec totius grammaticorum oliua disciplina. Geumetrici, ex terra uocati, terrena et puluerea prosecuti sunt: rhetorici uerbosi superflui erem uento repleuerunt inani: dialectici stricti regulis, et undique syllogismis perplexi, dolosi et callidi, delusores uerborum sunt uerius quam structores rerum dicendi. Arithmetici numerorum causas indagare sunt nisi, sed eorum medullam non potuerunt sentire, quanto magis dicere [f 1Kb] . Musici inflatores uani uentorum flauiles prosecuti sunt auras, et ad ueritatem illius musice artis nunquam potuerunt subrigere alas. Iam uero astrologi celotenus uoluerunt pennis uolare, sed in tantum non potuerunt illuc fanorum ductu conscendere, ut magis terrenam in celo quam celestem in  terra indiderent rationem. Nam dum arietes et tauros, scorpios et kancros, leones et ursos, capras et pisces in celi climate locauerunt, quid aliud quam terrena in celestia sublimarunt? nescientes enim naturam celi, et de eo quod nesciebant temere disputare tenderunt ad inclita ausum: sed nichil produxerunt tali materie dignum, quia spiritum per humanum, non hec per spiritum rimarunt diuinum.

 5. Quod si horum hominum litteras spiritali uigore quis dicit esse confectas, procul dubio contraria fidei asserit nostre, et hostis ac infamator est Scripture diuine: dum et linguam Leuiatham, ligatam Christi iam hamo, et maris Aegypti linguam, Redemptoris desolata aduentu, nunc asserit quocunque uigere nisu: et tali diuinas asserit Scripturas stylo confectas, quali fuerunt philosophorum inanes doctrine et false. Et ubi erit illud nostri Psalmographi dictum: Eloquia Domini, eloquia casta; argentum igne examinatum, probatum terre, purgatum septuplum . De qua et superior doctor dicit egregius: »Nec mirandum quod sermo diuinus, prophetarum apostolorumque ore prolatus, ab usitato illo hominibus scribendi modo multum recesserit,  facilia in promptu habens, magna in interioribus suis continens; quia et reuera fuit congruum, ut sacra dicta a ceteris scriptis [g 1Kb] , sicut merito, ita et specie discernerentur, ne illa celestium arcanorum dignitas passim atque indiscrete cunctis pateret, sanctumque canibus, et margaritas porcis exponeret.« Et quia secularis scientia ideo nec enigmatice prophetizat, Psalmista dicit: Tu dirupisti fontes et torrentes, tu exsiccasti flumina Ethan . Fontes et torrentes disrupit Dominus, dum fluenta ueritatis in apostolorum suorum aperuit cordibus. Ad quorum doctrinam sitientes uidelicet pergimus, ac mox ueritate plenas nostras lagungulas [h 1Kb] reportamus. Sed horum apertione fontium fluuii Etham exsiccati existunt, quia ut doctrine ueritas per fidem  apparuit, gentilium falsa scientia ora conclusit.

6. Sed ad probanda nostre Christianitatis eloquia ueneranda, et gentilium exsecrabilem Deo et hominibus comprobanda, multorum doctorum in unum cor uertimus [i 1Kb] : et testimonia que penes me hahentur hactenus congregata, uel de illa questione secunda, ubi de diuinitate Christi et humanitate nostra fuit uobis responsio temperata, plura doctorum legimus floscula, que nobis erunt quandoque mittenda, si responsio fluuii uestri nobis identidem existerit obuia. uerum hec et alia congruo tempore seruantes, et in omnibus [i 1Kb] temperantie modum tenentes, ad illum flectere articulum congruit, quod mentem macerat, et animam urit. Quod nec cogitare ualeo, nec dicere queo. Ob quod et huius inquisitionis  ceptum nunc exstat innectum.

7. Unde rogo, peto et flagito, ut cor tuum in mentem mirabilem mihi totam a curis seculi liberam prepares, et ad ea que inquiro rimanda enucleatius uigiles: forsitan aperietur mihi per fraternale solatium, quod hactenus manet occultatione sua quadam sepultum. Denique questiones de hominis anima a multis agitatas cognoui, inter multos discursas perlegi:  sed liquide inde apertiora indicia nunquam inueni. Sed quid repererim, quidue apud uiros inlustres disputatum cognouerim, tota hic non uerba retexendo, sed sensim breuiando narrabo: et que sint, uel qualia que de illa me identidem mouent licet rustice indagabo; ut qualiter [a 1Kb] inscientiam meam doceas, uel documentis me instruas apertius. Scias de anime immortalitate duos soliloquiorum beatissimus Augustinus conscripsit libellos, doctrina profluos, et euidentioribus indiciis abunde perfusos. In quibus immortalitatem eius uerissime et copiosissime, quibus ualuit assertionibus, comprobauit: sed et in libris quos de Ciuitate Dei idem doctor beatus adtitulauit, plura ac fortia compugnatione anime et carnis inseruit: et quod de peccato preuaricationis  ipsa impugnatio inter carnem et spiritum orta sit, certissime comprobauit. Sed de illo quod ego cupio nil penitus tetigit. Item beatus Hieronymus de Natura Anime libellum paruum composuit, et contra eos qui eam ex traduce ortam asserunt, et quomodo corpus ex corpore sic anima nasci ex anima; uarie ac fortissime dimicauit: eamque nouam fieri quotidie nascentibus multis Scripturarum testimoniis affirmauit, et ad extremum originem eius nescire se dixit. Sed et in dogma sanctorum Patrum idem sanctissimus dixit: Non spiritum Dei animam esse, sed flatum creationis actum, non generationis expromptum; ubi et animas nouas semper nascentibus creari dixit. Nec eas in semel creatas in principio, ut Origenes fingit, nec  per coitum seminari, sicut aliqui Latinorum presumptores contendere, affirmauit. Nam et egregius Augustinus, in iam dicto Ciuitatis Dei opere, identidem flatum Dei animam non ex substantia Dei eleganti similitudine comprobauit. Et iterum Claudianus contra opuscula suppresso nomine Cassiani tres libros de anime inuisibilitate uel incorporalitate confecit, in quibus beatum Hilarium probe sentientem ausus reprehendere fuit. In quibus subtili satis et pene incomprehensibili assertione, dialectica arte et ingenio elaborata, id multis et pene superfluis conatibus per geometricas formulas est nisus ostendere: quod nullus catholicorum eum fecisse poterit conlaudare. Illud uidelicet quod natura anime incorporea et inuisibili etiam a Deo asseruit esse. Item  iam dictus preclarus ac beatissimus doctor Hieronymus Marcellino cuidam ex Africa percontanti de origine anime ita rescripsit: »Quinque sunt, inquit, opiniones de anima: prima lapsam de celo, ut Pythagoras philosophus, omnesque Platonici, et Origenes putat; altera de substantia Dei, ut Stoici, Manichei et Spana Priscilliana heresis suspicatur. Tertia, in thesauro habeantur olim condite, ut quidam ecclesiastici stulta persuasione contendunt. Quarta, ex traduce, ut quomodo corpus ex corpore, sic anima nascatur ex anima, et simile cum brutis  animantibus conditione consistat, ut Tertullianus, Apollinaris, et maxima pars occidentalium autumat. Quinta, que nostra et uerior est, quotidie a Deo creantur, mittuntur in corpore, secundum Euangelium: Pater meus usque modo operatur, et ego operor .«

8. Item beatissimus Augustinus in libris de Libero Arbitrio quatuor posuit, sed nullam ex ipsis firmauit, sed consentionem suam ab omnibus abstulit, et que uerior esset, Dei scientie dereliquit. Quintam Priscillianorum dimisit, quam eo tempore ignorasse in epistola ad beatum Hieronymum per Orosium directa confessus est. Hanc ergo opinionem qua anime noue dicuntur in corpore quotidie a Deo creari, idem S. Augustinus beati Hieronymi dicit existere,  contra quam in eadem epistola per Orosium missa multo uiriliter decertauit, ait enim: »Dic mihi, si anime singillatim singulis hodie nascentibus fiunt; ubi in paruulis peccant, ut indigeant in sacramento Christi remissione peccati, peccantes in Adam, ex quo caro est propagata peccati: aut si non peccant, quia iustitia Creatoris ita peccato obligantur alieno, cum exinde propagatis membris mortalibus inseruntur, ut eas nisi per Ecclesiam subuentum fuerit, damnatio consequatur; cum in earum potestate non sit, ut eis possit gratia baptismi subueniri. Tot igitur animarum millia, que in mortibus paruulorum sine indulgentia Christiani sacramenti de corporibus exeunt, qua equitate [b 1Kb] damnantur, si noue creature, nullo suo precedente peccato, sed uoluntate  Creatoris singule singulis nascentibus adheserunt, quibus eas animandis ille creauit et dedit, qui utique nouerat, quod unaqueque nulla sua culpa sine baptismo Christi de corpore fuerat exitura? Quoniam igitur neque de Deo possumus dicere, quod uel cogat animas fieri peccatrices, uel puniat innocentes; neque fas nobis est, ut eas que sine Christi sacramento de corporibus exierint, etiam paruulorum, non nisi in damnationem trahi; obsecro te, quomodo hec opinio defendatur, qua creduntur anime non ex illa una primi fieri hominis, sed sicut illa prima uni [c 1Kb] , ita singulis singule.« Et post multa ad locum sic dicit: »Sed cum ad penas uentum est paruulorum, magnis, mihi crede, coarctor angustiis, nec quid respondeam prorsus inuenio. Non  solum eas penas dico, quas habet post hanc uitam illa damnatio, quo [d 1Kb] necesse est trahantur, si de corpore exierint sine Christiane gratie sacramento, sed eas ipsas que in hac uita dolentibus nobis uersantur ante oculos. Quas enumerare si uelim, prius tempora quam exempla deficiunt. Languescunt egritudinibus, torquentur doloribus, fame et siti cruciantur, debilitantur membris, priuantur sensibus, uexantur ab immundis spiritibus. Demonstrandum est utique quomodo ista sine ullu sua mala causa iuste patiantur [e 1Kb] . Non enim dici fas est, aut  ista ignorante Deo fieri, aut eum non posse resistere facientibus, aut iniuste ista uel facere uel permittere.« Et post pauca: »Deus bonus, Deus iustus, Deus omnipotens: hoc dubitare omnino dementis est. Tantorum ergo malorum que fiunt [a 1Kb] in paruulis causa iusta reddatur.« Item: »De ingeniorum uero diuersitate, imo absurditate, quid dicam: que quidem in paruulis latet, sed ab ipsis exordiis naturalibus ducta [b 1Kb] apparet in grandibus, quorum nonnulli tan tardi et obliuiosi sunt, ut ne prima quidem discere litterarum elementa potuerint. Quidam uero tante sunt fatuitatis, ut non multum a pecoribus differant, qui murriones [c 1Kb] uulgo uocantur. Respondetur fortasse, corpora hoc faciunt [que noua creantur singulisque nascentibus.] [d 1Kb] Sed nunquid  secundum hanc sententiam, quam defendi uolumus, anima sibi corpus elegit, et in eligendo cum mitteretur [e 1Kb] , errauit? aut cum in corpus cogeretur intrare necessitate nascendi, alia corpora preoccupantibus animarum turmis, ipsa aliud non inuenit, et sicut in spectaculo aliquo locum, ita carnem non quam uoluit, sed quam ualuit occupauit? Nunquid hec et talia dicere possumus uel sentire debemus? Doce igitur quid sentire, quid dicere debeamus, ut constet nobis ratio nouarum animarum singulis corporibus singillatimque factarum.« Et ad extremum: »Beatus quidem Cyprianus non aliquod decretum condens nouum, sed Ecclesie fidem firmissimam seruans, ad corrigendos qui putabant ante octauum diem natiuitatis non esse paruulum baptizandum,  non carnem, sed animam dixit non esse perdendam, et mox natum rite baptizari posse cum suis cepiscopis censuit. Sentiat quisque quodlibet: tantum contra apostolicam fidem non sentiat, que ex unius delicto omnes [f 1Kb] in condemnationem duci predicat, ex qua condemnatione non liberat nisi gratia Dei per Iesum Christum Dominum nostrum, in quo omnes uiuificantur quicunque uiuificantur. Contra Ecclesie fundatissimum morem nemo sentiat, ubi ad baptismum, si propter paruulorum sola corpora curreretur baptizanda [g 1Kb] , offerentur et mortui. Que cum ita sint, querenda causa atque reddenda est quare damnantur anime, si preter Christi sacramentum paruuli moriantur: damnari enim eas, si sic exierint de corpore, et Sancta Scriptura, et sancta  est testis Ecclesia. Unde illa de animarum nouarum creatione sententia, si hanc fidem fundatissimam non oppugnat, non sit tua [h 1Kb] .« Pro quo ostendit hanc opinionem solius sancti Hieronymi esse; nam et in Epistola ad Euodium de sancta Trinitate et columba [i 1Kb] , idem S. Augustinus sic dicit: »Scripsi etiam ad sanctum presbyterum Hieronymum de  Anime origine consulens eum, quomodo defendi posset illa sententia, quam religiose memorie Marcellino suam esse scripsit, singulas animas nouas nascentibus, fieri, ut non labefactetur fundatissime Ecclesie fides, qua inconcusse credimus quod in Adam omnes moriuntur, et nisi Christi gratia liberentur, quod per suum sacramentum etiam in paruulis operatur, in condemnationem trahuntur.«

9. Hoc ideo ut firmarem hanc catholicam de anime conditione opinionem prius a S. Hieronymo exortam, aut, si commodatius dicitur, prius probatam. Nam et egregius uester, imo communis noster Isidorus, quid in Differentiarum de Beato dicat Ruspensi Fulgentio pernosse facile est et in promptu consistit: ubi duas opiniones ab eodem se inuicem  impugnantes produxit, seque destruentes equali eloquio temperauit, nullamque ex ipsis quocunque uigore firmauit. Haud dubium quod nullam ex ipsis ausus exstitit affirmare. Et sicut beatus Augustinus in libro de Libero Arbitrio quatuor opiniones ita credidit contractandas, ut omnes equali lance pensatas plus suspenderet quam firmaret; ita S. Fulgentius opiniones duas, id est nouas creari, uel ex traduce cum corpore seri, dubio identidem magis destruentes se, quam edificantem aliquam, roborauit. Per quod perspicue claret, ab antiquioribus uiris nichil firmatiue ex hoc fuisse digestum. uerum quia interrogatio B. Augustini acutissime et sufficientissime contra hanc catholicam, que nunc nobis est, opinionem, contendit, et quantum potuit elisit eam  atque destruxit, rogo, ut si alicubi responsum beatissimi Hieronymi eidem latum legistis, nobiscum communicare non dedignetis, aut ceteri in cuiuscunque doctoris opera congruentem responsionem tanti doctoris inuentioni percurristis. Nec fac est ut Orosius uigil in lenio [i 1Kb] , qui ob discendam tantum anime originem a claro Augustino missus magno Hieronymo exstitit, et uiuente eodem sanctissimo Hieronymo regressus identidem fuit, sine aliquo euidenti indicio et palpabili ratione, protinus remearet: presertim cum sue opinionis per eum destructionem ab Augustino cognosceret, latissime et enucleate digestam. Et qui solitus erat ultro eloquentie fontes dimittere, et scaturientibus uenis aquas uite riuatim manare; nunc maxime reiiceret,  et meatus suos quasi quodam monte saxeo obtura tos doleret, quando et materies postulabat, et causa responsionis specialiter perurgebat? Sed aut incuria posterorum abolita, aut ad nostras manus minime hactenus exstat peruenta. Unde si responsum eius ubicunque uidistis, quale sit notescite et sufficit nobis.

 10. Sin aliter, quid cupiam edisserere non moreris. Interrogo enim, et satis desquiro, quis ex utroque homine [a 1Kb] mundatur baptismo, utrum corpus, qui exterior ab Apostolo est dictus , an interior, qui spiritus, uel anima est appellatus? Et si corpus tantum et non anima, cum corpore, superius dictum recenseam Augustini: Cur non baptizantur et mortui? Et si anima, quid diluitur in illa, que non a primo homine exstitit propagata, sed nouiter a Deo singillatim unicuique creata? Hac disputatione procliue ostenditur, corpus tantum ex originali propagatum delicto, quod ex Ade propagine per traduces liquore quodam oritur seculo: anima tamen que noua et absque aliqua corpori infunditur culpa, cur baptismi mundetur ab unda, que nec in primordio exstitit transgressionis precepti in protoplasti delicto  comestione interdicti arboris sauciata, nec in mundo ueniens in corpore uitio concretionis satiue compacto exstat inclusa. Absurdum enim est, satis a ueritatis linea deuium, et omnibus modis est alienum, aut eluere non penitus inquinatum, aut mundare cuiuspiam insensibile membrum. Si enim corpus tantum mundatur, quod immobilem gerit statum, et nisi fuerit spiritu uiuificante animatum, insensibile magis metallum, quam alicuius rei inuenietur necessario aptum: ergo fatendum est, non ad redimendas animas Christum Dominum descendisse de celo, que non sunt Ade infectas originali delicto, sed ut corpora tantum redimeret, que ex traduce peccantis orta manerent [b 1Kb] . Et quis hoc insipiens uel cogitare leuiter audeat? Quod si animarum potius quam corporum  exstat redemptor, reddenda est causa creationis ipsius [c 1Kb] , ne in dubium ueniat redemptionis illius. Si cecidit, erigitur; si ceno infecta est, eluitur; si captiuata est a serpente, redimitur. Si autem nec cecidit in parente, nec ceno infecta est originali, nec decepta est in primis hominibus a serpente, cur si non tingitur aquis, mergitur flammis? Nunquid alieno peccato damnatur, et pro corpore qui ab eorumdem parentum hactenus origitur [d 1Kb] , igni perpetuo mergitur? et cur tenetur alieno, que libera est suo? Unde peto ut si hanc questionem ubicunque ita aut a me proponitur enodatam legistis, me reciprocare citius non moreris: sic semper perpetuo floreatis. uel quid inde tenendum sit, uel credendum, uel qualiter iustitia  Dei in condemnatione innocentium animarum sit defendenda, stylo euidentiori, et documento uerifico indicetis, atque luminositer cuncta nobis oris uestri aperta sententia reuelet serenitatim deprompta. Sic celestibus mereamini hic et in futuro munerari de premio uigore ethereo, et felicitate celestis patrie indisrupta. Amen. Finit.





uI. ITEM EPISTOLA IOANNIS SPALENSIS ALuARO DIRECTA.


Inlustri, eximio celsoque ALuARO IOANNES, minimus omnibus, in cunctis extremus.

1. Cum diebus omnibus et momentis studium sapientie uestre et sollicitudinem peruigilem circa utilitatem fidei catholice comprobaremus, grates Deo egimus quia lumen uestrum diu redolet in occultis, perpetim lucet et in publicis, plerumque radio sui fulgoris in finibus resplendet uniuersis, interdum concrescit ut pluuia in eloquiis cunctisque diuinis: crebro quasi imber super gramina eloquia mittis, et sicut stille super herbas doctrinam eximiam infundis. Et quia in his omnibus presul existis, faciat te Dominus longitudinem dierum implere in annis,  et ostendere super te uultum sue pietatis, ut a tetris erutus caliginibus [e 1Kb] , sodalibus in locis ocius conscendere merearis. Amen.

2. Postremo quidquid sapientia uestra de quinque causarum animarum connexione multiplicat, et questiones diuersa [f 1Kb] inter se defendentes, et in multis diuersa sentientes, utcunque potuimus animaduertimus, et queque ex inde maioris nostri senserint intelleximus. Addit tamen prudentia uestra, ut si alicubi responsionem beati Hieronymi egregio Augustino perlegimus, dulcedini uestre transmittere non tardemus. uiuit Dominus, et uiuat anima tua, quia nichil exinde legerim rescriptum [g 1Kb] , nisi tantum beati Ambrosii legerim dogma aduersum eos qui animam non confitentur Dei esse facturam, aut ex  traduce dicunt esse exortam, aut portionem Dei asserunt esse predicatam. Quid inde suprafatus doctor egregius senserit, quidue institerit, quid tenendum esse docuerit, breuiter summatimque uobis transmisimus, quia sapienti ex multis sapientum dictis sufficere credimus parua.

3. Sic enim in initio dictionis sue affatus est: »A me exiet spiritus, dicit Dominus, et omnem flatum ego creo. Nonne iste est Deus, qui uocat puerum suum Iacob et Isrel seruum suum, qui finxit eum in utero? Nonne hic est factor animarum, de quo dictum est: Qui fingit singillatim corda eorum?  Et Apostolus ait: Qui me segregauit de utero matris mee . Qui habet potestatem segregandi, habet et in utero fingendi. uides  ergo Deum et formatorem esse in utero, et finctorem animarum, quia ipse Dominus sic loquitur: Pater meus usque modo operatur, et ego operor . Et Moyses lator legis: Qui percusserit mulierem calcem, et ab dum [h 1Kb] proiecerit figuratum, dabit omnia muliebria secundum uoluntatem uiri sui. Si autem proiecerit iam figuratum, dabit oculum pro  oculo, liuorem pro liuore, animam pro anima . uides ergo figuratum in utero animam accipere.

4. Nam et mater septem filiorum ait: Nec ego quid [a 1Kb] uobis in utero membra compegi, sed Deus. Et iterum ipsa loquitur: Nec ego animam uobis dedi, sed Deus compaginator corporis, et liniator omni carne et figurator, animam uobis dedit . Et apud Isaiam sic dicit: Dominus Deus qui firmauit celum, et solidauit terram, et que in ea sunt, dat flatum hominibus qui super eam sunt, et spiritus calcantibus eam . Iob [b 1Kb] item: Quem docere uoluisti? nonne eum qui fecit spiramentum tuum? . Et Isaias: Dominus Deus tuus, qui finxit te seruum sibi in utero . Et Esdras: Solus es tu, Deus, et una plasmatio tua, nos sumus  opera manuum tuarum, sicut locutus es qui uisitas in matrice plasmatum corpus, prestas membra, conseruator in ignem et aquam, tua creatio nouem mensibus patitur plasmationem creature tue, ea que in ipso creata est, ut seruetur. Et quando iterum reddiderit matrici, que in ea creata fuerint, imperas, ut et in membris, hoc est, mamillis, prebeatur lac, fructum, mamillarum, et nutriatur quod plasmatum est in utero .

5. Cesset assertio prauissima nullis auctoritatibus confirmata. Cesset Plato, qui dicit fontem esse animarum. Cesset Ermogenes, qui dicit nichil post mortem hominem futurum. Cesset Epicurus, qui testatur ad inuicem eorum. Cesset nefandissima secta Sadduceorum,  resurrectionem negans. Cesset Aristoteles, pariter et Manes, similis eorum, qui dicit corpus esse fantasma. Cesset Priscillianus, qui non facturam, sed portionem Dei esse animam hominis confitetur. Nostra igitur assertio talis est, quam non propria uoluntate, sed diuinis Scripturis credentes loquimur. Deum humani corporis esse finctorem in utero mulierum: qui finxit corpora necesse est, ut animam faciat corporibus a se figuratis. Sed et ea que Bracarius episcopus in suis dogmatibus per omnem suam Ecclesiam dicit agnoscendam inter cetera ita instituit: »Animas hominum non esse ab initio inter ceteras intellectuales naturas, nec in semel creatas sicut Origenes fingit: neque cum corporibus per coitum seminantur, sicut Luciferiani, et Cyrillus,  et multi Latinorum presumptores affirmant, quasi nature consequentia seruiente: sed dicimus corpus tantum per coniugii copulam germinari: Dei uero iudicio coagulari in uulua, et configi, atque formari; et formato iam corpore animam creari et infundi, ut uiuat in utero homo ex anima constans et corpore, et egrediatur uiuus ex utero plenus humana substantia.« Quod uero beatus Hieronymus et egregius Augustinus de opinionibus anime diuerse sanxerunt, et contra se inuicem contraria tractauerunt, et illuster Hieronymus quintam opinionem ueriorem  esse dicit, quam et noster Bracarius affirmauit: Augustinus uero quintam Priscilliani dimittit simul et quatuor uero quintam Priscilliani dimittit simul et quatuor omnibus fauorem suum ademit, et soli Dei scientie reliquit; hoc pulchre singulariter, ut reor, ille sentiuit.

6. Nam ambiguum uidetur nequaquam, ut paruitas mei sensus attingit, ut regeneretur corpus metallum insensatum, nisi cum sua anima, cum sit de Adam, factus est in animam uiuam, et post transgressor apparuit, et post peccatum genuit Kaim.

7. Per unum [hominem] inquit apostolus Paulus, introiuit peccatum in mundum, et per peccatum mors. Ex uno equidem Adam cepit in hoc mundo regnare peccatum, et regnauit in eos qui secuti sunt preuaricationis  Ade similitudinem, et propterea iudicium ex uno in condemnationem . Et rursum: Per unum nouum Adam gratia regnare cepit, per iustitiamque regnauit in omnibus. Quod uero supradictus Hieronymus eximius nouas animas creari cum sociis predicat, et singulis corporibus singule inseri, et a beato Augustino dubium poni, questio dura et obscura et nodus operosus, arduus et difficilis, et inextricabilis, et soli Deo solubilis.

8. Direximus uobis illam adnotationem Mammetis heretici in finem epistole huiusce ascripti. Simul et qualem inuenimus apud maiores partem illam orationis maturius, quam inquiristis. Maturius, ut Cicero ait, id est, uelocius, citius, festinius. uides quia aduerbium est, a uerbo maturat, id est, accelerat,  festinat: inde et aduerbium compositiui gradus maturius, sicuti est insipientius, stultitius, aptius: hec aduerbia non a se orta, sed ab aliis partibus orationis propagata.

9. Adnotatio Mammetis Arabum principis. Ortus est Mammet hereticus, Arabum pseudo-prophetarum sigillus, Antichristi precessor, tempore imperatoris Eraclii anno septimo, currente era sexcentesima quinquagesima uI. In hoc tempore Isidorus Hispalensis in nostro dogmate claruit, et Sisebutus Toleto regule culmen obtinuit. Quem predictum nefandum prophetam tantis miraculis eum sequaces sui coruscasse narrantur, ut etiam ardore sue libidinis uxorem alterius auferens, in coniugio sibimet copularit: et ut nullum prophetam fecisse legimus,  in camelum, cuius intellectum gerebat, presideret. Morte uero interueniente cum se die tertia resurrecturum polliceretur, custodientium negligentia a canibus repertus est deuoratus. Obtinuit principatum annis decem, quibus expletis sepultus est in infernum, * era D. C. C. XuII. uenerunt Mauri in Hispania tempore Roderici regis, anno Arabum nonagesimo primo, era millesima centesima XIII, anno Arabum CCCCLXuIII * [c 1Kb] .

10. Si illum librum D. Eulogii dirigere non potestis, uel illas syllabas que in ordine sunt, id est,  a sequente illud, et illud a producitur aut corripitur; similiter e usque ad u et deinceps ba, be, bi, bo, bu, et reliquas usque ad finem huius operis; si illum biblum dirigere non potestis, istas syllabas nobis scribite, et festinanter dirigere precipite: sic Christus uobis commoda conferat, et bona crebro concedat. Amen. ualeat sapientia uestra felix longa per tempora. Amen. Si uobis illum prestauerit, numerum dierum notescite, quibus eum faciam reuertere. Si ausum datis, salutamus omnem pulchritudinem domus uestre. Merear uultum uestrum hilarem citius intuere, et pariter uobiscum gaudere. Amen. Finit.



uII. ITEM EPISTOLA ALuARI SPERAINDEO ABBATI DIRECTA.

 Domno dilectissimo et in Christo Patri SPERAINDEO abbati ALuARUS cliens.

1. Prescius et omnipotens Deus hec in que deuenimus tempora, et esuriem uerbi Dei quam patimur, ualidam uos nobis opposuit destinam [a 1Kb] , qui et nostram cibaret inediam, et dapibus alimonie reficeret corda. Sed quia uos nunc scio tribulationibus deditum, uel amaritudinibus oppressum, queso ut apostolicum dictum pro consolationis assumatis eloquio [b 1Kb] . Ait enim ex tribulationum periculis que sustinuit: Periculis in ciuitate, periculis in solitudine, periculis in falsis fratribus . Et post hec alio in loco dixit: Gloriamur in tribulationibus, scientes quod tribulatio patientiam operatur: patientia autem probationem, probatio uero spem, spes autem  nos non confundit . Ideoque uenerabilis Pater, et omnium sacerdotum optime sacer, noli ob tribulationum discrimina postulata reticere, sed clientulo quesita largire, quia manus inde dando augetur, et negando minuitur. Instruxit me quippe Moyses legiferus, dum eius intonat eloquium: Interroga patrem tuum, et dicet tibi; seniores tuos, et annuntiabunt tibi : et quia spiritalem te recolo Patrem, ideo spiritalem impetro opem. Scilicet quia heresis illa quam mea uobis iam dudum insinuauit inertia, Dei lacerat Ecclesiam, et per assertionem Itehalem cateruam post se trahit ad mortem: quia, iuxta Apostoli dictum, Sermo hereticorum ut cancer serpit corda humilium , presertim, quia uenenum  aspidum sub labiis eorum . Ob huius rei causam uestra flagitamus auxilia et subsidii adminicula, qualiter heresis eorum nebulosa et infanda, potentia celitus pereat, et sponse Christi clarissima dogma per uos fulgens eniteat. Eorum uero oppositiones ille sunt, que uobis iam a me intimate sunt.

2. Caput autem ipsorum nequissimorum quod falce sit ueritatis resecandum, illud est: quod Trinum in unitate et unum in Trinitate non credunt: prophetarum dicta renuunt, doctorum dogma reiiciunt,  Euangelium se suscipere dicunt; et illud quod scriptum est: Ascendo ad Patrem meum, et ad Patrem uestrum, ad Deum meum et ad Deum uestrum , male utique sentiunt: Christum Deum ac Dominum nostrum hominem tantum asserunt, propter illud quod de eo in Euangelio legunt: De die autem illa et hora nemo scit, neque angeli celorum, neque Filius, nisi Pater solus . Cunctis tamen nisibus posco ut horum gentilium aniles questiones [c 1Kb] , quia mortiferos audientium generant casus, iis uidelicet qui sunt imperiti, et Scripture sancte non uentilant textus. Quas duas responsiones ut soliti estis in aliis facere causis, amplius Scripturarum flosculis adornetis. Et per unam quoque assertoris, quam uobis protulimus, locutionem,  aptam promulgetis responsionem. Sic eum sanctis in ethereis regnis accipiatis a Domino fulgidam mansionem. Amen.





uIII. ITEM EPISTOLA SPERAINDEI ALuARO DIRECTA.

Inlustrissimo mihi domino ac uenerabili seu omni affectione Christi in caritate amplectendo inclyto ALuARO SPERAINDEO.

1. Dum a tribulationibus ualidissimus essem nimium occupatus, et mens mea extuaret uel animus, ac iaculis emulorum inretitus, telisque confossus [d 1Kb] sederem a uulneribus tediorum sauciatus, et fluctuaret ut nauis inter maris gurgites spiritus ab amaritudine circumseptus; subito gerulus uester ad  me ingressus litterarum mihi detulit munus. Ipsam uero scriptam concite perlegi, et eloquia serenitatis uestre illico agnoui, continuo ut luce clariora resplenderunt iam pene mortuo, et mox interior ille suscitatus est homo. Cepi quis essem obstupefactus intueri, aut quis esset per quem talis ut eram mererer suscitari, uel pro tam difficilioribus ex sacris Scripturis questionibus sciscitari; dum nunc in tempore non ad hoc nonnulli, sed in locutionibus uulgalibus malunt immorari, non attendentes ad illum Domini dictum: Omne, inquit, uerbum otiosum quod locuti fuerint homines, reddent de eo rationem in die iudicii . Aut in suorum sodalium detractionibus uolunt linguam extendi, non reminiscentes illud sacrum Euangelium: Festucam,  inquit, in oculo fratris tui uides, et trabem in corde tuo non consideras . Ea uero que nociua sunt, et inimici ob detrimentum fratris ingerunt, nonnulli illico credunt, et Psalmiste eloquium non recolunt: uerba inimici iniquitas et dolus . Ipsa uero inimicorum figmenta mox ipsi uentilant auditores, et aliis ea iterum in detractione fratris exponunt insultantes, uerbaque sancti Apostoli post tergum reiicientes: Qui detrahit, inquit, fratri, et iudicat fratrem, detrahit legem, et iudicat legem . A talibus enim casibus nos  solerte conuenit abstrahere, ne uocem Domini per Ieremiam prophetam nobis intonet clare: Attendi et obscultaui, dicit Dominus: nemo quod bonum est loquitur, nullus est qui agat penitentiam super peccato suo . Unde nostrum omnibus momentis contemplantes delictum, et prestolantes uniuersis prioris uite nostre terminum, compassione piissima pro fratris lapsu flebilem debemus exhibere gemitum, et illud implere ac proferre apostolicum: Quis infirmatur, et ego non infirmor? Quis scandalizatur, et ego non uror?  Non ergo facile est credendum, dum quis cum uerbis maledicis auribus insonuerit nostris, nisi ante utiliter discussis et fideliter agnitis, exemplum habentes in his que Dominus locutus est uerbis: Clamor Sodomorum et  Gomorrhe multiplicatum est, et peccatum eorum aggrauatum est nimis. Descendam igitur, et uidebo clamorem qui uenit ad me, opere compleuerint: an non est ita, ut sciam . Omnipotens Dominus, omniaque sciens, cur ante probationem quasi dubitat, nisi et grauitatis nobis exemplum proponat, ne mala hominem ante presumamus credere quam probare. Et ideo ait: Descendam et uidebo, utrum clamorem qui uenit ad me, opere compleuerint: an non est ita, ut sciam.

2. Sed hec cuncta que per contritionem cordis locutus sum, omittam: et ad ea que uestra excellentia poscit reuertam. Quis enim in tam ineffabile rei negotium quodpiam quid fari audeat, cum beatus Hieronymus dicat: Inenarrabilia sunt Dominice incarnationis  mysteria, et nauitatis eius sacramentum. Et ideo non quantum ipsa natiuitas est intimare curamus, sed quantum per sermonem exprimere ualemus. uerum quantum ipsa natiuitas est, non solum explicare non possumus, sed nec ipsi sancti euangeliste plene dicere potuerunt. Et si sancti euangeliste, qui sancto utique Spiritu afflati, dicere plene nequiuerunt, ex ipso quod sub pleno in libris Euangeliorum adnotauerunt, melius est reticere quam asserere, et recte ut dicta sunt credere, quam perscrutando litteris aliquid commendare, secundum sententiam doctoris que posita est uere. Credimus, inquit, Patrem cum Prole eius, ortumque Spiritum almum, in personis trinum, deitatis credimus unum. Qualiter intactus processit uirginis partus, aut qualiter  pati uoluit natus, hoc tractare nulli liceat, sed credere tantum. Etsi prohibetur hoc tractari, quis calamo scribere ergo, uel lingua hoc quidpiam audeat fari?

3. Et quia contra hec capitula, que adnotata sunt in epistola uestra, testimonia ex Euangeliorum et apostolorum libris exquiris, pro eorum machinationibus dissipandis, et dubiis utique ualidissime confirmandis; eminentius tamen id agere uestra ualet benignitas, quam nulla unquam tribulatio uel mundialis fatigauit aduersitas. Ideo intellectui ac sensui uestro summa permanet integritas; quia iam  me pene multis modis contriuit seculi huius aceruitas. Sed quia ad hoc opus uos ualde sufficitis, ut reor non ab aliud expetitis, nisi ut credulitatis mee textum agnoscere ualeatis. Ego uero humiliter ea proferam que credo, atque simpliciter enarrem in questionibus sciscitatis que sentio. Quidquid enim absque norma ueritatis paternitas ibidem presenserit domni nostri, uestri genitoris, mox illud emendet uelocitas scriptoris: et me iterum clam instruat, ut olim fecit alios, gratia uestri honoris: et celet inscium atque ignarum uestra solertia cordis, ita ut errorem nemo sentiat foris: quia ad emendandum, uel demendum, atque addendum, celsitudini uestre est destinatum. Ecce ut ab excellentia uestra exstitit imperatum, ut ualui persolui clientulus famulatum.  Sed oppositiones ille, que sunt in epistola uestra taxate: eas sub nomine assertoris exarando inducam, et textu uestro sanctarum Scripturarum testimonia producam, et cum doctorum dicta, ut qui [a 1Kb] uero conectam que respondendo conscribam. Finit.



IX. ITEM EPISTOLA ALuARI ROMANO MEDICO DIRECTA.

Serenissimo omnium catholicorum summo domino meo ROMANO ALuARUS.

1. Anteriorum meorum, serenissime domine, erga uos amicabilem dulcedinem recolens, et affectum glorie uestre in nostris compassionibus uulneribus [b 1Kb] , sepissime comprobans, hos inertie mee conticuos [c 1Kb] apices inculto sermone digestos, et impolito  textu confectos, uestre decreui presentie destinandos, per quos et caritatem repriorarem nostre miserie, et inuectiones aduersariorum apologetico retunderem opere: petens in principio rusticitatis nostre epistole, ut leta facie et placida mente serui tui uel filii sugessionem recipias, et queque dixerit rationabili lance perpenses. Nec aurium celsitudinis uestre grauitatis lege precultum et moderantie uiribus principaliter perornatum susurris leuibus uel uacuis inde collectis reseres, o domine, concauum, ne, quod absit, falsitatis contra proprium scandalum hauriat, et improbata recipiens caritatem radicatam antiquitus dissuat. Licet enim assertor primas partes propositionis sue abundanti persecutione peroret, et sufficienti probatione  propria firmare se putet; tamen inefficax semper apud honestos iudices habetur oratio, que solitaria surgens nullius e regione aduersantis attenuatur repagulo. Exspectatur namque secunde partis defensio, et data libertatis licentia, et de ultimis bene discussis et cognitis emittitur perpetualis sententia. Hec in proemio dixisse sufficiat et sapienti cepisse, pro toto explicasse proficiat.

2. Ac deinde, mi sublimissime domine, dilectionem meam erga uos uestrosque omnes ab ipsis incunabilis infantie recole, et magis uobis ipsi me bene notum habenti, quam aliis ex me aduersa suggerentibus  crede. Superbiam meam et rapinam, seu insolentie uitam, pene uobis amplius quam aliis est ut extimo notam. Et queque ab ineunti etate usque in hoc tempus gestum est, ut reor, non uobis celatum, sed notum est. Et certe patulum manet et cognitum multis me laqueis inretitum, millenisque malis huc usque addictum. Et plerumque aduersitas temporum etiam patientissimum a lenitate diuertit in aliud animum. Sed, iuuante presentissimo et altissimo creatore, omnes aduersantes mihi amicissimos feci: et quibusdam pacificis nexibus utens solertia animi, manu dilectionis contrarios amplexaui, humilitate liniens et affectione demulcens. uerum iniquitas mea, et ignorantie iuuentutis delictum, iuste contra me semper leuat calcaneum.  Inde et in contrarium surgit quidquid inchoatum aliter fuit. Nam teste Deo, quem conscientie mee, imo et huius epistole discussorem exspecto, quia quidquid Manicheus Felix [a 1Kb] , quidquid confessor [b 1Kb] , Iulianus, crebra uobis et importuna suggessione asserunt, et contra me falsidicis oppositionibus ingerunt, non uoto mentis accidit, sed fortuito casu euenit. Quod idem religiosus uerifice nouit, et calcata conscientia propria, nota contemnit, ignota uero adstruit, et defendit.

3. Et ut paulisper seposita ratione narrandi qualiter actum est, que aduerti debentur, ingeram; certe ante egritudinis mee dispendium, et penitentie quam in ultima necessitate accepi remedium, multis donis multisque rebus sanctum illum monasterium  ditaui locum. Et quod genitor meus diue memorie, nec ante me ex nostri fecerat ullus, ego spontanea mente impleueram solus. Quod ipse incusator negare non ualet, et de quo omnis uicinitas testimonium habet. Et nunc quando penitentie lex miserrimum curbat, et debilitas iam iamque moriturum incurrat, ianuam mihi uite precluderem, et in antro barathri lapsu precipiti currerem? Sed qualiter actum, quoque dispositu exstit usurpatum teste Deo et presentibus accusatoribus proferam planum.

4. uolui uniuersum illum locum mihi redimere, et inquietudinem Romanorum [c 1Kb] fugiens, ipsum quem nostis principem malui inquirere. Iuste namque confessor dixerat, quia illi qui a genitore meo uel a me  empta habebant uendere cupiebant, et una pariter cum eo preuisio exstitit nostra, ut argumentose, et non uere ipsum principem mitteremus, et per eum nostra nobis congregaremus, honorem eius et locum  tractantes, et quia nullus ei poterat ad terminandum obsistere reputantes. Cui cum petitionem ipsis diebus egritudinis mee, quibus inuisendum me uenerat, pro hoc facerem, et queque desiderabam exponerem implere promisit: et hoc sine difficultate ad effectum perducere dixit. Cui nos confestim nichil de quo postea gestum est suspicantes, uenditionem fecimus, et per testes firmauimus, ut ingressione ipsius alios seduceremus, et nobis per eum totum terminum applicaremus. Sed ille in uacanietatibus impeditus, de quo fuerat gestum non satis anxius, cepit obliuioni nostras tradere causas, et in quas nichil habebat, nec dederat, postponere curas. Et creberunt rapine, et priuilegia Romanorum, qui transilientes limites agrorum nostrorum, uniuersum minitabant  inuadere locum. Nos autem iam nichil ibi habere putabamur, et ille qui comparationem [d 1Kb] fecerat, uindicare inuasiones uolebat. In tali conflictu positi, penitudine affecti, contriti lugebamus et mesti. Post menses sex aut amplius ipse princeps per se ad me uenit et postulauit, ut quod quasi comparauerat, uerius emeret. In primis teste Deo renui, et hereditatem meam ne traducerem multis suggessionibus deprecaui. Sed ad quod ille beneficium suum mihi opposuit, et quia si donatum [e 1Kb] , illud a me haberet, nichil esset pro tantis [f 1Kb] , que in nos fecerat, asseruit. Sed ubi in me reuersus uenditionem, quam ei iam feceram, cogitaui, et potestatem eius cum debilitate mea pensaui, illico assentire disposui, quia aliud agere minime potui. Sed terminum ecclesie,  quem non genitor meus, sed ego dederam, indicaui: et in comparatione eius presentibus subscribentibus terminaui, et confessores ipsos multoties commendaui, et quantum ualui pro ipso loco suggerere non cessaui. uerum delicto meo et merito multum olido [g 1Kb] infestante, aliter actum est quam putaui. Quantum uoluit et quando uoluit, et quomodo uoluit, dedit.

5. Quid nunc agendum est, serenissime domine? Nec possibilitas in nobis est resistendi, nec facultas reddendi, nec abundantia redimendi. Teste Deo, ingemisco, rugio, et deploro quod accidit; sed sanare et solidare nequeo quod euenit. uicibus ei suggessi, et abundantius [h 1Kb] pretium multo quam dedit promisi: sed suspensus hactenus mansi. Culpamur ab omnibus  et incusamur: sed nosmetipsos ipsi amplius detestamus. Et licet iuxta doctorum nostrorum ueneranda oracula in omnibus causis non processus operis, sed uoluntas operandi, sit intuenda, nec statim  quis quid egerit, sed quo uoto id egerit inquirendum, nec res ipsa que geritur, sed qualitas mentis, et facientis sit propositum iudicandum; tamen quoquo modo gestum sit nostris meritis imputamus, et iudicium Domini trementi corde quotidie nos insequendos lugimoniis non mediis protestamus [a 1Kb] , de nostra desperantes pessima opera [b 1Kb] , de illius confidentes misericordia consueta. Ecce qualiter est actum uestre prudentie totum est patefactum: quod ideo uobis ad singula enarrare curaui, quia ex ipsius confessoris laude multa quasi a uobis dicta audiui, que minime credidi, quia uestrum animum erga me proprium sepius sensi.

6. In finem uero epistole aduolutus pedibus uestris suggero, ut quia paupertas et debilitas me a uobis  fecit absentem, bonitas uestra me semper animo reddat presentem: suggessionesque maleuolas illa discretione paternali, qua uos noui uigere, discutite; et aure surda discordie incantationes transite, nosque uisceribus propriis comendatos habete. Quidquid uero Felix, Gratiosi iudicis filius, in aures domini Seruandi comitis cum confessore illo immisserit; uestra paternitas, si uoluerit, tota radebit. Tempore quippe uestro aliorum causas erat nobis explicere licitum: quanto magis nostrum proprium non expediamus negotium? Recolite, obsecro, nostrorum antiquorum amicitie uinculum, et uestrum amplectite uisceribus filium. Plura uolueram licet plebeio sermone disputando conficere: sed modum epistole egredere nolui, et prudentibus stulta componere timui.  Sed rogo, ut que magis currendo, quam tractando conscripsi, et plus dolore quam nitore depinxi, non scholastice et per liberalem artem [c 1Kb] tractetur, sed pure et simpliciter, ut scriptum est, relegatur.

7. uigens floreat paternitatis uestre aucta felicitas per spatia annorum. Amen.





X. EPISCOPI  AD ALTERUM EPISCOPUM EPISTOLA [d 1Kb] .

1. Quibus calamitatibus quibusue miseriis merito exigente hactenus conterar, quoue acerrimo intolerabili dolore ex diuersis partibus insuar, credo uestre beatitudini et rumore celebri diuulgatum, et ueraciori comprobatione presentie, quasi proprium  compassione misericordie comprobatum. Et ideo, mi sublimissime domine, apostolorum uicarie, et rerum opificis Christi sequipede, suffragationis fraternale auxilium tanto abundantiori fusione mihi porrige lacrymarum, quanto me pre cunctis pressum mole noxarum per immanitatem conspicis flagellorum; ut diuina pietas, que sceleribus meis innumeris offensa, iustissima ultionum temperantes hactenus inrogat plagas, dignis uestris precibus flexa,  nostras iam solita clementia tergat, quas propere contraximus, culpas. ualet etenim oratio impetrare iusti assidua, quod peccatoris nequit promereri nequitia. uestrum est namque, mi domine, fratri laboranti manum porrigere, et morborum languoribus saucio opem solatii prelargire: quatenus et nobis debitum impertiatis remedium, et uestrum quod pro omni Ecclesia iniunctum habetis officium, inclytum [e 1Kb] perducatis ad terminum. Amen.

2. De cetero, mi domine, non reor latere uestram prudentiam calamitatem huiusce nostre prouincie, que multiplici peste, ac ingenti ulcere saucia, imo ad exitum uite usque deducta, bestiali rictu et beluina efferata barbarie, hactenus seue dilacinata est effero dente. Sed quia respectu altissimi et presentissimi  conditoris utcunque respirare post diras ac palpabiles nunc nisa est tenebras, et liberum potuit utcunque non humano ingenio, sed diuino imperio, respicere lumen; actum est, ut illa admirabilis dextera, que nouit humiliare sublimia, et altius eleuare prostrata, pestem quam extensa ira induxerat, dilata misericordia subtraheret. Cuius benignam et laudabilem administrationis in operibus gratiam abundantiori laude prosequere cupientes, et effectuoso conatu ex quaqua parte, qua posse nobis iniunctum est, equiperare uolentes, unanimitati prebentes concordiam, et discordie radicitus ambientes exstirpare funditus massam, presentiam nostram fratribus nostris et consacerdotibus, siue filiis, peculiarem, exhibere protinus nancti, et que uera  sunt, partim seueritate iudicii, partim lenitate sententie gliscentes exsequere; tantis se testimoniorum probationibus munierunt, tantisque Patrum sententiis, que compassione egerant pleuium, firmauerunt; ut pene eisdem in aliquid obuiare [f 1Kb] non sit eius, qui cuncta se iudicio et exemplo Patrum asserit innodare. Fateor, mi sanctissime domine, ad tanta et talia que ex uirorum industria obtulerunt opuscula, obstupui [g 1Kb] et sententiam meam aliter hactenus aucupatam, ueraciori et probatiori indagatione probata in meliori ductu et uniuersali collegio commutaui, ne obstinatione, quod absit, animi ductus fomitem alerem discordie, et membrum secans a capite insontes quos conscientia liberos, et innocentia immunes ostenderat, nostra indebita sententia a Patrum  intelligentia exsulans conaret abicere, totamque Ecclesiam, quod procul sit a pastoribus Dei, crudelitatis edictu, imo imperitie fastu, maculis indebetis pollueri, hereticisque in contemtia [h 1Kb] concordantes, paruisque homunculis inexpertis et insciis complacentes, uniuersalitatis nomen, id est catholicum, in parte, et non in toto, ut dignum est retinere [i 1Kb] : cum iuxta canonicus uerissimas et uniuersalis [i 1Kb] seculis probatissimas sanctiones, peccatum populi inultum  preterire [a 1Kb] iuxta quod uenerabilis papa Innocentius ad Rubium [b 1Kb] episcopum probatissimis sanxit decretis. Quod si peccatum opere uel testibus idoneis comprobatum pro custodia caritatis inultum preterire iubetur, quanto potius ad culpe non deducitur titulum, quod ueritatis indagine et testimoniorum scientie, non temeritatis ausu, nec usurpationis instinctu, sed solo terrore et immanitate seuissimi temporis imminente, non intentatum, sed discretione precipua, et dispensatione honesta exstitit temperatum? Quanta uero pro tempore a beatissimis fidei nostre auctoribus, id est apostolis, temperantie lege, et discretionis bono, dispensata exstiterint, et acta eorum apertissima luce, perspicuaque referunt claritate: et sanctissimi Hieronymi admirabilis, et  cunctis seculis preconabilis uiri, testantur epistole: et ut separatis parumper testimoniis, ac sequestrata auctoritate Patrum, que debentur pastorali aduerti regimine, et paternali industria preuideri, attentiori et liminatiori intentione tractentur. Certe in horum consensionis sententia non inferiores nostri ordini habentur episcopi: et non solum episcopi, sed metropolitanorum partim epistolari decreto, partim presentiali participationis communio [c 1Kb] manifestis probationibus pre manibus exhibentur: et insolentie uel leuitati adscribitur imminuto metropolitanorum primatu contra terminos equitatis libra compositos superbie eleuare calcaneum: cum inrectractabilis illa iugiter habeatur omni mundo sententia, qua iubetur, non confinitimis, sed apostolice sedis,  metropolitanorum priuilegia uentilare.

3. Nunquid non iuxta beati Iuliani Toletani metropolitani episcopi uenerandum eloquium, insani capitis censetur esse, et uani, qui illic pedes erexerit, ubi capitis ratio non suaserit. Sed siti sunt nonnulli feruore Domini frigi, uane glorie iactantie tumidi, scientia nudi, superbia rigidi, qui dissensionum et simultatum serentes contagia contra caritatis et unanimitatis precepta Dei ueneratione mysterii, et diuina inuocatione sacrati, infamare tentant quibusdam leuibus opinionibus sacramenta, dicentes tunc esse solummodo sancta, cum sanctorum fuerint manibus prelibata, contra illam beatissimi Augustini sententiam, quam in expositione decimi Psalmi contra horum similium intentauit falsiloquam uanitatem.  Non enim, ait, confidunt in Domino, qui tunc dicunt sancta sacramenta, si per sanctos homines dentur. Sed et admirabilis doctor Isidorus [d 1Kb] horum inanissimam ac detestabilem presumptionis audaciam his documentis uerificis extirpando detruncat: »A secretis, inquit, uel sacris uirtutibus sacramenta dicuntur, que ideo fructuose penes Ecclesiam fiunt,  quia sanctus in ea manens Spiritus eumdem sacramentorum latenter operatur effectum. Unde seu per bonos, seu per malos ministros intra Dei Ecclesiam dispensentur, tamen quia Spiritus sanctus mystice illa uiuificat, qui quondam apostolico in tempore uisibilibus apparebat obtutibus, nec bonorum meritis dispensatorum amplificantur hec dona, nec malorum attenuantur: quia neque qui plantat est aliquid, neque qui rigat, sed qui incrementum dat, Deus . Unde et Grece mysterium dicitur, quod secretam et reconditam habeat [e 1Kb] dispositionem.« Quod et uenerabilis Anastasius papa ad Anastasium imperatorem pro communicatoribus Acacii heretici hominis et damnati, in auctoritatem splendido satis eodem sensu, quia et eodem spiritu, et accuratoque  sermone, exsequitur. Dicit enim in titulo septimo eiusdem epistole: »Nam secundum Ecclesie catholice consuetudinem sacratissimum serenitatis tue pectus agnoscat, quod nullum de his uel quos baptizauit Acacius, uel quos sacerdotes, siue Leuitas, secundum canones ordinauit, ulla eos ex nomine Acacii portio lesionis attingat, quo forsitan per iniquum tradita sacramenta minus firma uideantur, nam et baptismum, quod procul sit ab Ecclesia, siue ab adultero, siue a fure fuerit datum, ad percipientem munus peruenit inlibatum. Quia uox illa, que sonuit per columbam, omnem maculam humane pollutionis excludit, qua [f 1Kb] declaratur, ac dicitur: Hic est qui baptizat in Spiritu et igne . Nam si uisibilis solis istius radii cum per [g 1Kb] loca fetidissima  transeunt, nulla contactus inquinatione maculantur; multo magis illius qui istum uisibilem facit uirtus, nulla ministri [h 1Kb] indignitate constringitur. Nam et Iudas cum fuerit sacrilegus atque fur, quidquid egit inter apostolos pro dignitate commissa, beneficia per indignum data, nulla ex hoc detrimenta senserunt, declarante hoc ipsum Domino manifestissima uoce: Scribe, inquit, et Pharisei super cathedram Moyses sedent: que dicunt facite, que autem faciunt, facere nolite; dicunt enim, et non faciunt . Quidquid ergo ad Domini [i 1Kb] profectum qui libet in Ecclesia minister officio suo uidetur operari, hoc totum contineri implente diuinitatis effectu [i 1Kb] , ita ille per quem Christus loquitur Paulus affirmat: Ego plantaui, Apollo rigauit: sed Dominus incrementum  dedit. Itaque neque qui plantat est aliquid, neque qui rigat, sed qui incrementum dat Deus . A Domino autem non queritur quis uel qualis predicet, ut inuidos etiam bene Christum predicasse confirmet, quo malo diabolus ipse deceptus [k 1Kb] est, et hoc ipse precipitare [l 1Kb] non desinit. »Et in octauo capitulo iterum:« Ideo ergo et hic cuius  nomen dicimus esse reticendum, male bona ministrando sibi tantum nocuit. Nam inuiolabile sacramentum, quod per illum datum est, aliis perfectionem sue uirtutis obtinuit. Quod si est aliquorum in tantum se extendens suspicio, ut imaginentur prolato a papa Felici iudicio postea inefficaciter in sacramentis que Acacius usurpauit egisse, ac perinde eos metuere, que [a 1Kb] uel in consecrationibus, uel in baptismate mysteria tradita susceperunt, ne irrita beneficia diuina uideantur; meminerint in hac quoque parte similiter tractum preualere superiorem, quia non sine usurpatione nominis sacerdotii adiudicatus hoc egit: In quo uirtutem suam obtinentibus mysteriis in hoc quoque aliis rea sibi persona non nocuit. Nam ad illum pertinuit quod tuba Dauidica [b 1Kb] canitur:  uerumtamen Deus conquassabit capita inimicorum suorum, uerticem capilli perambulantium in delictis suis . Nam superbia semper sibi, non aliis, facit ruinam: quod uniuersa Scripturarum celestium testatur auctoritas. Sicut etiam per Spiritum dicitur in Propheta: Non habitabit in medio domus mee qui facit superbiam . Unde cum sibi sacerdotis nomen uindicauerit condemnatus, in ipsius uerticem superbie tumor inflictus est, quia non populus qui in mysteriis donum ipsius sitiebat exclusus est, sed anima sola illa que peccauerat iusto iudici proprie [c 1Kb] erat obnoxia. Quod ubique numerosa Scripturarum testatur instructio. Unde remotis omnium [d 1Kb] studiis siue uersutiis, in hac adhuc presenti fragilitate propositorum, secundum preces  nostras adnixu et auctoritate imperiali offerte Deo nostro in unam [e 1Kb] catholicam Ecclesiam et apostolicam: quia hoc solum est, in quo [f 1Kb] non solum in terris, sed etiam in celo triumphare sine fine positis.« Et quia ut canonica institutio iterum per os beatissimi pape Celestini ad episcopos per Apuliam constitutos celeberrimis uocibus clamat, quod docendus sit populus, non sequendus, eosque si nesciunt quid liceat, quidue non liceat, commonere, non his consensum prebere debere.

4. Ratum duximus necessitati consulere et dispensationes ecclesiasticas pro tempore non presumptione [g 1Kb] , sed necessitate preuisas, apostolica, imo canonica institutione formati uerissimis constitutionibus approbare, ne contra Moysis legiferi sanctionem  id quod iustum est non iuste insequentes aduersum Salomonis preceptum nimie iustitie et intemperate nos denotaremus infamia. Recolenda est hoc loco Innocentii clarissimi pape ad Rubium et Eusebium ceterisque episcopis quam pro Fotini restauratione intentauit sententiam, et eius hic recensenda sunt oracula ueneranda, qui post multa splendide pertractata taliter intulit: »Sollicitos enim uos  pro salute libenter [h 1Kb] , contra caput etiam si faciendum est non libenter admitto;« ac si diceret: Pro commodis itaque et pace Ecclesiarum prouida uos gerere solertia iubeo: contra caput autem et qui iure in uobis primatum obtinet, etiam si reprehendenda commiserit, nullatenus insurgendum percenseo. Quod si episcoporum superinspectio huiusmodi freno sanctionis constringitur; quo plebium camo ora cludere ratum est, que inlicita et non sibi debita intentare presumens de sacerdotum sibi arrogat excessibus iudicandum? Nec ignoro generales illas opponi solere sententias, que libero et tranquillo tempore discurrentes generalem superborum non consulentium patrie, sed scandala et controuersias asserentium putant simultates. Sed his quorum ceruices  tumor superbie inflat, et licentie studentes quemlibet superbissimum proterue defendere, uel in parte sedentes uniuersitatis derelinquere ausu temerario nitunt collegium, maledictum obstinatione perfidie protegentes, et impio cuilibet ferentes auxilium, illas generales sententias uerissime competunt: isti uero quos impius crudelitate et acerbitate inuisa perdomuit, percarceralis claustra [i 1Kb] et onere nimie censure contriuit, qui conscientia teste semper maledictum maledictionibus insequentes, non amore, nec pertinacissime uoluntatis conatu, sed sola necessitudine, et regali iussione contriti, discretione intendentes, et quotidie de uita propria periclitantes, aliqua pro tempore dispensare conati sunt; cur improuida insequuntur animus ordine [i 1Kb] uel aliorum  de uita [k 1Kb] plectantur sententia, omnino non uideo. Conscientie nostre et fragilitates humane inspiciende sunt, et ex nobis ipsis subditorum uite formande. Quanta namque pro tempore, pro instante necessitate, pro potestatum terrore, unusquisque ex nobis pontifex in sibi creditos usurpauerit greges, si utili et pia compassione uoluerimus librare; illico qui nostris clementissime uidemur existere, si aliter subditorum quam nostrorum uoluerimus uentilare festucas, seueriores in delinquentum excessibus probauimur insilere: quo iudicio enim iudicauerimus, in eo nobis iudicabitur. Et ideo iuxta beati Iuliani egregii doctoris sententiam, non minoris est prouidentie necessitati imminenti consulere, quam plenitudinis discretionis gubernaculum adhibere. Laudabilius  ergo est ex necessitate quedam oportuna eligere, quam in his que suppetunt eligenda formare. Multoque est grandius defectum adhibere suffectum, quam copiose rei dispositionis prorogare iudicium. Est enim salus, et salutis omnimoda plenitudo, si illic utilitatis porrigatur consultum, ubi omnimoda plenitudo perspicitur: quia sine fracmine generalis precepti forma inducitur specialis iudicii, et euentui  consulitur, quod generalitate non datur. Non igitur subuertimus primitiua, sed consultius ordinamus presentia: cum et illud uniuersali edictu, et hec prepolleat speciali iudicio.

5. Et hec dicentes non uobis replicamus incognita, sed nota reducimus recolenda: ut si ab hodierno die et tempore, aliquis ex sacerdotibus nostris uestre presentie quacunque seculi exhibuerit necessitas; non execrabilis, quod procul sit, uestre participationi, uel exulus habeatur, sed recipiatur ut proprius, amplectatur ut filius, atque ad omne altaris officium admittatur idoneus; libenter a uobis utique percepturus consecrata libamina, ceterisque dispensaturus etiam per semetipsum confecta mysteria: presertim cum fraternitas nostra gregem sibi  creditum decreto firmissimo manuum nostrarum subscriptione firmato, indemnem et liberum ab omnium susurrantium infamio perpetue censeat eo uigore stabilitatis perenniter conseruandum, quo metropolitanorum sanctionibus in preterito et presenti inuenitur confirmatum. Optamus nos uestris reciprocis litterulis premunire, et fraternali auxilio in ea que pacis et caritatis sunt roborari. Si quis autem ex congregatione nostra prauitate cordis, et liuore mentis, seu crescendi fastu, aliqua auribus nostris [a 1Kb] precultis eruditione diuinorum uoluminum leuia intentare conauerit, illa qua uos noui naturali uigere industria, male loquatium, properatur insania, qui unanimitatis despicientes collegium, per abrupta et deuia nitent lapsu casuri precipiti in altum tendere  gressum. ualete.



XI. INCIPIT EPISTOLA ALuARI SAULO EPISCOPO DIRECTA.

Sanctissimo Domino meo Saulo episcopo Pauli ALuARI suggessio.

1. Multa erant que sanctitati uestre debebantur scribi, si procella seculi et calamitas temporis nostri non prepedirent officium lingue. Sed quia acerbitas angustiarum et immanitas flagellorum eloquentie fontem conclusit, et dicendi materiam sua mole retrusit, ideo breuiter teste conscientiarum omnium Deo, dulci animo, et mente pura, salutationis officium paternitati uestre defero, propriamque miseriem  et suggessionem expono. Reor non uobis fuisse incognitum periculi uel egritudinis mee hoc anno dispendium; ita ut mortis agens confinium, penitentie postularem remedium, atque post disperationem non modicam, salutarem inuenisse medelam. Dominus enim qui mortificat, et uiuificat, ducit ad portas inferni, et reducit , post multam ultionem iudicii, et dignam correptionem flagelli, clementia mirabili, et pietate laudabili, ac potentia singulari, reuocauit a periculi ianua, misericordia consueta, quem digne scelera iam ducebant ad tartara. Sit nomen eius benedictum in secula,  cuius iusta iudicia clarent iustitia ac pietate precincta.

2. Que acta sunt paternitati uestre breuiter adnotaui. Nunc que agenda sunt iterum humiliter cupio implorare. Certe ab ipso egritudinis tempore usque in hodie a salutari exclusus mansi remedio: et licet reconciliationem aliunde ualerem frui, si uellem; tamen ea que auctoritate Patrum sacrata sunt, implere desiderans permissum uestrum inquirere uolui, atque per iussionem paternitatis uestre ad communionem reditum habere disposui: et inde alibi hoc non inquisiui, quia teste Deo Iesu, Dei et Domini nostri sententia formidaui. Unde peto ut epistola paternitatis uestre cui prius, melius et aptius uidetis ex uestris sacerdotibus ueniat, meamque  illis reconciliationem, qualiter uolueritis, iniungat. Paratus enim sum in omnibus obedire, et preceptis uestris salutaribus me totum dedere: tantum non priuet communionis remedio, quia plane ingenti afficior tedio, dum extorrem me doleo a nuptiarum Agni conuiuio. Qualem uero mihi legem posueritis ieiunii, eleemosynarum, seu temperantie operis boni perficere cupio, et in nullo a ueritatis seu possibilitatis regulis deuiare. Pronus enim est animus noster cuncta imperata implere, et a cunctis illicitis iussis, et paterna ordinatione prohibitis, quantum possibilitas dederit, mentem hactenus per deuia oberrantem frenis temperantie cercere.

3. Unde rogo, et lacrymosis precibus queso, ut citius nos uestra paternitas cuilibet ex sacerdotibus  soluendum iniungat. Sin autem aliud nobis uiget agendum, et hoc iterum citius humili suo rescribat, quia in cunctis uobis parere nostra tenuitas disponit, nec terminos Patrum transire superba insolentia cupit. Tamen rescriptum nostrum hac hebdomada prestolabor: quem si recipere non meruero, a fratribus uestris et episcopis reconciliationem ipsam implorare dispono, quia tanto tempore a corpore Dei mei et sanguine priuatus stare non ualeo. Hoc ideo uobis innotui, quia uestram responsionem citam cupio intueri, et hanc festiuitatem ligatus dubito inter alios retinere. Merear uultum uestrum iucundum in iucunditate et letitia feliciter citius perfrui. Finit.





XII. ITEM RESCRIPTUM SAULI EPISCOPI ALuARO DIRECTUM.


1. Multa nobis erant necessaria que obtutibus uestris debebamus scribere: sed prepediente delicto quotidie uersamur in lamento, ut nec lingua possit enarrare quod mens nostra patitur, nec characteres scribendi quod debetur, Scriptura dicente: Defecit inhabitatio sensuum multa cogitantem . Sed quia dilectionis uestre susceptis apicibus ibidem uester digessit stylus, ut puto auxiat [b 1Kb] plenius, comperique uos nimia corporis imbecillitate solutum, ut ad uidendum nos nullum dicatis habere aditum, sed  uellet ut unum ex sacerdotibus Cordobe a me dirigatur scriptum, quo uos informatos a Christi corpus reddat solutum, dicentes quod fuere nonnulli qui coacti sunt ad enarrandum inuiti.

2. Quid nos hec dicemus, qui tempus hodie tacendi portamus? Nos enim neminem preiudicamus, nullumque damnamus, nec iustificamus quod nescimus, nec punimus quod ignoramus. Sed uos qui eorum nostis mentes, et pensatis uoluntates, quia aditus ad uidendum nos uobis negatur, ab illis absolutionem percipite, a quibus et penitentiam suscepistis. Sic enim tunc digna fuit eorum manus impositio, accepta et nunc erit sine dubio absolutio. Nam ut uobis intimauimus, non est mensure mee iudicandum de talibus, nisi fuerit inspirante Deo concilio  legitimo eorum et nostra questio uentilata. Sed ut dulcedini tue prius notui [a 1Kb] , notesco quod interdictum sit hoc negotium omni clero presente episcopo. Tunc dicit regularis instituta hoc cui iniunctum fuerit licere, cum aut longinquitas itineris, aut imbecillitas corporis id episcopo denegauerit posse. Nunc uero quid ad hec opponere potestis, cum me habetis presentem? cur presentiam recusantes litteras petitis, et que uiuo sermone audire potestis, per apices queritis? Sed plane nescio quos salsuginosas asseritis, et prope Migentianos [b 1Kb] Donatistas, et Luciferianos notatis. Pro id miror te prudentem uirum et industrium, cur illos damnatis, qui hactenus concilialem seruant censuram, nec pereuntis multitudinis dicuntur exemplo, sed illa que  Patrum sanxit auctoritas inconuulso retinerent animo, donec plurimorum episcoporum sententia, aut confirmetur edictum, aut temperetur decreta [c 1Kb] consultum. Non ergo, ut diximus, rebelliones a nobis debentur haberi Ecclesie, qui ecclesiasticis uidentur legibus inseruire. Prius quidem amantissime idcirco scripsimus uobis semiplene, quia characteres ignorauimus epistole uestre. At nunc quia iam reperimus propriis litteris, et manum aduertimus uestram, idcirco amicali amore scripsimus uobis pro anime uestre remedio totis nisibus uos optantes, ut ea que sancta sunt requiratis, et prauorum consortia euitetis. Nam cum dictum sit: Qui tetigerit picem, coinquinabitur ab ea ; que uobis absolutio ad sacramenta percipienda poterit [d 1Kb] inesse, si  pseudepiscopo in crastinum uideamini quoquo pacto adnecti? Domini, non nostra sententia est: Nolite timere eos qui occidunt corpus, anime uero nichil nocent . Cui consimile Salomon inquit: Qui timet homines, cito corruet. Nam qui  sperat in Domino confortabitur , et cetera, que prudentie uestre non latent. Hec et horum similia rogo, ut prius tecum semper tractare, et sic te Sacramentum reconciliationis admittere. Sed si aliud placet, fac quod tibi bonum uidetur, aut quod prudentia tua docente conspexerit. His explosis iam quantum potui dixi: de plurimis cognoui, pauca caritati uestre direxi. Sunt sancti Dei memores uestri: sum et ego in omnibus. Salutamus omnes in osculo sancto, quos cortis [e 1Kb] uestre retinet claustra [f 1Kb] . Merear uos in letitia uidere. Amen.



XIII. ITEM EPISTOLA ALuARI SAULO EPISCOPO DIRECTA.

1. Epistolam ex nomine uestro nobis directam  suscepimus, et recitationem non uestram, sed illius homunculi esse cognouimus, quem patrie exturbatorem, et multarum heresum satorem sepe probauimus. Et cum nos pure et simpliciter manu propria remedia anime impetrantes scribamus, uos e contrario mordaciter et subdole non ex uestra mente, sed ex stomacho multis potionibus sauciato, nobis non pocula uite, sed uenena porrigitis, et filium a caritate uestra procul reiicitis.

2. Et non solum unum, sed uniuersum gregem nescio quo consilio morbidum estimatis, quem non medicinalibus fomentis, sed rauidis discerpitis dentibus, membraque uestra uestris destruitis manibus. O quanta erant in ipsius nefandi interitum iacula intorquenda, si facie tenus, ut uir strenuus, decertaret  in pugna, et non clam, ut testudo, mulierum more, in umbris gladium acueret! qui proprio iudicio condemnatus nec confessor est proprie, nec sacerdos: quem habitus confessorem [g 1Kb] , et lingua comprobat derisorem; quem staminia et lana ouium religiosum approbat, et prolixitas barbe laicum affirmat; quem simulatio operis sanctum, et emulatio detractionis ostendit elatum. Quid enim mirum, si sacerdotes nostri temporis detrahat, qui doctores infringere tentat? Si clericos damnare studeat, qui agones martyrum mutilare non dubitat? Pater, o quanta erant in destructionem ipsius non sapientissimi, sed stultissimi homunculi, testimonia intentanda; quantaque in ipsius epistole incondite infrigenda, si honoris uestri nos reuerentia non  religaret!

3. Nam finis principium destruit, et qualiter initiauerit non attendens, in calcem sibi aduersa conscripsit. Stultus enim editor sanctitatem et sapientiam ambiens stultiloquium non uitauit; et condemnatos  arguens, dum soluere ligatum satagit; quem solueret inuectione sua [a 1Kb] solutum ipse penitus non inuenit. Ego, mi Domine, cum diuini numinis testatione miseriam periculi mei exposui, remedium postulaui: et uos non ex uobis pure, sed qui mihi quasi inimico responderet sophistam inquiritis, imo non sophistam sed sollecistam rogatis: nosque quiescentes, et uestre beatudini condolentes, ad stimulos incitatis. Sententias uero Salomonis aduertimus, et a uobis [b 1Kb] , dudum eas dissipatas cognouimus: quem contra Patrum instituta, et anteriorum decreta, anathemato cuidam multotiens participasse, ante nostrum episcopum honorem [c 1Kb] , preuidimus, sacerdotibusque illi participantibus, post honorem communicasse probauimus nullo metu terroris, nulla  occasione timoris, sola uoluntate animi, et dilectionis affectione. Certe recolitis quando ei ad immolationem misse casulam pro indumento prestastis, quanta uobis ego ipsis diebus amore uestro impulsus suggesserim. Quanti a Patribus anathemati, inrationabiliter sine concilio uestra iussione existunt soluti, certe non ignoratis. Recolite, obsecro, consecrationis uestre non inculpata principia, et pene simoniaco errore propinquo. Poterant enim quouis asserente canonice inchoationis uestre primordia comprobari, si quadringenti solidi non fuissent palam eunuchis uel aliis exsoluti: imo non clam, sed per chirographa Arabica ex Ecclesie prospera, quod inlicitum est debitoribus, erogati, et ex illo ministerio congregati, quo non licitum est laicis etiam fidelibus  aliqua impertire, siquidem super solos sacerdotes [d 1Kb] rescule dispertiuntur Ecclesie. Quanti, queso, sacerdotes sine testimonio ordinati? quanti sine connibentia clericorum uel filiorum Ecclesie consecrati? quante Ecclesie duplicato sacerdotio, id est, binis pastoribus, contra Patrum institutionis diuise? quanti contra canones per omnes basilicas in diuersos ordines constitui per uos exstiterint, rogo ipsi uidete.

4. Sed hec omnia post tergun reiicitis, et tantum pro nobis in hos nostri temporis sacerdotes oculos apertos habetis. Nec hoc alio tempore, nisi quando nostra uos suggessio impetrat. Nam facie tenus et honorabilem Athanagildum abbatem uidistis, et hoc ei dicere presentialiter uoluistis: et Eulogio in primo  persecutionis impetu sacrificare iussistis: et nunc contra uos ipsos nostra tantum occasione dimicatis. O felix et multum felix, quem concilii tempus quod exspectatis inuenerit! Utinam iam rediret serenitas, iam abiret tempestas! Puto quod multorum lingua silesceret, et frenum sibi ora illa imponeret, que loqui nesciens hactenus per antra insibilat. Nam quod dicitis: Qui timet homines, cito corruet, nam qui sperat in Domino confortabitur ; uel illud euangelicum: Nolite timere eos qui occidunt  corpus, anime autem nichil nocent , uere et religiose dicitis: sed miror cur fortissima docens absconditur, et hominum timore a propriis segregatus per diuersa uagatur. Iam uero quod in principio me ironice soluendum ab eis qui me ligauerunt iubetis, adicientes: Si enim tunc digna fuit eorum manus impositio, erit et nunc accepta sine dubio absolutio; quid contra se in hoc duntaxat dixerit loco sciolus ille, nunquam aduertere potuit, et Sardorum salsedinem deuitans, quomodo salsuginem incurrerit nescit. Si enim uere hoc et non ironice dixit ut quid nobis in finem prauorum consortia interdixit et tacto picis inquinatos firmauit? Si uero, ut textus epistole docet, in derisione hoc in principio protulit, nosque per hoc suggillare tentauit, audiat  neruosus, ut sibi applaudet assertor, et siluosus, non palatinus dictator: Quid uestrum ergo proprie pastor satagit presentialiter soluere, quem preuaricatores non habentes ligandi ordinem minime ligauere? Ergo solui quomodo poterit qui ligatus non exstitit? nam si eis potestatem adimis ligandi, non ligatum ergo cessa querere soluere: et hoc ei responsum sit: Ceterum conscientie nostre iudicem habemus omnium Dominum, qui potest sine improperatione curare inualidum, quia licet Leuita et sacerdos uulneratum a latronibus dimiserint, Samaritanus uero ille misericors seminicem ad stabulum reportauit, oleum plagis infudit, mercedem stabulario dedit. Ulterius tamen, mi Domine, sententiam uestram ex alterius ore fluentem non requiram, quia  plane tedimur aliorum sententiis, et non uestris purissimis, deseruire.



XIu. INCIPIT EPISTOLA ALuARI TRANSGRESSORI [e 1Kb] DIRECTA. Dilecto mihi ELEAZARO ALuARUS.

1. In primis, mi dilecte, salutis munia ut amanter, ita dulciter soluo, atque tibi coniuncte, si secte tue rituique conuenit, identidem salutifera iura dependo. De cetero rogo ut non fastidium tibi ingerat dilectionis nostre oblatio, qua te lucrare in Domino cupio.

2. Sed si ita amas ut diligo, identidem lucrare me tuo satage studio: quia qui conuertere fecerit peccatorem, lucrauit animam eius, et suorum cooperit  multitudinem peccatorum. Et Dauid pro magno munere quasi uota [f 1Kb] persoluit: Doceam iniquos uias tuas, et impii ad te conuertentur . Et ideo faue meis, diligenti intentione huius pagelle discute textum, et non uerba, sed sollicite preuide intellectum: quia non uerborum cupimus faleratorum adspargere faces, sed simplicium et puralium tibi promere uoces. Nec diploide nostra bifario coloratur assertio, uel sale attico huiusce redolet dictionis oratio, sed plebeio, et ut ita dicam, communi  currit eloquio. Non hic Tuccidides, uel Sallustius tramitem scientia [a 1Kb] digerunt, sed Iacob et Dauid obiculas ad caulas deducunt. Non hic Cirus pugnando exercitum ducit, sed Moyses erectis manibus Amalacitarum phalangas orando diuertit. Sed nec Memmonicos canemus hymnos, aut Aeneidarum carmine incidimus uersus, nec lacteum Libii amnem deduco, nec Iliadum celeuma decanto. Procul enim a me est lingua uiperea Domestenis de qua fertur dixisse Oscines [b 1Kb] : Quid si ipsam audissetis bestiam suo ore uerba resonantem? Epistola enim mea non ethnicorum [c 1Kb] fauorem requirit, nec colorem de Atheneo trahit: sed prophetarum saporibus redolet, et patriarcharum fercula superficiem gerit. Nempe dulcis si ubicunque in annorum numero Christi uentura  diceretur natiuitas, Christianorum uel Iudeorum illico finita esset simultas: quia computatis annis a mundi principio sine aliquo impedimenti obstaculo aduentus eius sciretur in seculo: ut nec fidelis in asserendo moras sustineret, nec infidelis in refutando occasiones ostenderet. Et quia, ut quibusdam uidetur, incertum aduentum eius Scriptura reliquit, et quasi intactum magis tetigit quam predixit, ob hoc et cunctorum opinio se ipsa deludit. Non quod omnium fides ceca caligine inuoluatur, sed ea que magis opinione quam ueritate tenetur. Ista namque secundum opinatum disserui istomacantium [d 1Kb] questiones. Ceterum iuxta mee tenuitatis scientiam aduentum Christi patulum reor addisci indicta legalia [e 1Kb] , si subtiliter indagentur uatis presagia, que  luce clariora existunt almifica. Nam licet ab initio mundi anni non inueniantur prefixi, tamen reperiuntur a tempore prophetali liquidissime numerati. Preuidens credo censura diuina humanam uesanam acutiam, que in numeris etatum existit diuersa; eo tempore maluit indidere numerum, ex quo presciuit contentionis abrasum existere neruum. Nosti enim Hebreorum uel septuaginta Interpretum discordiam a primo homine usque diluuii tempus incalculantium [f 1Kb] summa, in tantum ut iuxta Hebraicam ueritatem ad Adam usque ad diluuium anni sexcenti quinquaginta sex inueniantur, et a diluuio usque ad Abraham anni ducenti nonaginta duo reperiantur.

3. Secundum Septuaginta autem interpretationem ab Adam usque ad diluuium anni ducenti quadraginta  duo numerantur. Et a diluuio usque ad Abraham anni T septuaginta duo calculentur: quorum diuersitates latiori stylo dissererem, et cui potissime fidem haberetur elicerem, si hoc ut onerosum, ita et infructuosum non esse cognoscerem. Has discordantias diuinus ille Spiritus prophetarum cordi insertus longe ante prenoscens noluit ab eo tempore natiuitatis Christi indidere summam, ex quo et asserentum protendi protexit friuolorum inuenta.  Nam licet non nominate numerum expresserit, tamen quo deberetur tempore nasci, intactum nunquam reliquit. Quod ne nudis me putes uerbis narrare, iam tibi documenta uiuida curabo proferre. uerum antequam nostra legaliter instruatur oratio, queso te libenter aduerte que dico: Et non emulatione uincendi acuas intellectum, sed intentione proficiendi, tam mihi, quam tibi, elimes sensum: sciens quia non in ratiocinatione fides consistit, sed in ueritate, et simplicitate cordis. Quisquis ille munda est mente, Dominum uidet. Et ideo si susceptum est quod ingess, gratum est quod suggessi. Si uero molestum est quod scripsi, beneuolentiam erga te animi non obtexi: quod et tu similiter erga me debes impendere, et quem uides ut  tibi uidetur errare, ne pereat, omni ui cona [g 1Kb] insistere. Neque plurimis testimoniis occupatam mentem tuam studiis debeo impedire, sciens quia cui non sufficiunt parua [h 1Kb] , satis erunt nec mille. Sapiens enim non quanti dicant attendit, sed qui sint qui dicant utiliter norit. Et inde propheta beatum predixit, qui in aurem audientis eloquia profert [i 1Kb] quia dicitur fallere auditus cuius segnis non uigilauerit sensus. Poteram tibi copiosa testimonia de reprobatione uestra, et electione gentium excerpere, si non ab eruditissimis uiris hoc antecessoribus uestris factum recolerem esse. Ob id omittentes illa que iam sunt stylo inlustriori uel facundiori ab illis, eloquentia et sanctitate pollentibus, dudum conscripta, ut prefatus sum, parua testimonia non infirma,  sed ualida retexendo eliceam: et quid in ea sentias interrogando perquiram, ut aut doceas me ignorasse que firmiter teneo, aut doceas te nescire que ipse non improbe scio.

4. Moyses Pentateuchi editor Scripture legifer Domini et renuntiator originis mundi, cum Iacob filiis suis consulentem induceret, et testamenti uice que deberent post obitum patris hereditario iure possidere per benedictionem ediceret, taliter ait: uocauit Iacob filios suos, et ait eis: Congregamini, ut annuntiem que uentura sunt uobis diebus nouissimis . Et ut scirent qui sunt isti dies nouissimi in benedictionibus Iude apertius explicauit: Non deficiet, ait, princeps de Iuda, neque dux de femoribus eius, donec ueniat qui mittendus est, et  ipse erit exspectatio gentium . Aduerte, mi dilectissime, et enim aperi intellectum, et per totum orbem ostende mihi ex tribu Iuda ducem uel unum. Nolo mi friuolorum eorum ingerere nenia, et illorum commentitias mihi dogmas ingerere fabula qui propter occasionem unius uerbi longas solent fabulas texere. Et quia nequeunt regem in regionibus hominum liquidissime notis inuenire, nescio sibi inquirunt principem ultra mare. Cum etsi uerum  esset, minus ex tribu Iuda fuisset. Quia tribus Iuda non est a Sennacherib, uel ab Artaxerse qui et Ocus dictus fuit, deducta; sed a uespasiano et Tito est, per terras dispersa. Nam sicut nullum templum, nullum altare; nullum principem remansisse uobis, propheta clara intonat tuba: Sedebunt, inquit, dies multos [a 1Kb] filii Isrel sine rege, sine principe, sine sacrificio, sine altari, sine sacerdotibus, sine manifestationibus . Intelligis istos dies esse, quos Ose propheta predixit: aut forsitan adhuc illos se exspectare peiores ceca Iudeorum oppositio dicit. Recensendi sunt hoc loco reges, non a tempore Iude, qui cogniti sunt, et per Dauid ac Salomonem currentes usque ad Sedeciam recto tramite pergunt, sed a tempore Danielis, et post Babyloniorum laxatam  captiuitatem, qui per duces decurrunt. Et ideo, ut dixi, a tempore Danielis reges uestros enumerabo, et in quem defecerit breui indagine assignabo. Post quem si aliquem habuit gens illa, sub quo exstiterit duce, nomenque eius queso edicite.

5. Primus post Danielis prophetiam postquam de Babylone reuersus est populus, prefuit iehsu filius Iosedec, et Zorobabel filius Salathiel. Post quos Ioachin filius Iesu in pontificatu successit. Cui successit Eliuth: huic quoque successit Ioiade: deinde Ioannes: postea Iadus. Post quem Onias: deinde prefuit pontifex Eleazar. Post quem successit alter Onias. Deinde Iudas: cui successit frater Ionathan. Post quem Simon frater utriusque. Deinde Ioannes, post quem Aristobolus. Huic quoque successit  Alexander, qui rex pariter ac pontifex fuit. Post hunc Alexandra, uxor eius, cum filiis Ircano et Aristobolo populo prefuit. Quo tempore Herodes filius Antipatris interfecto Ircano regnum Iudeorum senatu consulto accepit. In eius tempore Christum nostrum natum esse tua caritas non ignorat: quod si alium exspectare nitimini, duces ex tribu Iuda hactenus in uestra gente ostendite: et tunc exspectare uos redemptionem firmabitis, cum defectum tribus Iude ex ducibus suppleueritis. Quod si nullum potestis inuenire ex regibus, qui uocis ducatum prebeat hactenus, illam prophetiam Danielis probate attentius, et tunc confusionem Iudeorum iam debitam uenisse probabitis uerius, ab eo loco ubi angelus Danieli loquitur dicens : Daniel nunc  egressus sum, ut docerem, et intelligeres. Ab exordio precum tuarum egressus est sermo, usque ad locum ubi tali prosecutione finem conclusit: Et post hebdomadas sexaginta duas occidetur Christus, et ciuitatem et sanctuarium dissipabit populus cum duce uenturo, et finis eius uastitas, et post finem belli statuta desolatio. uides quod post occisionem Christi uastationem omnibus Iudeis pollicit Scriptura diuina. Et si adhuc Christum, id est Messiam, exspectatis, profecto adhuc desolationem maiorem timere debetis: quia non uobis redemptionem, ut uanam opinatis pollicit, sed uastationem ab eius aduentu usque  ad finem seculi indicit, sicut angelus Danieli dixit. Et ubi erit tunc relinquenda filia Sion, que nulla est? Ubi sanctuarium, quod populus deuastauit cum duce uenturo, qui in cinere redactus est? Reddant Iudei statum quem Christus inueniat. Aedificent templum, ubi subito testamenti angelus ueniat. En, ecce et uestra cessauit hostia, ut nullius rei adminiculo uestra deleantur peccata, dum non adoletis que solebatis incensa. Lex precipit, in captiuitate non licere unctione regali chrisma conficere. Unde ergo messias uester ungetur, ut unctus uere iuxta Danielem ipse credatur?

6. Sed iam a tempore [b 1Kb] annorum ueniendum est: et non more nostro, sed legali documento, calculandum est, dicente Domino ad Moysen: Numerabis  tibi septem hebdomadas annorum , id est septies septem, qui sunt anni quadraginta nouem. Ergo septuaginta hebdomade quadringentos nonaginta annos efficiunt. Septuagies enim septeni quadringenti nonaginta sunt. Igitur percurre breuiter Grecas, Latinas, barbarasque historias a uicesimo anno Artaxersis regis Persarum usque ad Christum ducem, et inuenies totius numerum hebdomadarum fuisse completum, iuxta lunarum computum Iudeorum, qui unicuique mensi dies uiginti nouem annumerant. Nam a uicesimo anno iam dicti Artaxersis usque ad quintum decimum annum Tiberii Cesaris reperiuntur anni quadringenti septuaginta quinque, qui faciunt annos Hebraicos quadringentos nonaginta; quia Greci, et Iudei, per octo annos trium  mensium embolismos faciunt. Et ideo ab huius Artaxersis uicesimo anno computandum est, ut predixi, quia in ipso anno egressus est sermo, ut iterum edificaretur Ierusalem, Neemia pincerna rogante, sicut ait angelus Danieli. Quod si iterum a primo anno Darii, qui et Melas uocatus est, successoris Cyri, quo uisio Danieli extitit reuelata, uolueris computare, inuenies in sexagesima secunda hebdomada natum existere Christum.

7. Post cuius natiuitatem, si calculare malueris reliquum hebdomadarum numerum, in primo anno uespasiani, qui captiuitas uestra facta est, inuenietur impletum. Et ista ita poteram singillatim per nomina regum annosque imperantium singulorum ostendere, sicut [c 1Kb] legales successiones per prophetarum  libros potuissem probare. Sed quia etsi ueraci uirilique assertione probentur, tamen fidelem auditorem requirunt; ideo non magno opere in numerorum uel imperatorum tempora, laciniosam instruam fabulam, sed breuiter tetigisse sufficiat, quid nostri inde sensere maiores; et a te fraterno more inquirere, quid inde tractauere proceres Synagoge: ut et mihi liceat nosse quod uerum est, et tibi libeat reprobare quod falsum est. Illud quam maxime poscens, ut sine fellis amaritudine mihi disseras quid prodest nosse. Et tam illud quod a Iacob Iude [d 1Kb] protuli benedictum, quam etiam quod a Daniele professum  prophetarum [a 1Kb] , disertiori stylo iuxta quod tibi uidetur exponendum: uel secundum quod a Iudeorum doctoribus exstat expositum, non renuas amicali studio mihi scribere totum. Quia licet multa et preclara testimonia tam nobis, quam uobis connibentia, prophetarum contineant dicta, tamen uniuersa utiliter frutinata, non mihi uidentur uel nobis uel uobis ora confringere petra, uel chamo confringere ora. Sola hec ita proferuntur preualida, ut nec mutire liceat alicuique nostrum post horum expositionem perceptam. Si uero hanc expositionem refutandam, nam non preuides esse sequendam, quid potius tenendum est elice per mansura robustiori prosecutione asserta. Et noli tantum uerbis nudis reprobam istam edificare, sed postquam probiter firmaueris  istam falsam existere, aliam producas que in se gradientes non sinat enarrare [b 1Kb] , ut et aduersarium uincas, et amicum ita ut discipulum doceas. Opto te semper bene ualere, reuerendissime et dilectissime, natura non fide frater. Finit.





Xu. RESCRIPTUM TRANSGRESSORIS ALuARO DIRECTUM.

Dilecto mihi ALuARO ELEAZAR.

Scripsistis mihi, o homo bone, qualiter ego proceresque mee Synagoge intelligimus: Non auferetur sceptrum de Iuda, et dux de femoribus eius, et reliqua. Hoc enim nobis luce clarius est. Si enim in presentiarum adesses, interrogarem te qualem sceptrum habuere filii Israhel, uel quem ducem,  illos septuaginta annos quando fuere in cap . . . . . Nabuchodonosor et sicut tua.





XuI. ITEM EPISTOLA ALuARI ELEAZARO DIRECTA.

Dilecto ELEAZARO ALuARUS.

1. Responsionis tue, reuerendissime frater, litteras legi, et prepostero ordine inuectionem mihi latam probaui. Obiectiones enim mee minime extenuate existunt, nec unicuique oppositioni responsio obuia fuit: sed tantum animas in preceps stylum blasphemum gessit, et Synagoge scriptor ludrica  confecit opuscula: cui nos utpote Christicoli non uerborum faleratorum iacula iaciemus, sed aperte et pure ueritatis regulam indagemus. Miror tamen te prudentem uirum, et ut stylus approbat eruditionum liberalium apprime imbutum, tam tenuiter te opinauere in rebus duntaxat diuinis, ut septuaginta annorum captiuitatem unius regis tantummodo uita tot tantisque temporibus iam transactis equiperari studeas. Nunquam ex tribu Iuda duces, uel sceptra cessarunt regalia, quia Ieconias, qui in Babylone ductus est, filium habuit Salatiel, de quo natus est  Zorobabel ad quem sermo dirigitur in manu Aggei. Factus est sermo Domini in manu Aggei in secundo anno Darii, ad Zorobabel filium Salatiel, ducem Iude, et ad Iesum filium Iosedec sacerdotem magnum . uides quia de Tribu Iuda nunquam duces cessarunt. Etiam in captiuitate positi tribus illa prelationem nunquam amisit. Quod uero nouo uteris argumento, asserens in Hebreo non ita habere, sed aliis sermonibus multo aliud significare, miror tue eruditionis in Hebrea lingua tam uelox peritia, qui post octingentos quadraginta annos Iudeorum niteris consolare uecordiam, que ante nunquam in eorum sensus uenere. Soliti enim erant regem ultra mare inquirere, non uerba prophetie alia interpretatione subuertere. Nam si hoc in Hebreo ita Seber  et Amohkec [c 1Kb] , qui sonat Latine tribus et doctor habetur; cur per ista tot annorum spatia nobis non exstat oppositum, cum regem uel ducem sibi faterentur trans pontum, cum liberior eis et expeditior immineret assertio, ut dicerent, hoc non haberi penitus in Hebreo: nisi forsitan tu homo Gallus in eorum litteris intellexisti quod proceres ignorabant hactenus Synagoge, et in Hebraicis litteris inuenit Latinus quod nesciebat Hebreus. uere friuole huiusce inuestigationis assertio, fidei retundenda est calculo; tam enim doctoribus nostris a uestris maioribus, quam etiam nobis nil aliud edicere solebatis, nisi regem uobis de transmarinis inquirere locis. Discute huius admirabilis interpretationem doctoris nostri Hieronymi, et ex aliis locis Scripturarum eam  probare si uelis.

2. Sed priusquam incipiam singulorum interpretum editiones conferre, equumne tibi est, uir bone, ut non solum absentem, uerum etiam quietudine eterna fruentem, ita caninis morsibus lanies? Sic te docuit Moyses legiferus, ut testimonium oculis non probatum super absentem coram arbitros proferas, et quem scis parentum predia reliquisse, uel opes largas, amore pecunie dicas iniectum? necnon et liuidinibus arguis uirum etiam conscientia castum, qui ob uirginitatis studium ieiunia, squalorem, uel oblectamenta mundialium respuit facultatem? Qui enim sua dimisit, qualiter amore pecunie aliena quesiuit? Tu uero, mi frater, quomodo alium incusare non dubitas in rem quam tibi abundasse  in dogmate nostro omnibus clamitas, ita ut passim per diuersarum feminarum concubitus in templo nostro te glories dulces tibi habuere complexus. Ipse abyssus scientie et inadibilis oceanus Hieronymus, si hodie superesset, te plane respirare non sineret, sed spinis quibus contegeris enudaret; et quasi uictor, ut solitus erat de omnibus triumphare, aut in suum te deduceret agmen, aut te semiuiuum in terras ultimas aspostaret; ac te philosophorum uel Iudeorum gloriantem doctrinis ita deiiceret, ut solita constantia tibi illa uerba cantaret:  habesne ultra quo neruos loquacitatis tue extendas?

3. ueniendum nunc est ad editiones Septuaginta Interpretum, et parua capitula exempli causa subdendum. In Zacaria enim  ita Septuaginta ad locum dixere: Si bonum est coram uobis, date mercedem mihi, aut renuite. Et appenderunt mercedem meam triginta argenteos; dixitque Dominus ad me: Pone illos in conflatorio, et considera si probatum sit sicut probatus sum ab eis; et tuli triginta argenteos, et misi eos in domo Domini in conflatorio. Quod noster lumen Hieronymus ita transtulit. Si bonum est in oculis uestris afferte mercedem meam, et si non, quiescite. Et appenderunt mercedem meam triginta argenteos; et dixit Dominus ad me: Proiice  illud ad statuarium decorum pretium, quo [a 1Kb] appretiatus sum ab eis: et tuli triginta argenteos, et proieci eos in domo Domini ad statuarium. Et licet sensus idem sit, uerba prepostera sunt et pene diuersa. Item in Isaia: Ecce uirgo in utero accipiet et pariet filium et uocabitis nomen eius Emmanuel . Pro quo Hieronymus: Ecce uirgo concipiet et pariet filium, et uocabit nomen eius Emmanuel. Aliud est enim uocabitis, aliud uocabit. Require tu quis melius transtulit, licet ceteri Interpretes adulescentulam uel iuuenculam dixerint: sed uerbum Hebraicum alma, et in Reuecca adhuc uirgine positum inuenies, et in Maria soror Aaron, necdum uiro coniuncta reperies, quod abscondita, et nimia diligentia custodita, sonat. Unde et in titulo psalmi ubi positum est  alma, noth, Septuaginta dixerunt: Pro absconditis. Sed et libro Iob, ubi dicitur pro sapientia, et absconditur ab oculis omnis uiuentis , in Hebreo propter declinationem uerbi aliter figuratum, alma dicitur. Et in Regnorum libris scriptum est ex persona Elisei loquentis ad Giezi: Et Dominus abscondit a me , huic quid simile est, licet masculino genere declinetur. Quod si Reuecca et Maria uirgines esse uelis, pro quibus nunquam uerbum uetula legis: que impudentia est huic sole uirgini denegari quod ceteris uelis nolis concedis? Ostende mihi alicubi positum alma, ubi adulescentulam, et non uirginem sonat: uel ubi nupte hoc uerbo appellatur, et me imperitum uel uictum fatear esse. Lingua quoque Punica, que Hebreorum  fontibus ducitur, proprie uirgo, alma appellatur. Sed qui scire desiderat uarietates interpretum, uel Iudeorum cupit paruipendere inuentiones, Questionum Hebraicarum Hieronymi uel cetera sua opuscula legat. Et plane, sicut ipse professus est, contemne tructos [b 1Kb] et nausiam Iudeorum, tuasque uociferationes surda aure transibit. Nam hunc nostrum, et uere dignum non solum mundo, sed etiam celo, Hieronymum, quem inrationabiliter detestaris, nescio ut quid eum dente rauido mordes, cuius editionem hactenus nescis. Hanc enim editionem  quam falsam probare satagis, Septuaginta Interpretum, non Hieronymi, esse cognosce. Quam etiam ille in multis suis opusculis arguit, additumque ab eis et diminutum non sine euidenti ratione probauit. Et pro harum uarietate editionum linguam Hebream didicit, moxque ueracem suam propriam Latino sermone editionem Ecclesiis dedit. uides quia dum Hieronymum cupis fallacem probare, imperitiam tuam ostendis: insuper et Iudeos tuos Septuaginta sapientiores ceteris condemnare conaris. Quod si, ut dicis, in Psalmis cuncta uerbo ex uerbo expressit: cur qui in paruo fidelis exstitit, in multo infidelis existeret? Nisi quia editio Psalmorum Hieronymi est: quam multo aliter quam Septuaginta posuere ex ipsa editione eorum perpende, ut per hec cognoscas  fidelitatem doctoris summi Hieronymi, quanto studio, quo labore conauerit, ut proprietatem legis Ecclesiis traderet Christi.

4. Hoc uero testimonium ita peruersa mente uestri peruerterunt, sicut et librum Sapientie Salomonis, preuidentem de Christi crucifixione testimonium a canone reiecerunt. Nam post interfectionem Christi pro eo quod ibidem legitur: Dixerunt inter se impii: Comprehendamus iustum, quia inutilis est nobis, et contrarius est operibus nostris. Promittit scientiam Dei se habere, et Filium Dei se nominat ; et infra: Si enim est uere Filius Dei, suscipiet illum, et liberabit illum de manu contrariorum ; ac deinde: Ut sciamus reuerentiam illius, et probemus patientiam eius, morte  turpissima condemnemus eum : conlatione sacra ne nostri eos pro tam aperto sacrilegio derogarent, a propheticis eum uoluminibus reciderunt, legendumque suis perenniter uetuerunt. Nam qui libellum integrum non dubitauerunt propheticum a propheticis opusculis segregare, et quasi non fuisset ab eodem Salomone editum denegare, multo amplius leuius preuiderunt periodos uerborum aliter quam digesti sunt promulgare: unde nequaquam est uestris commentitiis fabulis obscultandum, sed hoc tantum pro uerbo [c 1Kb] habendum, quod prudens Hieronymus interpres nostre lingue omnibus dedit. Codices namque Hebreorum post aduentum Christi falsatos esse nullus ignorat, ut testimonia euidentiora de Christo subtraherent, ex quibus  se conuincendos esse sciebant [d 1Kb] . Constat enim, luceque clarius patet, quod qui legis auctorem contumeliis affecerunt, legem ipsam non timuerunt peruertere, per quam solam poterant confutari. Percurre totius maledictiones legis, quas hominibus, besteis, serpentibus, uel insensibilibus metallis, cognoscis inlatas; et uidebimus nunquam alicubi positum maledictus a Deo, nisi in eo loco, ubi illud intelligere, quasi ad infamiam, uoluistis pro Christo: Maledictus omnis qui pependit in ligno . Hic proceres Synagoge addiderunt ex suo, a Deo,  ut per hoc Deum illum negarent. Si enim oculi fidei tibi aperti sunt, totius ueteris Testamenti uentilare historiam, et nunquam ibi maledictum a Deo positum uides, et ex hoc ualebis addiscere genuinam gentis istius perfidiam, et contra uitam suam immedicabilem rabiem. Poteris, et tu, quia scis nos ignaros lingue Hebree, ex Hebreorum codicum nos uarietate inludere, ubi te uictum preuideris esse. Hoc enim argumento in omnibus Scripturis te uales tutare, ut uerbis te purgandum putes qui rebus urgeris.

5. Age iam nunc ad secundum capitulum ueniamus, et responsionem tuam minus sale conditam approbemus. Dicis enim, confuse apud Latinos habentur septuaginta hebdomade, quasi ego eas secundum  Latinorum computum computandas esse predixi: aut tu fide Hebreos [a 1Kb] ex Latinorum supputatione poteras superari. Legaliter enim hebdomade unius numerum septem annos firmaui, et non, ut tu, uagam intelligentiam in diuersa iactaui, ut anceps quo gressu figas non habens, utroque claudices pede. Septuaginta dies, uel septuaginta septimanas, uel septuaginta lunas, uel septuaginta annos iuxta nescio cuius suam expositionem dinumerans, et per diuersitatum numerositates ubique suspectus incedens, queso ut mihi dicas cuius expositionem uelis intelligere suam? Si Hieronymi? miror te mihi meam expositionem ingerere, et Latinum ex Latinorum diuersitate uoluisse docere. uideris mihi doctoris, non assertoris, induisse personam. Sed iterum conqueror  cur in suprafata dierum, septimanarum, lunarum, annorum, unicuique prefixeris: iuxta suam explanationem, quas certum est ab eo explanatas nunquam legisse, et huic quam maxime specialiter sue, septuagies septies, hoc minime inculcasse: nisi forsitam ceteris reprobatis, Hebreorum has duas expositiones didiceris esse. Tamen quia extremam prophetali testimonio munis, haud [b 1Kb] dubium ipsam solam probare uelis. Ais enim: Dies nobis ducti faciunt mille trescentos triginta. Idem numerus habetur in fine Danielis; ait namque: Beatus qui exspectat, et peruenit ad dies mille trescentos triginta quinque . Et quia quinque dies quos tu annos putas, supergredi numerum prospexisti, illico quasi scita de proprio addidisti: In his enim quinque  annis singillaturus est Dominus, qui et qui remanserint ex omnibus gentibus super terram ad seruitium Israhelis. Et oratione lubrica lectoris animum tenebrasti, ut ignoraret penitus quales annos diceres quinque, aut quo tempore sunt uerissime calculandi.

6. Ad compendium ueniens concedo ita mille trecentos triginta quinque annos existere, et ideo a secundo anno Darii, qui et Melas uocatus est, quo uisio Danieli exstitit reuelata, usque ad uespasianum, qui Iudeorum captiuitatem confecit, computantur anni quadringenti nonaginta. Ad quos si addideris annos incarnationis Domini octingentos quadraginta,  simul facies annos mille trecentos triginta: ex qua summa si substraxeris quadraginta, quia in quadragesimo anno post passionem Domini bellum uespasianicum fuit, supersunt [c 1Kb] anni mille ducenti nonaginta. Et his retrahe triginta et tres annos etatis Domini, et erunt mille ducentos quinquaginta septem anni a tempore Danielis usque ad Aeram octingentesimam septuagesimam octauam, que nunc agitur, anno incarnationis Domini octingentesimo quadragesimo, seculi uero millesimo quadragesimo anno.

7. uerum si a uicesimo anno Artaxersis, anno quo sermo exit, ut templum Zorobabel iterum edificaretur, computare uolueris, inuenies usque ad natiuitatem Christi quadringentos nonaginta: quibus si  addas incarnationis Domini, erunt mille trecentos triginta, et superant ipsos quinque quos tu nobis ad seruitium opponis. Hanc friuulam tuam interpretationem tu ipse confringis, dum ais: Tante enim stoliditatis, tanteque spiritu stultitie imbutus, mi germane, es, ut scire desideres que Daniel ignorauit angelo ei dicente. uade, Daniel, quia clausi sunt signatique sermones usque ad tempus prefinitum . Reuera ualida questio, et que me utroque promerent [d 1Kb] cornu, si subsequiba eam auctoris non infringeret dictio, dum subiungis: Unde mihi campum aperis responsionis, nullasque angustias sustinere permittis, dum ais: Numera a die primo quo Nabuchodonosor carnes porcinas posuit in templo usque dum impleantur anni mille ducentos  nonaginta, et tunc aperietur ille liber, et nota fient signacula eius. Si enim pro totius uisionis miraculo clausos signatosque sermones propheta dixit, quis tibi annorum hunc numerum aperuit, ut scias tu quod Daniel scire non potuit? Ille enim dies non annos dixit, tu annos interpretaris: et nescio quo tanto auctore partem libri signati legis, si liber totus est sub signaculo. Ergo et hi mille ducenti nonaginta dies eodem sunt collecti in numero. Cur in parte signatum, et in parte apertum dicis? Tibi licet numerum prefinitum signationis non in dies, sed in annos, interpretari: mihi non licebit eos iuxta prefatum non annos, sed dies probare? Tibi maiora usurpas, dum dies in annos interpretas, nubila serenando: mihi minora non concedis, ut prophetie  uerba pure exponam, in dierum uocabulo non cunctando? Si signati sunt sermones qualiter superius post mille trecentos triginta annos quinque annos ad seruitutem gentium calculasti? Quis tibi hanc auctoritatem dedit, ut omnibus gentibus seruitium quinque annis imponas? Quod Daniel non explicauit, cur tu exponere conaris? Quod ille intactum omisit, qua ratione tu tractare festinas? Sed dicis: Nos autem hodie sumus in millesimo trecentesimo sexagesimo tertio anno: per quod festinas ostendere quod uiginti et septem anni tantummodo supersunt usque tuus Messias a uinculis igneis aut ferreis exsoluatur.  Hic omnis frustraretur conatus, si utrisque nobis uite superesset status: quia computatis ab era, que nunc dicitur octingentesima septuagesima octaua, uiginti et septem annis, in era superuentura nongentesima quinta Zabuli uestri dignosceretur aduentus. uerum constringamus nos utrique tali definitionis decreto, ut si uita comes fuerit, et utrique ad ipsum annorum peruenerimus spatium, ut cuius falsa probata fuerit inuectio in comparis fidem animi transeat gressu.

8. Quod si ipso in tempore uestra non fuerit redemptio, uereor ne forsitan unius hebdomade numerum in septuaginta annorum uertatis curriculum, ut III dcccc os annos usque ad ipsius iniquissimi hostis aduentum dicatis esse currendos.

 9. Animaduerte qualibus Daniel librum signauerit: Eligentur, inquit, et dealbabuntur, et quasi ignis probabuntur multi: et impie agent omnes impii. Porro docti intelligent . uides quia ex plurimis pauci eligentur et dealbabuntur: et iterum non omnes, sed multi probabuntur: et impii non intelligent, qui Deum negarunt: porro docti intelligent. Nec enim scientiam libri interdixit, quos doctos fidei esse preuidit. Applaudes te iterum, quia si tibi uacaret, me meumque eges ipsum [a 1Kb] multum doceres errasse. Et quod non uales ostendere, quasi intransitu minitas intentare, ut lector te putet mihi parcere, qui mentiens nec tue anime pepercisti, quia os quod mentitur, occidit animam , multo magis propriam quam externam. Et fit hoc  arte rhetorica ut, dum non ualet responsa parare, se fingat sponte omittere, que quasi potens poterat approbare: ut ostendat omnibus non deesse illi studium, sed animi uotum. Sicque dum montes aureos pollicit, nec ereum nummum producit. Talibus tu imbutus es disciplinis, et ideo te iactitas posse quod, conscientia teste, uales minine factitare.

10. Scito quia nichil tibi ex Egesippi posui uerbis, sed ex Iosippi uestri doctoris; quia ex captiuitate Babylonis usque ad Herodem alienigene prolis, omnes principes uestros et reges fuere et sacerdotes suis tradidit libris; usurpantes sibi sacerdotium post regnum inuasum: per quod non diffiditur lethalem eos sustinuisse casum. Nec mihi opponas: Extraneus enim qui accesserit, nisi ex tribu Aaron, moriatur  . Sed recole peruicaciam Iudaice gentis et male fortis audaciam, et tunc scies qui poterant usurpare maiora. Ego enim Alexandrum ex tribu Iude ducem esse firmaui, qui sacerdotium usurpauit sibi. Tu, si uelis, dic eum iterum nec regem fuisse; sed hoc non poteris, quia domesticus tibi testis assurgit Iosephus, qui etiam Aristobolum fratrem eius talia fecisse suis approbat dictis. Siquidem, ait, Aristobolus, cui inter fratres etas prouectior, mens preruptior, principatum sacerdotii ad regni potestatem sibi conuertit, et diadema sibi  usurpauit superbe. uideamus quis hic fuit Iosephus, uel ex qua tribu Iudeorum exstitit ortus. Ait enim: Iosephus Mathie filius, et Hierosolymi sacerdos, qui et ipse Romanos primo bello oppugnauerim, et posterioribus nichilominus interfuerim preliis necessitate constrictus. Et in alio loco: Non ego quidem Aaron, sed tamen non deneger [b 1Kb] ab eo. Sed ex quinto libro sue Historie proferamus quale testimonium super sue gentis produxerit comptum. Etenim postquam a uespasiano comprehensus est, atque neci adiudicatus, pro eo quod dux fuerat Iudaice factionis, et multis Romanos fatigauerat bellis, tandem uespasiano de morte Neronis et eius imperium prophetauit, et illico non solum gratiam solutionis excepit, sed et amicitie locum apud eum  non contemnendum obtinuit. Iussus tamen est ut patrio sermone alloqueretur Iudeos, quorum dux erat Ioannes Sicarius parricida. Cui taliter Iosephus ait: Non mirum, Ioannes, si perseueres usque ad excidium patrie, cum iam reliquerint eam presidia diuina; sed miror si perituram non credis, cum legeris propheticos libros, quibus excidia patrie nobis annuntiauerunt, et reparata culmina rursus a Romano destruenda exercitu. Quid enim aliud clamat Daniel? Non enim quod iam factum erat, sed quod profuturum [c 1Kb] prophetabat. Que est abominatio desolationis uenientibus [d 1Kb] Romanis fore, nisi ista que imminet? Conspicis quod ipso in tempore septuaginta hebdomadas Iosephus uester credidit esse impletas? Et post pauca addidit etiam hec: Nec ego,  ait, liber ab huiusmodi periculo sum. Noui et ipse, quia cum uestris periclitatur sanctissima mihi mater, et sacra satius uxor, atque non ignobile genus, et quondam domus preclara; ac fortasse propter meos me suadere arbitramini; occidite eos, et accipite insuper mercedem meum sanguinem, libenter hanc soluo mercedem uestre salutis, si post me sapere potestis. Intelligis, mi germane, quia nunquam aliquando sapere potestis iuxta uerba uestri doctoris, uere confidis in uentis [e 1Kb] , et habes fiduciam in nichilo. Dixisti enim quod ipsa natus est die et unctus quo Ierusalem uastata fuit. Sufficit enim quod eius natiuitas uobis excidium et perpetuam ruinam indixit.

11. uides, mi frater, te meliorem esse a tuo Messia.  Tu solutus es, ille ligatus; tu iuuenis, ille iam senex. Et forsitan inde senescit, nisi quotiens dicas incrementa eum non sentire etatis, per quod metallum eum firmes insensibile esse. Titulus enim est, ne falsaris metallorum. Utinam non te pigeret mihi scribere quis eum uinxit, quis uinctum custodit, in qua latrina infectus iacet, in qua terre portione cloaca dimersus uermibus scatet. Clamate ei uoce maiore, quia forsitan aluum uester Messias purgat, aut uesicam effusione urine laxat, aut fimi putorem tacite ex ano exhalat, aut certe inflatione  uentris instripida [a 1Kb] digerit, et ideo gemitus tam diuturnos uestros non audit. Non te pudet [b 1Kb] , tam ridiculam sectare amentiam? uere tu, germane, sequeris uentos et pascis auras, qui neruos nebule tenens in fumos domorum confidis, qui etiam solutionem a quo non est solutus expectas [c 1Kb] . Scribis in fine: uade, tuumque Iesum tene, et hic, et in euum. Ad quod breue responsum accipito: Amen; et iterum amen; et tertio amen; in celo amen, in terra amen. Et dicant non solum angeli, sed et omnis populus: Fiat, fiat . Ut sicut ego eum sponte illo spirante fide amplecto, ita ab illo tenear, ne abducar ab eo fide uel opere prestigioso alicuius commento. Atque ita mentem meam iehsu iure sibi perpetuo uindicet, ut in sensibus meis  nulla deinceps titillatio obscena euigilet. Sed ita menti fide presideat, ut membrum opere regat; meque ab auditu malo suo liberans munere dextere partis gaudio faciat participem esse. Ipse qui in Trinitate cum Patre et Spiritu sancto unus a me colitur Deus, cui est gloria in secula seculorum.





XuII.

Hic uestigia apparent litterarum rubri coloris, quasi titulus alterius epistole, transgressoris nempe: cuius propterea inferior folii pars, in qua incipiebat, amputata. Sed uersa pagina insunt sequentia:

1. Isrel, sicut scriptum est in libro Deuteronomio: Ponite hec uerba mea in cordibus, et in animis uestris, et reliqua . Et in eodem libro alibi legitur: Legem precepit nobis Moyses hereditatem  multitudinis Iacob . Et iterum in eodem libro: Caue ne obliuisceris uerborum que uiderunt oculi tui, et ne descendant [d 1Kb] de corde tuo cunctis diebus uite tue . Audi, obtrectator, quod scriptum est: Cunctis diebus uite tue; firmiter attende et caue, ne uidens non uideas, et ne audiens non intelligas. uide igitur, quod meam confirmaui legem uerissim . . . .

(Abhinc deficit charta, quam inferius resecatam diximus. Tria etiam sequentia folia rescisa sunt: et in quarto subsequenti 

2. Deserte pleneque gregibus hominum, et scient quia ego Dominus . Et paulo post: Fili hominis, ossa hec uniuersa domus Isrel est. Ipsi  dicunt: Aruerunt ossa nostra, periit spes nostra, et abscisi sumus. Propterea uaticinare et dices ad eos: Hec dicit Dominus Deus: Ecce ego assumam filios Isrel de medio nationum, ad quas abierunt; et congregabo eos undique, et adducam eos ad terram suam, et faciam eos in gentem unam in terra in montibus Isrel, et rex unus erit omnibus imperans. Et non erunt ultra due gentes, nec diuidentur amplius in duo regna, neque polluentur amplius in idolis suis, et abominationibus suis, et in cunctis necessitatibus suis, et saluos eos faciam de uniuersis sedibus suis, in quibus  peccauerunt, et mundabo eos, et erunt mihi in populos, et ego ero eis in Deum; et seruus meus Dauid super eos; et pastor unus erit omnium eorum; et in iudiciis meis ambulabunt, et mandata mea custodient, et facient ea, et habitabunt super terram quam dedi seruo meo Iacob, in qua habitauerunt patres uestri; et habitabunt super terram ipsi et filii eorum, et filii filiorum usque in sempiternum, et Dauid seruus meus princeps eorum usque in sempiternum, et reliqua . uide modo quod nullam occasionem inuenire potes, ut ista omnia non sint futura desuper terram. Finit.



XuIII. ITEM EPISTOLA ALuARI TRANSGRESSORI DIRECTA.

 1. Confectam mendacio, contumeliis fetidam tuam cenerosam epistolam uidimus, morulis non multis tractauimus, quam obliquam confestim cognouimus. Tibi statim respondere non pigritie fuit, sed res sic exitum habuit, eo quod innecii salus [e 1Kb] deuolutus, proprius me non continuit locus. Ideo istam prefationem apologetice indidimus, ne me sere respondisse causeris. Atque in prima fronte Iudaico more mendacem mirauimus, et solitam fidei tue perfidiam horruimus, dum ais: Scedula cuiusdam nostras peruenit ad manus, que plena erat blasphemiis in Deum uerum et uiuum. Constat enim te fallacem existere, dum ea mihi conaris imponere que, conscientia teste, in meis litteris nunquam uisus es percurrisse. Sed quia, ut ais, nolles mihi respondere,  nisi te preceptorum tuorum et doctorum perurgeret iussio, obsecro te ut, parumper rancore deposito, et obstinate perfidie errore depulso, animaduertas que dico. Cum propheta teste cuncti sint cecitate percussi, qua temerantia doctores tibi asseris esse, quos cecos esse cognoscis sententia prophetali? Et in tantum hoc aperte prophetalis sermo omnibus intonat, ut etiam tempus cecitatis non sine magna desquisitione perquirat, dicens: Usquequo, Domine?  Cui statim diuina responsio perpetuam cecitatem suo declarauit oraculo. Sed hec et alias. Tamen sequar epistole tue uestigia, et errorem quibus lineis ingressus est, foris producam: omittens contumeliis stultissimis uulnera, que ab impudendo ore colubrifera sapientia produxisti, et ea tantum breuiter intimem,  que tibi et freno linguam constringant, et chamo iustitie in recti itineris tramitem deuiantem perducant.

2. Ais enim quod e contrario fidem reprobam et abiectam, et falsiloquam et maledictam, et horribilem et despectibilem, et abominabilem et uilem relinqueris, et gloriosam ueramque assumpseris. Et miror frontis tue duritiam reclamante mundo talia prompsisse infanda, que ut uirgilius [f 1Kb] ait:

Nec uisu facilis, nec dictu affabilis ulli,
 Animaduertere debes uim sermonum que a te incondite prolati sunt, et intellige quia bifarie in te ipse diuisus es. Dicitur enim fides, eo quod fuit aliquid. Unde et fides [a 1Kb] dicuntur homines qui ueritate sunt firmes. Si enim fides est, non est reproba, uel illa alia que ignominioso ore illi non fanda attitulasti. Si autem tanta et talia probra illi attitulas, rogo ut fidem nominis demas. Dum enim reprobam dicis, tuo ore nescius te ipsum elidis. Reprobum enim dicitur quod ante electum exstitit, postmodum ob aliquid reprobatur. Quod ut legalibus instrumentis confirmem, audi quod sequitur: Argentum reprobum uocate eos, quia Dominus proiecit illos . Intueris contra te fuisse locutum, et tuum in te mucronem fuisse retortum. Idem enim abiectum  quod reprobum: quia quod abiicitur, ante abiectionem proprium esse deprehenditur: quod uobis, non gentibus, congruit, uestreque legi, non nostre insedit. Quis enim, o stultissime hominum, ita uesano ore contra se garriens in pacifico animo se ipsum occisit? Et licet fetidus fetida multa more procacium, non facundorum, protuleris, et non ut tui iactitant per syllogismorum et pro solecismorum spineta, acumina quasi Chrysippi iactaueris; saltim despectibilem dicere non debueras, nec uilem proferre, quam regiam et tonantem oculis preuidisti. uel de hoc erubescere debes ea nobis ingerere, que tibi non nescius es abundare. Conculcatur enim hodie non fides que parum exstitit sancta, sed uestra preuaricationis portenta, et omnia falsa pede teruntur  figmenta: et audes dicere uilem quam gloria uides florentem, honore tumentem, late longeque fulgentem? In tantum enim hodie gens uestra despicitur, ut uelut pannum menstruate per regna omnia diffametur, ita ut pro magno contumelio Iudeus quis esse dicatur. Quod uero digito Dei tibi gloriaris legem scriptam, adde si uis et multa mirabilia, quam non tibi, sed patribus diuina fecit potentia, que omnia omnipotentis Dei fuit magnalia, non uestrorum insana proteruia. Lex enim specialiter iuxta in lapideis scribitur tabulis, quia uestris preduris erat danda precordiis. Et ut certum tibi sit, patulum, specialem eius omnem existere textum, Dei scripta predicitur digito, quo expressius Spiritus sancti designetur uirtus uocabulo; non enim membris exstat  compositus, ut carnalis eius dicatur digitus, sed Spiritu est Dei conscriptum quidquid per digitum exstat signatum. Nam si legem carnalem intelligere uolueris, non solum Deo membra ascribis, uerum etiam similem tibi eum firmabis. Et dum refugis Deum dicere Christum, omnem prorsus hominem Deo probabis equum. Sic enim ait: Faciamus hominem ad imaginem et similitudinem nostram . Qui dicit utique Deus est, qui faciendi gerit arbitrium. Tu modo mihi responde quibus dicat faciamus, et quorum potestatem faciendi desquirit  auxilium. Si angelorum? ergo angeli sunt illi similes et pariter hominum creatores: et dum unius ueri Dei culturam predicas, multorum deorum seruitutem incurris.

3. uides legem si carnaliter obseruetur esse destructam. Poteram tibi totius legis historiam Manicheorum more impugnantem se inuicem demonstrare; sed uide quia non solum deos plures inducis, uerum etiam creaturis ceteris creatorem tuum similem esse firmas. Quod si a me requiris qualiter hoc sentiam, mei animi non percipies sententiam, quia in maliuola anima non intrat sapientia . uerum quia casso labore in confirmandam legem desudas, surdaque aure et indomabili corde me compedire festinas, noli expansis labris testimoniis  applaudere uanum, cum scias me legis non negare preceptum, sed per intellectum uenerare diuinum. Nunquid ego similis tui sum, ut ea que luce clariora existunt, dubia faciam predicando? Absit ergo a me, ut qui ueritatem colo, mendacium loquar. Credo enim quod lex non solum tibi, sed omnibus est gentibus data, que decalogi tabulis fuit inserta. Conspice primas tabulas uestro uitio fractas, et intellige uestras significasse insanias falsas. Qui primitus quidem electi, uitio uestro estis proiecti. Aduerte, oro, secundas tabulas uelaminibus uobis obtectas, ut corda uestra casso tecta uelamine non illustrarentur superno inenarrabili lumine. Ideo et Moyses uelatum retulit uultum, quia uestrum significat intellectum hactenus cecum. Quod  usque hodie usitatos Iudaice facitis, dum Eptaticum [b 1Kb] siricio uelamine tegitis, et legislatoris uerba tecta omnibus legitis. Ipsa uero testimonia se inuicem impugnantia sibi est specialiter fuisse digesta. Caue ne obliuiscaris uerborum que uiderunt oculi tui, et ne excidant de corde tuo cunctis diebus uite tue . Aduerte, inimice [c 1Kb] Dei excelsi, et diligenter uim sermonum considera: Ne obliuiscaris uerborum que uiderunt oculi tui. Et certe potius audiuntur uerba, quam uidentur. uerba enim ad aures, non ad oculos pertinent. Sed si scis qualiter ista dicantur, expone; si autem nescis, moneo te, caue quod nescis Sed assumens formam discipuli pete, quere, pulsare. Quamuis non ignorem doctorum te compilasse uolumina, ex quorum hodie quasi  fulges fluente. Quod uero me audire cunctis diebus uite tue es uisus admonere, et quasi sciolus cauendam mihi cecitatem oculis aperte predicere, minor tue procacitatis insaniam in momentis proterue uesaniam, que te non sinit recta sentire, et calcata conscientia ea mihi ingerere, que nostri tibi tuisque inesse. Et in hoc declamator tibi esse es uisus; sed audi quod noster sermo promat facundus, et cecitatem tuam uno uel saltem erubesce exemplo. Nunquam enim ex corde nostro excidunt magna Dei mirabilia, que legi exstant inserta: uel  terribilia illa, quibus [a 1Kb] Egyptum percussit potentia inaudita. Sed et contumacias uestras ibidem legimus, et quotidie uos gemimus et dolemus. uos uero non solum illa nunc obliti estis; uerum etiam tunc pro nichilo contemnentes duxistis. Nam illa uestigia, que sicco mare pede calcauerunt, mox ante uitulum plaudendo saltauerunt [b 1Kb] . Et mimice fluxus [c 1Kb] corporum imitantes, uoce uere non excelsa, sed mersa cantauit: Hi sunt dii tui, Isrel, qui eduxerunt te de terra Egypti . Et bene propheticus sermo: Non excidant de corde tuo cunctis diebus uite tue, dixit, ut non operationis significaret perpetuum usum, sed tantum rememorationis indiceret uotum. Quis enim, o insane, non quotidie ista recolat corde sicut propheta dicit, etiam et ore publice  designatis feriis legat, quod tibi ad damnationem cognitum [d 1Kb] exstat?

4. Quod uero te gloriaris legem tuam firmasse uerificis testimoniis: quis etiam tibi Dei esse negauit, ut diluas quod nemo obiecit? Dicimus enim te legem reprobam assumpsisse, non quod tunc in tempore reproba fuit, sed quod adueniente iam luce, umbra cessauit. Omnis enim lex tua, imo plus mea, Christum annuntiat, quem cuncti Iudei uenturum esse non negant. Scis profecto omnes retro maiores exspectasse Messiam, et eius quotidie patres optasse presentiam. Quod prophetarum libri publice proferunt, nec cuncti ceci ducesque cecorum negare possunt. Semel enim fassus es, nec negare uales, te doctorum tuorum iussionibus compulsum fuisse, non  intentione fidei, sed liuore perfidie, facundiam caninam ore uipereo subilasse. Et ideo quia uerba tua ex alieno stomacho fluunt, et non doctoris, sed discipuli cognomen sortiris, libenter debes perquirere proceres Synagoge: Utrum iste noster Christus, quem tu ore spurcissimo uisus es derogasse, quando in mundo lumen est ortus, aliquis eum Messiam cognouit ex illis saltim uel unus? Et certe negare non poteris, quod multi in eum credidere ex Iudeis; ita ut per millena hominum agminum sua sacra disponeret conuiuia. Nam non solum plures, uerum etiam prope omnes Iudei crediderunt in eum. Exspectantes enim Messiam, alii cognouerunt ipsum esse errantium uiam: porro aliis scandali extitit petra. Et ideo non nos gentes dicimus  esse, sed Isrel, quia ex ipsa stirpe Isrelitica orti parentes olim fuerunt nostri. Sed ubi desideratus cunctis gentibus uenit, illico iam uenisse cognouimus, quem multa per tempora uenire antea prophetatum perlegimus. Conuersa est enim ad nos multitudo maris, et diuersitas gentium ad nos est reuersa . Super nos ortus est Dominus, et honor eius in nos est uisus. Et pergunt gentes in lumine nostro, et in splendore uultus nostri inclyti reges; quia notum fecit Dominus salutare suum, ante  conspectum gentium reuelauit iustitiam suam , quod est Christus. Impletum est enim quod Dauid multo ante tempore cecinit: Reminiscentur et conuertentur ad Dominum uniuersi fines terre, et adorabunt in conspectu eius omnes patrie gentium . Isrel sumus, qui Messiam olim uobiscum exspectauimus. Sed ubi plenitudo gentium uenit, populorum agmina creuit. Et impleta sunt uaticinantium dicta, quia gloria Domini repleta est omnis terra. Quisquis uero ex gentibus Iesu nostro credidit, confestim in numero Isrelis transiuit. Et ut quod dico clariori firmem eloquio, temetipsum misellule conspice, et uide qualiter in Iudeorum transieris acie: ita ut iam non computeris in gentibus, sed applaudes te ex Isrelitico  existere germine, pro eo quod eorum existi [e 1Kb] uesanie. Quidquid enim olim prophetarum uaticinia cecinit, et quasi per sponsionem promisit, credentibus nobis dictum, nam non negantibus fuit. Et ideo noli buccis tumentibus et inflato gutture in promissa te extollere alti throni, cum scias mea omnia, non tua esse.

5. Quod autem ais, quia omnes apud Deum quasi stilla sunt situle , et quasi non sint, et ut inane reputate sunt, miror te prudentem uirum tam inaniter opinasse. Scis profecto, quia apud Deum nullus est aliquid, aut nescis quod Moysi de se ipse retulerit. Ait enim: Ego sum qui sum; et dices filiis Isrel: Qui est misit me . Intelligis nempe quo tendat ista narratio. Neque  enim egregia et singularis est ista laus, si esse alicui preter Deum concesseris. Et bene propheta non tantum gentes, sed omnes  addidit: quia et gentem Isreliticam in numero comprehendit; enim omnes dixit, nullam excepit. Si autem omnes gentes sic sunt in conspectu eius quasi non sint, et quasi nichil, et inane [f 1Kb] reputantur, in omnibus autem gentibus, et Isrel est: ergo et ipse est quasi non sit, et in nichilo atque inane reputatur. Et hec dicimus, ut uestra frangatur superbia, retundatur assertionis uersutia. Ceterum liberior mihi responsio, et breuior, imo clarior exstat: eo quod ex Isrelis stirpe descendens cuncta mihi glorier dicta, que tibi tu applaudis excerpta. Prudenter intellige, et coniice sapienter et equus arbiter esto. Quis magis  Isrelis nomine censeri est dignus? Tu qui, ut dicis, ex idololatria ad summi Dei cultum reuersus es, et non gente, sed fide Iudeus es; an ego qui et fide et gente [g 1Kb] Hebreus sum? sed ideo Iudeus non uocor, quia nomen nouum mihi impositum est, quia quod os Domini nominauit . Nempe Pater meus Abraham est, quia maiores mei ex ipsa descenderunt traduce: exspectantes enim Messiam uenturum, et recipientes uenientem, magis illi uidentur Isrel esse, quam qui exspectabant et uenientem  respuerunt, nec tamen eum sperare cessarunt: exspectatis enim hucusque, quem certum est iam uos repulisse. Gentes uero qui ad fidem Isrelis reuertuntur quotidie, inseruntur populo Dei, sicuti tu uisus es Iudeorum adhesisse errori. Quod si conquereris, cur ceremonias legis non obseruamus, audi Isaiam cunctis tuba clangentem: Ne memineritis priora, et antiquiora ne intueamini. Ecce ego facio noua . Ut uobis nullam occasionem cauillandi omitteret, futurum tempus, non preteritum posuit. Et ut indicaret non solum gentibus, sed etiam et Iudeis, qui nos sumus, data sequitur: Et nunc orientur: utique cognoscetis ea  et in inuio flumina. uere in inuio flumina posuit, quando gentes ignorantes legis uiam, ut se cognoscerent fecit, et siccato uellere, quod [b 1Kb] prius mundo arente plenum fuerat rore, totius mundi fines humor ueritatis impleuit, soloque uellere siccitas hesit: Glorificabit me bestia agri, dracones, et structhiones [c 1Kb] . Que omnia parabolice gentibus congruunt [d 1Kb] , que uario errore bestiarum erant idololatrie consecrate. Repetit enim uocationem gentium, ut firmiorem ostendat: Quia dedi in deserto aquas, flumina in inuio. Et ut Isrel non excluderet, imo ut gentes populum suum iam esse ostenderet,  ait: Populo meo, electo meo . uides quia aquas Euangelii, et flumina apostolorum nobis ad bibendum sunt date, id est Iudeis, qui Christum exspectantes uenientem receperunt, uel omnibus qui usque hodie resipiscentes a diaboli laqueis, Ecclesie se inserunt membris. De quo populo subiungitur: Populum istum firmaui mihi, laudem meam narrabit [e 1Kb] . Cetera que sequuntur, partim facta, partim adhuc futura nobis multa promittunt.

6. Quod autem asseris me ire in tenebras, et niteris hoc probare testimonio Isaie dicentis: Quia ecce tenebre operient terram, et caligo populos : miror te astutum hominem tam leuiter opinatum, ut me inter populos numerans, te a populo  subtrahas. Iam enim superius fassus sum, quod super nos ortus est Dominus, et gentes in nostro lumine pergunt.

7. Et ut scias quia nunquam tu, tuique sequaces, populo Dei aduneris, sed semper dispersus, nec ad uiam reuersurus sis pacis, audi Isaiam ex persona Christi uerba humane nature congruentia proclamantem: Et nunc dicit Dominus, formans me ex utero seruum sibi, ut reducam Iacob ad eum, et Srahel non congregabitur . Animaduerte  quid dicat sermo diuinus: Formans me ex utero seruum sibi, id est ex eo eius sum seruus, ex quo de uentre exsto iactatus, ut auditor non scandalizetur seruum Dominum audiens: quia sicut ex Patre est Deus, ita ex matre est seruus, unus in utraque natura Dominus iehsu Christus. Sed ista non hic tractanda suscepimus. Audiamus quid iste seruus Domini dicit, qui Dominus est: Dominus creauit me ex utero seruum sibi, ut reducam Iacob ad eum: moxque deliberatiuam sententiam protulit dicens: Et Srahel non congregabitur: libere atque absolute professus est quod Srahel non congregabitur. Sentis ne, obsecro, quam paruis uerbis prunas liquefecerim glaciales, et paruissimo digitulo quam plures tuas dissipaui phalangas?

 8. uerum fractam ceruicem interim erigis, et hoc in Hebreo non haberi forte causaris. Sed uide quod uerbum Hebraicum LO [f 1Kb] non scribitur per lamet et uau: quod si esset, significaret quod Aquila posuit, ei, uel illi congregabitur. Sed per lamet et aleb; quod proprie non sonat. Quia igitur Iacob non est reductus ad Dominum, nec Srahel congregatus; propterea Christus loquitur: uobis non credentibus glorificatus sum in oculis Domini, in me enim omnis mundus credidit, et Deus meus factus est fortitudo mea . Deum meum secundum hominem dicit, quia sicut contra te necesse est me eum firmare Deum sententiis Scripturarum, ita contra qui eum hominem negauerit congruit mihi Scripturarum arripere prelium, et omnia illa humanitatis exempla  producere, per que eum hominem uerum confirmem esse; si enim unum ex his negauero, Christianus non ero. uerum ad ordinem redeamus, et prophetalem adhuc sententiam uideamus: Et Deus meus factus est fortitudo mea, qui consolatus est me tristem super abiectionem populi mei, sicut et in Pentateucho legitur: Penitet me hominem fecisse super terram: et tactus dolore cordis intrinsecus, ait: Delebo hominem quem feci a facie terre . Quod si contradicendi calcaneum erigis, expone qualiter illud intelligis quod ex persona Dei in Ezechiele propheta legis: Et in omnibus istis contristabas me. Sequitur: Paruum est si seruias mihi ad suscitandas tribus Iacob, qui suo uitio corruerunt, et ad feces, siue reliquas, Srahel conuertendas . Hoc enim  uerbum Hebraicum nesure sonat; pro illis enim dedi te in lucem omnium gentium , ut illumines uniuersum mundum, et salutem meam, per quam omnes credant et salui fiant, usque ad extrema terre facias peruenire. Quodque sequitur: Magnum tibi est, ut uoceris puer meus. Magnum refertur ad hominem, et ad puerum, qui comparatione Dei paruus est. Illa uero testimonia que, ut unitatem firmares, inani labore posuisti, legendo aduertimus, et nobis congrua, non aduersa preuidimus. Quia non tres deos colimus,  sed unum in Trinitate asserimus et ueneramus. Quem tibi firmare possumus idoneis testibus, et eloquiis prophetarum tonantibus: Faciamus hominem ad imaginem, et similitudinem nostram, ait Scriptura diuina . Et ut non ad angelos ista uox, sed ad Filium formaretur, mox addidit: Et fecit Deus hominem, ad imaginem Dei fecit illum. Audi, perfide et fidei sancte aduerse, Deum facientem ad imaginem Dei, et cognosce Trinitatis mysterium in tue creationis principium. uerbo Domini, ait Dauid, celi firmati sunt, et spiritu oris eius omnis uirtus eorum . Sic et Isaias uatum quam maxime primus ter sanctus repetens , Trinitatem demonstrat; sed Dominum Deum, et non Domini Dei dicendo, unitatem declarat.

 9. uerum quid mihi opus est in re tam aperta diu consistere, que non unius uoluminis, sed multorum monumenta uoluminum debet continere? Illud sane breuiter intimem, quia si totius legis historiam uentilare acerrime uolueris, aut trinum Deum credebis, aut idololatrie errore multos et plures induces. Cum et faciamus et descendamus, et quis ibit nobis, et alia quam plurima, in litterulis perlegeris sacris: dum et Deum a Deo missum in Zacaria inueneris, et pluralitatem deorum [a 1Kb] in multis aduerteris locis. Quod studio breuitatis tibi perquirenda dimittimus, ut audias et taceas, ut intelligas et sic loquaris. uenimus ad epilogos tuos, id est ad maledicta tua, ubi me miserum uocas, et oblitus ueteris prouerbii, dum aliud ais, crimen fortissimum perdis: Mendaces  memores esse debere. Sursum ut me non filium, sed gentem firmares, testimonium Isaie posuisti: Omnes gentes quasi stille situle, et quasi non sint. Nunc uero tui oblitus propositi te ipsum infringis, dicendo: Deum qui te genuit dereliquisti . Si enim me genuit, pater meus est, et non es tu eius filius solus. Quanquam et subtiliter dum primogenitum Isrel dicat, alios post primogenitum se habere declarat. Primogenitus enim non dicitur nisi fratres habeat, quorum iste sit primus; et bene primogenitus, non unigenitus, dictus est. Si autem eum, ut dicis, dereliqui, constat me eum antea nosse: quod Isreli, non gentibus congruit: quia gentes non iam cognitum reliquerunt, sed nondum cognitum assumpserunt. Aut enim me Iudeum firmabis et filium  Dei, ut eum qui me genuit dereliquisse confirmes, aut gentem, et te in uanum cuncta posuisse dolebis. Sed tu dum inuectionibus et contumeliis totus uolutando desudas, tuas non corrigis nugas. uides te uerborum tuorum lanternis uinctum, et non aranearum cassiculis, sed fortissimo et solido recte constrictum. Et conuersus es, ais, ad hominem periturum. Eadem enim repetis, et stoliditatem tue segnitie semel non sufficit demonstrasse. Ais enim: Conuersus es ad hominem periturum; ergo tu mihi testis es, quod Deum adorauerim uiuum: usque diu  exspectatum Messiam suscepi pastorem eternum. Dum enim dicis conuersus es, ostendis quod non gens, sed populus fui, qui tecum multo tempore Messiam Redemptorem omnium exspectaui.

10. uides quia casso laboras, dum nichil uides, et palpas, dum tua tu ipse dicta impugnas. Iam non mihi promissa et repromissiones opponas: gentesque coram Deo exosas et improbabiles dicas: quia non me gentem, sed Iudeum confirmas. Illud autem quod de cloaca uentris tui ructando educis, et spurga [b 1Kb] fallea in Redemptorem coniiciendo adspargis, cordis tui thesaurum ostendis; quia malus homo de malo thesauro profert ea que sunt , et omnis arbor mala fructus malos facit . Fatuus enim, iuxta Isaiam, fatua loquitur;  et cor eius uana intelliget, ut compleat iniquitates, et loquatur contra Dominum mendacium . Ille loquatur spurcitias secundum Hieronymum inquientem, qui potest spurca committere. In ore enim stulti uirga superbie. Unde et Psalmista de te tuisque similibus dicit: Posuerunt in celo os suum, et lingua eorum transiit super terram ; de quibus et alibi dicit: Disperdat Dominus uniuersa labia dolosa, et linguam magniloquam ; et alter econtra: Non recipit fatuus uerba prudentie, nisi ea dixeris que uersantur in corde eius ; et ipse qui supra: Iuda, quid gloriaris in malitia, qui potens es in iniquitatem tota die?  Et totius sequentia psalmi usque et preualuit in uanitate sua. Ista est aduersio uestra, et contentio  dura, que nec sacrificio expiatur, nec hostia. De qua propheta ait: Peccatum Iude scriptum est stylo ferreo, in ungue adamantino exaratum . Ut et per ferrum et per indomabilem adamantem perpetuum designaret.

11. Sed quia pollutus multa polluta dixisti, et contumeliam summi Dei surda nequeo aure transire, audi que ueritas, non superbia, dicit. Audi, inimice Dei excelsi, audi profanator iuris diuini, audi, sacrarii [c 1Kb] uiolator sancti, audi, uasorum Domini latro: quia in tantum unquam de Sodomitica uinea bibit, et uinum liuoris, draconum aspidumque libauit, ut tu qui ausus es contra Excelsum in superbia extollere, et cum diabolo calumniam Filio Dei instruere? Quis unquam tanta cecitate percussus est, qui dicat  munditiam pollutione uinci [d 1Kb] ? Intuere, miser, quod Phebi radii cloacam penetrent, nec tamen aut lumine proprio [e 1Kb] carent, aut immunditiam cloace sumunt. Quin potius exsiccatur cloaca, et solis lumina semper permanent clara. Quod si oculus celi, famulus super astra tonantis, sol hec facit, quanto magis ille qui solem creauit? Et diffidis de Dei potentia, cuius opera quotidie conspicis mira? Dicis mihi, quomodo caro carnem genuit, et uiolata non exstitit? Dico tibi, qualiter uirga Aaron nuces produxit, et plantata non fuit? qualiter sol naturalem motum  relinquens, longiuscule diem lucendo protraxit? Quomodo maris unda, fluentia nature sue oblita, erectis marginibus, glaciali rigore solidatis gurgitibus, ut murus firmus stetit? Qualiter asina, animal pecuale, humanas rite loquelas produxit? Quibus modis sol per orelegium [a 1Kb] gradibus quindecim retro se uertit? Et dum ista omnia non rationabiliter, sed potentialiter facta cognoueris, uelis nolis [b 1Kb] inuitus silentio linguam constringes. Et cum ore pestifero multa pestifera dicis, dum per uirginalia claustra pollutumque meatum propriis labiis osculasse genitalia astruis, que inuerecunda fronte procax satius protulisti, dum matris tue receptacula et sinus internos uulue exsecrabilem approbasti. Audi, sceleste, et omnium exsecrationum uel abominationum replete,  spiritus immunde, et horrende atque per te Deum uiuum blasphemare es [c 1Kb] ausus, et per uanas uocum nouitates commentare es [d 1Kb] nisus. Atque in primis toto corpore tremens, funes tuos [e 1Kb] oculos meos maledictis clamoribus damno, quia talia perceperunt legendo: si enim Isaias polluta labia se habere testatus est , quia in medio populi polluta labia habentis habitabat; quid de me dicendum est, qui non solum merito exigente, uerum etiam ob tuas nenias, friuolorumque commentitias fabulas, quas oculis, auribusque audiui, pollutus consisto? ue, ue, ue tibi, miser infelix, qui impie discutere audes quem digne rogare non uales. Sed dic mihi: Adulterantibus, atque ueluti equi insanientes ad uxores proximorum respicientibus, ex  ipso incestu nascentibus quis corpora fabricat, spiritusque uitalis tribuit? nonne Deus? Si Deus ergo non solum in stercore manus plasmationis sue immittit, uerum etiam, quod absit, malorum cooperator existit, cum de tali contagione nascentibus animales tribuit flatos [f 1Kb] . Quod noster prudens magnusque Hieronymus tali sub figura exposuit, ut sementi fruta sublata sulcis indita compararet. An idcirco, ait, terra fructificare tali satione non debet, quia sator ea [g 1Kb] immunda proiecerit manu? uerum non ista hic tractanda suscepimus.

12. Nescis, inique, quia in omni loco, tam mundo quam horrido, Deus astitit [h 1Kb] ; sed non immunditia loci, sed munditia Domini loco redundat? An ignoras, quod nichil immundum Deo, qui ex immundo potest  facere mundum? Non attendis, quod etiam infernalem locum horrorum, pedoribusque fetentium omnium peiorem penetrat Deus? Aut enim Deum creatorem corpus nostrum fabricasse firmabis, aut alium creatorem preter Deum esse defendes. Dauid enim audet et dicit: Manus tue fecerunt me, et plasmauerunt me . Et certe alibi dicit: Ecce in iniquitatibus conceptus sum, et in delictis peperit me mater mea . uides manus Domini ipsa genitalia que tu exosa dicis, fecisse; conspicis  alti throni manibus fabricata receptacula uulue. Audi et aliud: Faciamus hominem ad imaginem et similitudinem nostram . Et tu imaginem Dei dicis esse pollutam? Preuides hominem ad imaginem Dei esse formatum lineatim per membra distinctum; et in exprobabilem dicis naturam, cuius diuinam prospicis formam? Nec potest dicere animam ad imaginem Dei esse formatam. Homo enim ab humo dicitur, id est terra, unde corpus noster est conditus, non ab anima, cuius originem nullus norit creatus. Ac per hoc non ignominiose, ut tu astruis, uirginalia uirginis propriis tetigit labiis, sed gloriose, ut nos ueridice dicimus, similitudinem Dei non solum tetigit, sed suis recepit in membrulis. Atque in ea forma in tempore nasci dignatus est, in qua ante  tempore non specialiter, sed usualiter, monstratum se esse omnibus notum est: quia qui in principio hominem ex cunctis bestiis pulchriorem elegit, non nisi eum de consilio ad suam imaginem fecit. Hec cuncta que protuli, saluo alio sensu, quo Christianis tractare insitum est diximus, ut Iudaicos elideremus errores, non ut dogma conficerem Christianis. Contumelia uero, quam in Deum inflato ore, uesicarum more turgente, diabolico afflatus spiritu, uenenate multoties excerpsisti, licet multa inhonesta, et responsione non digna contineat, tamen nichil maius quam crucem uel mortem, seu ad inferos descensionem, designat. Quod nos non solum non negamus, uerum etiam ad ore arum tropeos [i 1Kb] , cum uno amicorum sponsi uelut uictricia seu triumphantia arma  extollentes, diximus, uel dicemus: Nobis absit gloriari, nisi in cruce Domini nostri Iesu Christi . Cuncta uero que dixisti, et ampliora Isaias propheta de te, tuisque similibus texens, proposuit, ubi hec uniuersa uos dicere prophetauit, ab eo loco in quo ait : Ecce intelliget seruus meus, usque ad eum ubi sic uerba finiuit: Et ipse peccata multorum tulit, et pro transgressoribus orauit .

13. Adiicis aliam grauissimam morem dicens: Maledictus qui confidit in homine , quasi ideo hominem credam, quia homo est, et non potius eum adorem, quia Deus est. Recte hoc diceres, si me purum eum hominem et non Deum credere sepe audisses. Sed quia dum nimius incedis, et  amore contradicendi linguam maliloquam temperare a contumeliis nescis, te ipsum tuo ense occidis. Dic mihi, oro, si nunquam penitus ualeas: Istum Messiam, quem speratis, hominem esse, an Deum creditis? Si homo est, maledicti uos omnes estis, quia carnem brachium uobis esse confiditis. Si Deus est, ergo non est Dauid, nec filius eius, nec uinculis religatus; quia Deus liber est, nec cuiuscunque est seruus. Non te pudet, infelicissime mortalium, tam ridiculosa sectari figmenta, ut monstrum portentosum,  quem uinculis constrictum et catenis ferreis audis ligatum, tuum ut sit exspectes refugium? Et ideo maledictus tu in domo, maledictus in agro, Psalmista pariter concrepante: Deficiant peccatores a terra et iniqui, ita ut non subsistant .

14. Reliqua uero que posuisti responsione indigna iudico esse, pro eo quod ea ponere tibi contra me placuit, que tua segnitia nunquam me negantem audiuit. Nam quod dicis: Non fecit taliter omni nationi , iam me ipsam nationem, cui tanta fecit, esse firmaui. Et nec necesse est mihi latius prosequere, quod breuiter superius intentaui: quia et fastidium generant sepius repetita, et intelligentiam obscurant multoties dicta. Fumos  uero tue cecitatis adspargens, domorumque caligines, quibus lumen nostrum obcludere cupis dicis [a 1Kb] te in Francorum regis palatio uidisse quatuordecim uiros inter se ipsos cultu diuersos. Quasi nescientibus uideris iactare doctrinam. Quid enim mihi obest quod uidisti, et mihi renuntias quod etiam si non uidisses, et uidisse te dicere poteras? Nunquid ignoro nouitatum errores, et septuaginta duarum heresum prauitates, imo etiam ritus diuersos legendo cognoui, licet te nunquam renuntiatorem haberem. Deorum uero gentilium cur enumerando prosequeris nomina, quorum hoc tempore nullus preliatur [b 1Kb] . Sed dicis: Nunquid tu maiores domos Iesu tuo facis quam illi diis suis fecerunt, cum unus ex his ita sui delubri defleat causa [c 1Kb] :

 Hei, mihi iam uideo subitis lapsura ruinis
Condita fama diu, templi quoque nobilis edem.
Pro quo nos ista subiungimus:

Rancidolum quiddam balba de nare locutus
Prestrepis, ac tenero [d 1Kb] supplantas uerba palato.
Dic mihi, miser, et tamen non miserabilis, quid emolumenti tibi ista aduexit narrationis inuectio? placet ne tibi, ut tuo tibi et ego sermone respondeam, dicamque: Nunquid tu Deo tuo maiores domos, quam dii homines diis suis fabricare, potes erigere? Addam si uelis, etiam aliud et Ieremie per alphabeticum planctum, cum huius gentilis comparem idolis deflentis casum. Hec non culpa nostra est, sed tua, qui nos cegisti, et contumeliis plena uerba prompsisti.

 15. Quod autem peiorem Christum dicere ausus es, tue anime homicida es, qui ueritate neglecta uerbis te purgandum cupis, qui rebus urgeris, dicens: Illi nec legem habuere, nec illis Deus quidquam requiret, quod nunquam commendauit. Hac  tua prosecutione, ergo et gentes libere sunt a supplicio seuientis gehenne, quia nichil eis commendauit diuitiarum legum suarum; solum Isrel immanitatem sustinebit penarum, quia illi soli credita sunt [e 1Kb] eloquia prophetarum. Et dum omnis liber abscederit mundus. Isrel tantum lugebit, in quem fuit magnum et admirabile nomen eius . uides quod dum idolis faues, Ioui, Mercurio et Iunoni, te ipsum aduris; et dum satagis occidere Christum, Barabbam eligis, patris tui antiqui hostis ministrum. Dicis: Quem [f 1Kb] Iudeus fuit, et circumcisionem impleuit, et alia per que tibi reuertendi aditum claudis, dum in Belzebub facta calumnias, et Spiritum sanctum blasphemare nunquam formidas. Sed dicam tibi unde eum peiorem his omnibus  habuisti: Quia eum castos diligentem et uirgines cognouisti. Dicerem tibi, ut quid exstitit circumcisus, nisi eam tibi cognitam scirem. Quid enim opus est in casso labore arma uentilare, et eum docere qui se perditum non nescit esse? Doleo super te, mi conserue, et ut Deus nouit, ueraci corde compatior tibi, qui post tanta et talia nisus es uentilare inania.

16. Quod uero sententias prophetarum per cola et commata [g 1Kb] indicis, cognosce me eas bene rimasse, mihique omnia consentanea esse: pleraque enim iam facta ibi narrantur, alia mihi, qui Isrel sum, futura texuntur. Nonnulla conuertentibus uobis in fine ad predicationem Elie promuntur, quando centum quadraginta quatuor millia ad fidem ueri Dei  Christi reuersi fuerint, qui et sequuntur Agnum quocunque ierit . Omnia enim que promisit exhibebit non mendax Deus, temporibus suis, nobis, non uobis; uobis etiam cum fueritis conuersi ad pastorem et uisitatorem animarum uestrarum . Sed rogo te, ut fraterno more ueritatem mihi non mendacium proferas. Dicis enim: Iste sententie me iudaizare cegerunt. Et cur lingua a corde dissentit? cur os animo non concordat? cur aliud labia, aliud corda uolutant. Scis profecto quis te iudaizare compellit; qui Adam a paradiso eiecit; qui Salomonem, idida [h 1Kb] Domini, errare fecit; qui Samsoni oculos tulit; qui Eliam perumque [i 1Kb] timore concussit. uis scire quis tanti auctor est mali? Femina, que est animi et corporis tinea. Et quod male  cepisti, cur perficis actu peiori? cur uenereas uoluptates secutus, ueneris factus es seruus? Si te libido delectat, et uirginitas floridaque castitas horret, non Iudeos, sed Mamentianos [i 1Kb] inquire, ubi secundum seculum fulgeas, et non unam uxorem, sed  plures assumas, et uelut equus infrenis passim feminalium auiditate in diuersa feraris; ubi lupanario more libidine satieris, et male castigate uoracitatis sordibus inquineris, atque concubinarum incestuoso tramite sagineris. Cur et istum et illum seculum perdis? uel saltim lucrifica istum, si perdis ethereum illum. Debueram tue uesanie multa conscribere; sed, teste Deo, etiam ad hec parua inuite descendi. Non, ut tu dicis, doctorum meorum imperio, sed audiendi tui fastidio: quia quantum plus te legendo auribus sentio, tanto amplius me peccare condoleo.

17. Multa uero que in fine Epistole texis, ubi Dauid regnare in perpetuum ais, idcirco responsione uix estimo dignum, quia spiritalem totius legis predico  textum. Sed uideamus quid de uestra conuersione propheta dicat: Neque polluentur, inquit, ultra in idolis, et in abominationibus suis . Ergo perspicuum est, quod nunc idola colitis, a quarum [a 1Kb] immunditia eluti eritis. Et tu mihi testes idoneos super Christum deducis, ex ipsis quos propheticus sermo idolatras appellasse non nescis? uel in hoc erubesce, infelix. Cetera que sequuntur illi parti congruunt [b 1Kb] que per baptismi aquas lauata fuit, quam hucusque aqua munda lauare consueuit; non illi parti que uelut suas in uolutabro luti cenoque se uoluit. Dauid uero pastorem parabolice Christum significat, cui regni finis non erit. Qui et gigantem et leonem, id est diabolum, occisit, et manu fortis uel desiderabilis fuit. Quod si stulta contentione  Dauid congruere dicunt, probent, ubi Dauid maiorem omnibus legunt? Aut quomodo super Moysen potestatem tribuunt, quem maiorem omnibus in Isrel cuncti inducunt. Aut quomodo hic Dauid pastor predicitur, cum alibi filius esse dicatur, ubi dicitur: Cumque dormieris cum patribus tuis, suscitabo de lumbis tuis . Et certe Salomon non post mortem eius ab eo exstat progenitus. sed etiam ante obitum eius in regno electus. Prospicis sermonem propheticum enigmaticum esse, et non tue sententie concordare. Nam si de renibus Dauid fuerit, constat Dauid eum non esse, sed alium qui iam de cinere et putrefacta fauilla exsurget, existere. Quod si iam natum eum asseris esse, dic mihi ubi hoc legisti; et sicut patrem Dauid  ostendis, ita et matrem edicere debes. Quod si matrem non habet, filius Dauid non erit: quia non est filius cuius maternum deest officium, et quem uulue non baiulat sinus; aut enim Dauid est, et mortuus non est: quod si mortuus est, ligatus non est: quod si ligatus est, Dauid non est. Si Dauid filius est, quando eum genuit inquirere necesse est. Si enim antequam moreretur, Messias non est, cuius natiuitas post mortem predicta est. Quod si post mortem natus est, ubi, aut quando, aut ex qua, uel qualiter natus est, inquirendum est. Certum est quod mortuus filium habere non possit: quod si habuerit,  concluditur: aut non sit mortuus ; aut enim mortuus est, et filium non habebit; aut non est mortuus, et filium alium: nam non Messiam habet. Ex qua summa colligitur, non eius filium esse Messiam. uides secundum historiam tuam corruisse sententiam. Quod si filium Dauid eum ideo esse contendis, quia ex eius genere eum oriendum exspectas, cur et mihi non liceat Christum Dauid filium dicere, ex cuius manauit origine? nam quod eius regnum perpetuum esse contendunt, Christi in omnem terram uirtutem canunt. Quem si perpetue eorum iste Dauid regnauerit, nunquam paradisum uidebit: quia semper non in celestia, sed in terrena  regnauit. Conspicis terrena te, et peritura sectare labentia, et in finem per momenta cunctis uergentia, non diuturna potentiali robore celestia, sed fragilia, caduca et modica. Caue ne serpenti sis cibus, ne puluis sis a facie terre proiectus, qui regnum terrenum, non celeste inquiris. Ossa autem que Ezechiel domus Isrel dicit, que et suscitare in nouissimo canit, licet iam ex parte in Domini resurrectione aliqua inde facta recolam, tamen adhuc facienda iterum in finem omnium dicant. Non quod eos inducam denuo in terra repromissionis, sed in terra sanctorum, terra uiuentium, quam suspirans Propheta ait: Credo uidere bona Domini in terra uiuentium . Et utique uiuens erat in terra uiuorum, quando aliam uiuentium suspirabat. Sancti enim  omnes hic peregrini et aduene esse dicuntur: non quia supernam regionem patriam habentes ad terras dilapsi sunt, sed quia a patre omnium et auctore sidereo multo tempore in hac ualle lacrymarum peregrinati sunt, non corpore, sed animo, nec naturaliter animo, sed desiderio et amabilitatis affectu.

18. Sed uideamus si secundum litteram potest stare uestra promissio. Faciam eos, inquit, id est Iudeos, in gentem unam . Nunquid in gentibus erant diuisi? Et quomodo alibi dicit: Et inter gentes non reputabitur ? Si adhuc in fine erunt in una gente conuersi, quomodo sunt in multas partiti? Sequitur: Et rex erit unus omnibus, et non erunt ultra due gentes . Ergo sola Isrel erit, et quibus  dominetur non habebit: aut enim tunc Iudei cuncti futuri erunt, quibus ista promissa sunt, et nullus incredulus ex gentibus remanebit, aut certe hec sententia firma [c 1Kb] non erit. Sequitur: Nec diuidentur amplius in duo regna, id est in Isrel et Iuda, neque polluentur amplius in idolis suis . uides te idolorum adhesisse culturis, a quibus in fine omnium mundandus eris. Aduerte quid dicat, in idolis non gentium, sed suis. Poteram uno sole Ecclesie opinionum tuarum riuulos in momento siccare; sed contentus ero, et tuis tantum assertionibus respondebo. Quod si me ulterius prouocaueris ad  cholera, consputus abscedes ut flegma. Gustum enim nostrum tibi indidimus, ut per ista parua timeas illa que magna sunt, cum ista te ita contriuerint, que parua sunt. Nunquid non poteram tibi totius Danielis proferre historiam, fidei nostre radicem, et scutum preualidum, ubi non solum Sanctus sanctorum occiditur, uerum etiam tempora annorum prefixis hebdomadibus numerantur, et usque ad consummationem et finem perseuerare desolationem ore prophetico dicitur? Retexerem hoc loco ab exitu sermonis ut iterum edificetur Hierusalem usque ad Christum ducem , annos imperatorum regnantium usque ad Christi aduentum, et docerem iam esse impletum, quod stulta persuasione adhuc putatis implendum. Sed et defectionem illam traducis  in regibus, quam Iacob sacris predixit presagiis, tempore affirmassem accidisse Herodis, qui non Iudeorum, sed alienigene exstitit prolis. Et hoc non meis firmarem uerbis, sed olim uestri doctoris, non solum unius Iosippi, uerum etiam et Philonis Tamen quia tu non studio doctrine contendis, sed liuore destruendi assurgis, ob hoc necesse mihi exstitit, non mea tibi omnia propalare mysteria, sed tantum destruere queque uox protulerit nuda. Assertionibus quippe tuis obuius exstiti: nam non me quasi firmare conaui, qui me firmum esse semper cognoui. Et ideo tuus tibi sermo respondit, et in te lingua tua retorta fuit. Quapropter, si aliquid durius promanauit, uitium egroti, non medici fuit; unde et mordacius stylus incessit locis quibus sacrilegam oppositionem  pia responsione compressit. Tu uero amo do ea nobis responde que placita Deo cognoscis fore. Scis nempe quia in presentia angelorum, seu cunctarum uirtutum, erit hec contentio nostra discussa: ita ut nec una pretereat iota, que non quali animo sciatur esse conscripta, et aut remunerationibus, aut plagis, compensabitur digna.

19. Libet in finem ad utrumque tibi respondere. Si pacem desideras, arma depone; si autem te tormenta delectant, tela compone. Sed quantus uelis in clypeum surge; quo malles, turbines torque: hasta fortis est, et in disputationes uehemens texat [a 1Kb] nodosus dignoscitur esse, et qui acuto capite pugnet, hostemque non solum uulneret, sed detruncet. De qualibus uirgilius dicit:

 Aentonico ritu soliti torquere catellas
Paruas sententiolas prophetarum hic annotandas duximus ratum, ut nostrum uestrumque fidei demonstremus statum. Ait Dominus per Malachiam prophetam : Non est uoluntas mihi in uobis, dicit Dominus; et munus non suscipiam de manu uestra. Quare? Quia ab ortu solis usque ad occasum magnum est nomen meum. In quibus? Sequitur: in gentibus. Et cur munus de manu  uestra non suscipitur? Quid me interrogas? Sequentia conspice: Quia in omni loco sacrificatur et offertur nomini meo oblatio non polluta, sed munda. Quod proprium Christianorum est; et ut hec uox non contemneretur, denuo quasi cum gloria repetit: quia magnum est nomen meum, non in populis, sed in gentibus. Item Isaias [b 1Kb] dicit: Preuaricatione preuaricata est in me domus Iuda. Quam preuaricationem apertius designauit: Negauerunt me, et dixerunt: Non est ipse . Qui ipse? Messias non est iste qui uenit, sed alium exspectamus. uides quam aperte insanias uestras propheta depinxit. Item ipse: Ecce dies uenient, dicit Dominus, et feriam domui [c 1Kb] Iude, id est, duabus, pactum nouum . Unde hoc nouum, nisi uetus precederet?  Et ideo nouum pactum, ut ueterem aboleret; et ut hoc pactum non legem, sed Euangelium, non tantum gentibus, sed etiam Iudeis, qui nos sumus, positum scias, audi: Non secundum pactum quod pepigi cum patribus eorum, quando apprehendi manum eorum, ut educerem eos de terra Aegypti, idest pactum legis. uides legem abolitam, et quasi reprobam factam: et bene propheta hoc post tempus euenire predixit: quia non suo in tempore, sed in dies uenturos Euangelii testamentum dandum esse preuidit. Audi iterum Ezechiel: Dedi eis precepta non bona, et iudicia in quibus non uiuant . Isaias autem audet, et dicit: Audite, principes Sodomorum, percipite auribus legem Dei uestri, populus Gomorrhe. Quo mihi multitudo uictimarum uestrarum,  dicit Dominus: Plenus sum; holocausta arietum, et adipem pinguium, sanguinem uitulorum, et hircorum, et agnorum noluit . Ut omnia uestra sacrificia, in qua uestra confiditis esse remedia, ostenderet reproba. Unde et sequitur: Quis quesiuit hec de manibus uestris, ut ambularetis in atriis meis. Ne offeratis ultra sacrificium frustra . Diligentius intuere ultra, et frustra. Ne offeratis ultra, id est aliquando: sacrificium frustra, id est, sine causa, hoc est, prestamenti. Quod si frustra, ut dixit, offerre uolueritis, quid sit lege: Incensum abominatio est mihi. Neomeniam, non meam, sed uestram, et sabbata, identidem uestra, et solemnitates, similiter uestras, non feram. Quare? Quia iniqui sunt cetus uestri: Kalendas uestras,  et solemnitates non meas odiuit anima mea: facte sunt mihi moleste: laboraui sustinens. Et cum extenderitis oculos uestros, auertam oculos meos a uobis; et cum multiplicaueritis orationem, non audiam . uides aures eius orationibus uestris obturatas: et tu redemptionem exspectas? Quare obturatas: Quia manus uestre sanguine plene sunt . Quo sanguine? illo nempe quo uos ipsi condemnastis: Sanguis huius super nos et super filios  nostros . Item ipse: Confundentur ab idolis, quibus sacrificauerunt: et erubescetis super hortis, quos elegeritis, cum fueritis uelut quercus defluentibus foliis, et uelut hortus absque aqua. Et erit fortitudo uestra ut fauilla stuppe, et opus uestrum quasi scintilla: et succendetur utrumque, et non erit qui exstinguat . Aduerte, o uino furoris Dei crapulate, opera uestra flamma existere, que deuorationem, non propitiationem uobis exhibet. Certe considera, quia magis succendemini operibus uestris, quam aliquod demolumentum adiutorii acquiritis uobis.

20. Et cum propheta, imo Deus per prophetam dicat: Qui exstinguat non erit, quis rogo tam uecors est, qui exstinguendum putet quod Dominus incensum  non exstinctum profert? Nec enim dixit, qui exstinguat non est, sed non erit. Futurum tempus, non presens tempus posuit, ut sempiterno uos incendio depascendos firmaret. Item Ieremias postquam dixerat: Preuaricata est in me domus Iuda, negauerunt me, et dixerunt: Non est ipse, neque ueniet super nos malum gladium, et famem non uidebimus , addidit: Hec ergo euenient illis. Hec dicit Dominus exercituum: Quia locuti estis uerbum istud, ecce ego do uerba mea in ore tuo ignem, et populum istum ligna, et uorabit eos . uides, stulte, quia uerba Domini non sunt [a 1Kb] uobis fulcimentum salutis, sed consummatio flamme uastantis. Sed et consequentia, impie, diligenter aduerte, et te undique confossum dole. Nam post multa que te uiriliter truncant,  addidit etiam hec: Defecit sufflatorium, in igne consumptum est plumbum, frustra conflauit conflator: malitia enim eorum non est consumpta; argentum reprobum uocate eos, quia Dominus proiecit eos . Intelligis, miser, quia hec afflictio, et captiuitas minor est quam iniquitas uestra? Ecce frustra in igne dicit missos uos esse propheta, quia malitiam uestram per hoc non uidit esse purgandam. Et iterum post multa, que te tuosque libere plectunt, etiam hec intulit sermo diuinus: Tu ergo noli orare pro populo hoc, nec assumas pro eis laudem et orationem, nec obsistas mihi, quia non exaudiam te .

21. Qualiter enim liberationem exspectas, o inscie, cum ista legis? cur ut lapis durus consistens, nunquam  mollescis? uides quia omnipotens Deus, cuius dixisse fecisse est, in uastatione uestra est protinus: et tu redemptionem exspectare te asseris, cum prophetam prohibitum ab oratione esse cognoscis? Ecce prophetas prohibuit pro uobis orationem leuare; nubibus uetuit imbrem uobis gratie rorare. Unde ergo uobis uano pollicemini uenire salutem, cum tot exempla perducunt ad mortem? Addidit etiam: Quod si oraueris, non exaudiam te. Qui orationes uatum cassas pro restauratione uestra predixit, uestras [b 1Kb] , utique transgressorum, pro magno uidebit? Et dixit Dominus ad me: Noli orare pro populo isto in bonum,  quia cum ieiunauerint, non exaudiam uoces eorum, et si obtulerint holocaustomata et uictimas, non suscipiam ea; cum gladio, et fame, et peste ego consumam eos . uides prohibitum a Domino prophetis suis pro uobis orationem leuare. Conspicis orationes uestras et holocaustomata reproba esse. Audis consummatum Isreliticum populum gladio, peste, et fame: et qua fronte restaurationem post consummationem exspectas? Nunquam enim quod consumatur restauratur. Conquereris forsitan, quare ita consummaris? Non me, sed ipsum uatem ausculta: Quod si dixeris in corde tuo: Quare uenerunt mihi hec? propter multitudinem iniquitatis tue reuelata sunt uerecundiora tua, pollute sunt plante tue . Et ut perpetuam genuinamque tuam, o insensate,  uecordiam affirmaret, parabolice deinceps expressit: Si mutare potest Aethiops pellem [c 1Kb] , uos poteritis bene facere, cum didiceritis male . Unde si potes aliquando Aethiopem ostendere album, aut non uariantem coloribus pardus; poteris et tu quod exspectas redemptionis adispici bonum. Quod quia impossibile nosti, te perpetuum iam perisse congruum est non sponte fateri. Sequitur: Et disseminabo eos quasi stipulam, que uento raptatur in deserto . Cum Deus disseminet, quis est iste qui colligendo uos congreget? Addidit: Hec sors tua, parsque mensure tue, dicit Dominus . Audis sortem tuam, et partis tue mensuram, disseminationem? Cur non pudet te, congregationem que aliorum est requirere sortem? Sed et alibi idem  propheta dixit: Si steterit Moyses, et Samuel coram me, non est anima mea ad populum istum . Postquam Ieremiam pro uobis orare prohibuit, ne eum solum quasi despectum in suffragio redderet, mox ei socios iunxit, per quorum memorationem et ruinam uestram demonstrat, perpetuam designauit, et insolubilem reatum criminis uestri probauit. Ezechieli sermo diuinus clamat et dicit: Fili hominis, uersa est mihi domus Isrel in scoriam. Omnes isti stannum, plumbum, et ferrum in medium fornacis scoria argenti facti sunt: propterea hec dicit Dominus Deus: Eo quod uersi estis omnes in scoriam, propterea ecce ego congregabo uos in medio Ierusalem congregatione argenti, et ferri, et stanni, et plumbi, in medium fornacis; et succendam eam igni ad constandum.  Sic congregabo uos in furore meo, et in ira mea, et requiescam, et conflabo uos . uides Deum requiem sibi esse dicentem conflationem uestram. Et addidit: Et scietis quia ego Dominus, cum effuderim indignationem meam super uos 

22. Et ut euidentius ostenderet, nullum ex hac uobis probatione euenire profectum, post parua sic addidit : ue ciuitati sanguinum, cuius ego grandem facio pyram: congerens eos absque igne succendam, consumentur carnes, et coquetur uniuersa compositio, et ossa eius tabescent. Pone quoque  eam super prunas uacuam, ut incalescat et liquefiat es eius, et confletur in medio eius inquinamentum eius, consumaturque rubigo eius. Mox sibi respondit sermo diuinus: Multo labore sudatum est, et non exiuit de ea nimia rubigo eius, neque per ignem immunditia tua exsecrabilis, quia mundare te uolui, et non es mundata; sed nec mundaueris, donec quiescere faciam indignationem meam in te. Et ut tibi aditum respirandi non daret, Ego Dominus, ait, locutus sum: ueni, et faciam: non transeam, nec parcam, nec placabor: iuxta uias tuas, et iuxta adinuentiones tuas iudicabo te, dicit Dominus Deus. Deus dicit, Non placabor, nec parcam: et tu eum mendacem estimas esse? Adhuc amplius estimas esse? Adhuc amplius sermo diuinus insensibilitatem uestram dicens:  Cognouit bos possessorem suum, et asinus presepe domini sui, Isrel me non cognouit. Populus meus me non intelligit . uides boues et asinos tuos tibi antepositos esse. Audi iterum Ieremiam: Miluus in celo cognouit tempus suum; turtur, hirundo, et ciconia custodierunt tempus aduentus sui: populus autem meus non cognouit iudicium Domini. Quomodo dicimus: Sapientes nos sumus, et lex Domini nobiscum est? uere mendacium operatus est stylus mendax Scribarum .

23. Aduertis, o emule, tibi etiam alites in scientia esse intelligendi prefertas: et tu mihi doctores ex ipsis producis, quorum stylum mendacem ubique legendo inuenis? quos etiam non uidentes cecosque per Isaiam esse non nescis? Sed puto quod ipsa cecitas,  que ibi predicta est, oculorum tuorum lumina caligine tegit: et inde cecus animus cecitatem sibi inesse non gemit. Nam Dominus sabaoth, quem Seraphin trina sanctificatione laudare non cessant, postquam carbone labia prophete mundare forcipe iussit, taliter prophete dixit : Quem mittam, et quis ibit nobis? cui propheta iam mundatus ex pollutione habitantium ait: Ecce ego, mitte me. Cui statim Trinus Dominus ait: uade et dices populo huic: Audite audientes, et nolite intelligere; et uidete uisionem, et nolite cognoscere. Exceca cor populi huius, et aures eius aggraua, et oculos eius claude, ne forte uideant oculis suis, et auribus audiant, et corde suo intelligant, et conuertantur, et sanem eos. O quam apertam sanctam et ineffabilem Trinitatem  hic sensus demonstrat, etsi non se ultro offerentem sensibus cecitas predicta obsisteret. Intelligis, uecordie fomes, quia omnipotens Dominus sabaoth conuersionem uestram quasi quoddam facinus odit, et occasiones conuertendi uobis non prebet, sed tollit? uide quid dicat: Ne forte uideant oculis suis. Et cum Deus conuersionem uestram usquequaque non cupiat; quis insipiens est, qui uos aliquando conuertendos predicat? Poteras enim hanc uisionem Isaie conspicere, et corde cognoscere, et Trinitatem trina sanctificatione repetitam credere, si sermo diuinus non diceret: Exceca cor populi huius, et cor indura, et ut ipsam cecitatem perpetuam designaret  propheta, interrogando cognouit: Usquequo, Domine? Et dixit: Donec desolentur ciuitates absque habitatore, et domus sine homine, et terra reliquantur deserta . uides cecitatem tuam usque ad finem mundi esse predictam. Et per Ieremiam dicit: Ecce ego dabo populum istum in ruinas, et ruent in eis patres et filii, simul uicinus et proximus, et peribunt . Et: Cibabo eos absinthium, et potum dabo eis aquam fellis; et dispergam eos in gentibus quas non nouerunt ipsi, nec patres eorum; et mittam post eos gladium, donec consumantur . Consumationem audis, et redemptionem exspectas? uides quia cecidit uirgo filia Sion, non adiiciet ut resurgat. Quomodo? quia non est qui suscitet eam. Auolauit enim ab eis qui solitus erat eos erigere.  Addidit: Quod si dixerint ad te: Quo egrediemur? dices ad eos: Qui ad mortem, ad mortem; et qui ad famem, ad famem; et qui ad captiuitatem, ad captiuitatem: et uisitabo super eos quatuor species, dicit Dominus: Gladium ad occisionem, et canes ad lacerandum, et aues celi ad disperdendum, et bestias terre ad deuorandum . Que omnia a tempore uespasiani et Titi in uobis hucusque per genera tormentorum uel captiuitatum implentur. Congere si uides hanc captiuitatem cum aliis, et uidebis quanto annorum numero illas hec dira uastitas uincit.

24. Unde obsecro te ut non te pigeat mihi rescribere, que manifesta exstitit culpa, que non expiatur per tempora tanta. Nam omnes uestre captiuitates,  et dispersiones, et seruitutes per regna diuersa nota sunt, et teste sub sole non indigent; quin etiam et antequam fierent prefinitis temporibus diuino sermone affixe sunt: ita ut amplius non existeret seruitus, quam quod seruis suis sermo indicabat diuinus. Sola hec captiuitas absque termino indicitur, et quantis annis, quibusque temporibus releuetur nescitur. Note enim culpe fine habuerunt flagelli. Hec sola non specialiter, sed generaliter ut dicitis, nota, per secula tenditur tota. Quod si tempus prefinitum ostenderis, uictum me fatear esse. Opto tecum, si uelis Christum, pacem habere: si secus id animo tractas, demens existis, et nugas, qui finem termino pessimo claudis, nec tantis et talibus durus mollescis. Aperiat tibi Deus oculos cordis, qui semper  regnat in seculis infinitis. Amen.





XIX. ITEM EPISTOLA TRANSGRESSORIS ALuARO DIRECTA.

Ob meritum eterne retributionis deuoui me sedulum in lege Domini consistere. Ideoque superstitiosum duxi cunctorum canum rapidorum respondere latratibus. Tamen si in te fomitem quemdam ubi igniculus fidei accendi posset considerassem, forsitan tibi uel aliquid rescriberem, unde bene cognosceres, quod et tu qui compilator es, et illi de quorum libris hec traxistis, erratis. Pro hac tua Kartula falsiloqua possumus illud uirgilii dicere [a 1Kb] .

 Credimus? an qui amant, ipsi sibi somnia fingunt?
Et alibi [a 1Kb] :

Qui Barium non odit, amet tua carmina, Meui;
Atque idem iungat uulpes, et mulgeat hircos.
Deus omnipotens, creator celi et terre, pius et gloriosus Deus, cui tu exprobrasti, ille sit ultor et uindex ex eo quod in eum dixisti . . . . . . . . . . . . . . . . . . . . . . . . . . .



XX. ITEM RECIPROCATIO ALuARI, TRANSGRESSORI DIRECTA.

Que stylus tue prosecutionis elicuit, impigre oculus precucurrit, et te uitantem periculum sapienter mirauit. uerum quia prudens arte rhetorica ludis, et pisoniano uitio dum loquere nescis, tacere non uales, atque, ut fabule ferunt, lupum auribus retinens nec tenere potes, nec uales dimittere, ideo tibi apte canit peta:

 Quod potes id tenta, operis ne pondere pressus
Incumbat labor, et frustra tentata relinquas.

Sed ut me qui sim ipse cognoscas, et amplius tacendo deuites, uirgilium audi [b 1Kb] :

Mortem contemnunt laudato uulnere Getes.

Necnon et illud:

Getes, inquit, quo pergit equo.

Unde et illud exstat pete:

Hinc Dacus premat, inde Getes occurrat.

Ego sum, ego sum, quem Alexander uitandum pronuntiauit Pyrrhus pertimuit. Cesar exhorruit. De nobis quoque et noster Hieronymus dicit: Cornu habet in fronte, longe fuge. Et ideo noli canes rabidos dicere, sed te uulpeum gannientem cognosce; neque me compilatorem ueterum, quod magnarum est uirium, asseras.





INDICULUS LUMINOSUS [a 1Kb] .

 In defensione seruorum tuorum, Domine, non humano tenui confidens arbitrio, subtilique proprio nisus refugio, sed neque iniquo eleuatus superbie typho, aut inflatus inuidie zelo, sed tue gratuite miserationis fretus auxilio, tuoque clementissimo fidus inuictissimo brachio, tibi in principio Deo meo et Iesu Christo rerum omnium Domino, assigno miser omne bonum quod sapio, te in initio inuocans, te per totum textum implorans, te usque in finem libri flexo cordis poplite rogans, quem lumen omnium credo firmitur seculorum, a quo fontem noui cunctarum emanare uirtutum, in quo dulcedinem ineffabilem reconditam firmiter scio manere sanctorum, qui es uia sine errore credentium, uita sine morte uiuentium, requies sine [fine] fruentium. Te inuoco, lumen inenarrabile, fontem uere scientie,  salubrisque uita doctrine, ut tenebras cordis mei tua superueniente luce serenes, et pectoris glebam rure sordium scalentem amne legis tue, quadrifluens paradisi, abunde saties ubertimque fecundes; quatenus sol uerus oriens precordia nostra tenebrosa illuminet, et fluuius ciuitatem Dei letificans dumosam mei pectoris irriget terram, ut lingua canis misereri que tibi per hec placere desiderat, non uitium loquacitatis, dum errores impetit, contrahat, sed te inspirante ea secuturo seculo proferat, que in animarum prestum, in profectu legentum, in exstirpatione omnium insolentum ante conspectum glorie admirabilis solii tui per tota seculorum uolumina currat. Acceptetur, Domine Deus, ante tue maiestatis clementiam serui tui tantilla offertio, et  lutei uasculi uotiua non reprobetur oblatio. Et licet qualibet humana infinietur [b 1Kb] sorde, non intente curanti, tua illa gratuita emundetur respectione felici. Esto, Domine, lucerna pedibus meis, et lumen semitis  meis, et doce me iustificationes tuas , sensumque tuum meo ore defende. Tu, Domine, per os meum tua uerba sonare. Tu canem tuum pro te latrantem contra rabidum lupum ex mense tue micis cibare. Non enim ad hec ex me ipso fidens surrexi, sed ex te, qui linguas infantium facis disertas, et mutorum a te legens laxatas habenas, deuotionis huius non ut scita, sed ut indigens duo porrexi minuta . Nam quid homo est, Domine, auxilio tuo priuatus, nisi tantum sibi periculi casus, dum erroris imo iacet dimersus? Et ideo, clementissime opifex, piissime artifex, misericordissime iudex, quod inspirasti perfice, quod iussisti adimple, quod dedisti sacrare, et quem dignum huic reddidisti talento, ut per hoc non temeritatis ausum incurrat, sed humilitatis tibi acceptissimum  fructum obtineat; illa qua immensurabili affluis bonitate, procura. Dedisti enim mihi, pie conditor, intelligendi uigorem; inseruisti precordiis meis fidem; et ex utero matris non gentilem hactenus, sed conseruasti fidelem, nullo merito precedente, nulla iustitia prosequente, nullo opere hoc merente; neque enim non exstans aliqua poterat promereri, nec informis ex debito retineri. Etiam et ea que sordens actio et sors mea, que nulla est, tenuis denegauit, benignitas tua larga concessit. Sed ne ex hoc quod mihi, excellentissime Domine, concessisti, ut temerarius arguat, ut iniquus excutiar, ut usurpator condemner: tremens et pallidus ergo, pauidus gemensque suspiro: neque [c 1Kb] per deuia et  abrupta, per inania et caduca, per tumida et stulta, per dedecora et elata, per leuia et inflata, operibus inseruiendo sinistris, quotidie ambulo, loquendo etiam in ea que tibi acceptabilia reputo, neuum iniquitatis itidem contraham, et unde lenigare utcunque  nequitiarum mearum debui, pondera inde, quod, te ordinante, sit procul, centupliciter cumulum scelera. Adesto, Domine, adesto seruo tuo miserrimo et egeno, et fidei tue repletum tu dirige zelo. Precide, Domine, lingue seculari ceno confecte preputium, et illo ignem mentis mee emunda secretum, quo sanctorum corda nosti conflare, quo martyrum affectiones principaliter crederis inflammare, ut te inspirante ea tantum huic operi sufficienda ingeram, que mihi in die illa tremendi examinis tui iusti iudicii non cumulum peccatorum contra me erectum perficiant, sed e regione aduersantia mihi millena agmina delictorum sua inductione conterant et prosternant. Precede me, inuictissime Domine Christe, et esto predius seruo tuo Euangelii sancti tui gratia  iam redempto, qui prefuisti Isrelitico populo in columna nubis et luminis per desertum : ut te ducante amalicitante cuneos [a 1Kb] deuastentur, et crux tua humero superposita nostro cunctorum tetras horredines luce sua deuastans, uno ictu certaminis, et fideles corusco sidere compluat, et impios illo quo demones uigore comprimat uel dimergat. Te prestante Domino Iesu Christo, qui cum Patre et Spiritu sancto unus Deus regnas per nunquam finienda secula seculorum. Amen. Finit.


Hic liber ideo luminosus Indiculus dicitur, quia luminasse que sequenda sunt docet, et apertis indiciis hostem Ecclesie, quem omnis uitare Christianitas debet, ostendit. Finit.

 1. Peritissimorum mentibus catholicorum Ecclesie ab ipso primordio iniunctum est fidei, contra hostes Domini speciali uigore exsurgere, et ancipiti gladio omnes ex aduerso pullulantes errores euangelica falce precidere, ut securis ad radicem infructuosarum arborum posita , et ascia brachio forti librata, proceritate infecunda alta ramuscula foliis non fructu uernantia, decenter seueritate legali, et euangelica bipenne excisa deputentur igni eterno et incendio perpetuo comburenda. Ex quorum numero licet oli digestet [b 1Kb] , fragiles actu, bruti instinctu, nos secuturo seculo nitentes probare, et ut canes pro Domino cupientes latrare, zelo Dei, et religionis commoti amore huius nostri seruitii  famulatum exsoluimus, et actori nostro que in nobis ex sua largitate concessit, offerimus: in qua nichil ex nostro presumimus, et sua illi benignitate gratuita concessa quo instituit nos uigore ualere, immeriti designamus. Nec contra communes fidei [c 1Kb] uincendi liuore insurgimus, sed e regione Chaldeorum cornua uentilantes terrestria istilatione ueraci [d 1Kb] conculcamus. Quod prefationis uice preponimus, et in prima disputationis nostre fronte preteximus, ne maliuolorum dicacitas, et genuine solita fratrum detrahendi procacitas, nos contra Ecclesiam bella  clamitet intentasse, per que nos decolorare putantes, suas estiment operosas nenias confirmasse. Absit enim ut catholica et uniuersalis Ecclesia contra sua uiscera pugnet. Absit iterum ut contra matrem filii arma sumant. Martyres namque Ecclesia non repellit, sed recipit; non infamat, sed collaudat; non detrahit, sed extollit. Et nos, ipsius uenerabilis matris sensum sequentes, ac Redemptoris nostri sponse pulchritudinis gloriam collaudantes, ueneramus, et colimus, quos pro Christo et ueritate animas posuisse gaudemus, nec unius operis gestum uarietate temporum mutilamus. Et quam hec uniuersalis sit nostra credulitas, in secundo huius operis libro maiorem [e 1Kb] firmauit auctoritas.

2. Sed quia siti sunt nonnulli feruore speciali indigni,  amore fidei frigidi, pauore terreno et ictu gladii territi, qui non pressa uoce, sed rauca fauce, dissoluto labio, obtorta lingua, martyrium nostro tempore gestum inuinctione minus idonea detrahunt uel suggillant, et diabolo quantum in eis est, palmam uictorie tradere non recusant, non ipsi sensibus suis respondentes admittant. Fauor noster, reuerendissimi, etsi, quod absit, errat, ueritati et Christo concordat. ueritas uero aliud asserentum demonum ministro ultionis cultrum ministrat. Et miror quo ingenii genere poterit ueritas nuncupari, ubi error ascribitur pro Christo et ueritate succumbi. uerum conandum est in principio operis non superbe, sed constanter, utpote cum fratribus, manum conserere, et que utreque concordant  discusse [f 1Kb] . Fugiant debiles et infirmi, certent fortes et animi honestate precincti. Et certe non eos ueritatem supprimere, sed tergum persequentibus ob seminarium Euangelii iussit prebere: Fugiant de una ciuitate in aliam , predicando que uera sunt et honesta, non, quod adsit, tegendo que sancta sunt et modesta. Isti namque sunt precipui preconandi uniuersis seculis laude non media fugitiui, qui licet meticulosi et fugientes appareant, tamen per totum orbem uagantes, et uelut fulgura discurrentes, misericordias Domini in synagogis et populorum conuentu cantantes, diserta et egregia lingua proferunt quod proficere sanctis auditoribus sciunt. Effugantur, ut magnalia Domini taceant; sed amplectunt exsilium, ut libentius que prohibentur  non uni genti, sed diuersis nationibus dicant. Quod ne nostrum uideatur totum esse quod dicimus, quid nobiscum inde sanctus ille et abyssus scientie Hieronymus sentiat proferamus. Hoc, ait, ad illud tempus preferendum est, cum ad predicationem apostoli mitterentur, quibus et proprie dictum est: In uias gentium ne abieritis, et in ciuitates Samaritanorum non intraueritis , quod persecutionem timere non debeant et debeant declinare. Quod quidem uidemus in principio fecisse credentes, quando, orta Hierosolymis persecutione, dispersi sunt in uniuersa  Iudea, ut tribulationis occasio fieret Euangelii seminarium. Animaduertite et diligentius corde tractate quia nullam ob aliam causam iussum est apostolis declinare, nisi ut occasio secedendi seminarium in uniuersis urbibus fieret regni. Poterat enim uerus Magister, si uestrum frigidum algore diuino sequeret intellectum, dicere: ueritatem supprimite, iustitiam occultate, et que uera sunt, ubi timor uestrum concusserit sensum, corde solummodo retinete, ut uiuatis nullo terrente securi: tulta [a 1Kb] enim predicatione persecutio uniuersa cessauit. Amota persecutione fuga non erit: ac per hoc securus manet quisquis gentilibus non contradicit, quisquis errorem non impetit, quisquis fraudem non aperit, quisquis peccantibus non contrauenit, quisquis  hereseorum uincula non disrupit. Quod beatus Gregorius in libro uicesimo primo Morali lucide reserat satis. »Plerumque enim, ait, quieti atque indiscussi [b 1Kb] relinquimur, si obuiare prauis pro iustitia non curamus; sed si ad eterne uite desiderium animus iam exarsit, si iam uerum lumen intrinsecus respicit, si in se flammam sancti feruoris accendit, in quantum locus admittit, in quantum causa exigit, debemus pro defensione iustitie nosmetipsos obiicere, et peruersis ad iniusta erumpentibus etiam cum ab eis non queritur obuiare. Nam cum iustitiam, quam [c 1Kb] nos amamus, in aliis feriunt, nos nichilominus sua percussione confodiant, etiamsi et honorari [d 1Kb] uideantur. Quia ergo uir sanctus prauis ac male agentibus se etiam cum non queritur opponit, recte  de equo Dei [e 1Kb] dicitur: In occursus pergit armatus .«

3. Iussum est apostolis et apostolicis uiris, doctoribus et predicatoribus uniuersis, Iudeorum, gentilium, uel omnium heresum errores uera ratione et forti probaui [f 1Kb] impetire sermone. Certauerunt usque ad mortem athlete fortissimi, persecutionem propter iustitiam, quam aperte defendebant, iugiter passi, coronati sunt et ornati. Nunquid non apertum est, et omnibus lucem cernentibus clarum, non persecutionem a gentilibus natam, sed predicationem a nostris primitus ortam? Legite sanctorum martyrum diuersorum passionum agones, agmina Domini preliantes, uerbi gladio hostes Domini detruncantes, et liquide uidebitis multos ultronee prosiluisse, non  exspectantes persecutorum iussa, nec delatorum decipula, furentium intentata, sed ad exemplum Domini spontanea propria grata offerentes libamina, seque super altare Christi Dei eterni cruore sacratum apportantes hostiam puram: et quod magis soliti estis reprehendere, multis contumeliis presides et principes fatigasse. Illi quam maxime qui erant in certamine primi, et fiducie bono muniti; quibus  animi uirtus inererat libera, nec meticulosa fantasia inuaserat corda; quos spiritalis feruor zelo Domini estuans [g 1Kb] , et amor Christi ultro citroque discurrens, fixius retinens, et uiriliter compluens, foris cogebat producere holocaustomati tectam intrinsecus flammam. Et licet plerosque persecutio seua incursaret, tamen, quod non potestis negare, innumerabiles uoluntarie legitis decertasse. Illuc summo opere adimplentes, quod dicitur: uoluntarie sacrificabo tibi, Domine . Addiscitis: Tempus persecutionis non est. Imo ego plus dico, tempus apostolorum non est, quia uigor est apostolicus imminutus, qui debuerat semper in pastoribus Christi feruore constantie, et zelo iustitie usque ad consummationem seculi flammas spiritales in aduersos  ciere, et fomite illuminationis accenso tenebras eui corusco sidere eoi climatis illustrare. uereor ne moleste ferant, non temeritatis, ut illi estimant, sed ueritatis, ut catholici probant, responsum, qui in nouissima tempora constituti Antichristi persecutionem conspiciunt muti. Quisquis his partibus terre persecutionem hodie negat, aut dormiens iugum seruitutis summo [h 1Kb] socordie portat, aut elatus cum ethnicis pede superbie subiectos Christi tirunculos calcat. Nunquid non sumus iugo seruitutis addicti, importabili censu grauati, rebus nudati, contumeliorum fascibus pressi, in prouerbium et canticum uersi, tearum [i 1Kb] uniuersis gentilibus facti? Illi dicunt, non esse persecutionis tempus: ego reclamantibus e regione profero, mortifera nos tempora inuenisse.  Illi asserunt hos sine hostili procedisse impulsu: ego ipsorum asserentum professione firmabo, gentilitio eos oppressos zelo. Et primum sacerdotem intueamur Perfectum, gentilicio zelo peremptum, fidei constantia decoratum, martyriali gloria infulatum, et uere electorum in numero aggregatum; et quo pacto ad occisionem uenerit sinceriter proferamus. Nempe ad aliud pergentem aliisque secularibus operibus intendentem, nichilque de quo gestum est pertractantem, demonicolarum assertionibus impulsatur. A quibus ille caute et circumspecte, ut istis uidetur, ut uero mihi, timide fidem petit, et ne ex responsionibus propriis impediretur orauit, dicens: Multa erant mihi ex quibus abundantissime poteram confringere nenias, uel destruere aniles  historie fabulas, si uestre ultionis non uererer ultrici gladio currentes ultro citroque incurrere [i 1Kb] sententias. Cui cum fidem dedissent, et ei ut que sibi uidebantur exponeret, iuramento anteposito imprecarent; ille accepta dicendi fiducia, et eorum pro uero iuramento sumens mendacia, post multa et uaria contentionum certamina, prophete eorum uoluptuosam  [a 1Kb] lasciuiam, et lenocitationis passiuam [b 1Kb] luxuriam, sermone quo potuit exprobrauit, et oratione splendida comprobauit. At illi post aliqua super eius meretricationis subsannium, uel coniugatorum adulterii factionis colludium, habita conflictatione uerborum, frendentes dentibus, et caninis seuientes rictibus, ore uipereo sibilantes, et leonum ferocitate frementes, abire eum propter datum nouiter iuramentum dimiserunt [c 1Kb] illesum. Sed post aliquod temporis cursum dolorum semper peccatoribus retinentes uenenum, et quasi uetustate temporis reputantes abolitum priorem illi illectum infidum pactum, dolo eum circumuenientes apprehensum eum iudici seuissime mendacio inhiantes [d 1Kb] quasi destruentem fidei illorum ritum impie protulerunt, eumque  maledicentem eorum uatem suo testimonio uilissimi homunculi firmauerunt. Ille inopinato casu perterritus, et inusitata circumuectione perplexus, illorum fraudulenta ignorans consilia, que contra eum instruxerat commentatio fraudulenta, se hoc penitus non dixisse, infirma satis prosecutione retexuit. At ubi in carcerem missus in se exstat conuersus, audaci proposito et uirili congressu cepit ipsorum totam legem infringere, et non solum quod pridie dixerat, que super eum imperitie factio asserebat; uerum etiam alia potiora ingerere, mortisque magis gloriam quam interitum exspectare. Tunc eductum in ipsum diei sui horrendum pascha, quo soliti sunt pascua fruere carnalia, et uentri libidinique alimenta ministrare satura, gladio uindice peremerunt,  et quasi uictoriam hostium potiti, ad orationis conuenticulum, obsequium Deo se prestasse credentes, delati et innocentis cruore perfusi, ritum suum perficiendum ut soliti sunt annue peruenerunt.

4. Esto nunc arbitres iusti, et non fauorabilem uentosam et flauilem, sed ueram proferte rationis sententiam, iustitie uinculis innodatam. A quibus nunc ortam, rogo, persecutionem esse uidetis? Nonne perspicuum est, ipsos esse incentores malorum, assertores errorum, irrogatores dolorum, qui pactum primitus innocenti offertum, fraude ueneni confectum, furore preuenti, ira accensi, iniquitate repleti, non timuerunt ob zelum fidei sue audaciter dissipare, procaciter mutilare, gentiliter dextere [e 1Kb] ? Ecce audaciam, imo constantiam, quam in condemnationem  trahitis, quam ad crimen adducitis, hic sacerdos non habuit. Timidus timide ad bellum processit, zelo diaboli ad occisionem uenit, nec a cultoribus Dei, sed ab Antichristi discipulis passionem suscepit. Nunquid uelatum est, occultum  est, uel contectum, quod ab ipsis persecutio orta, inuenta, inchoata, defensa est uel completa?

5. Pergamus secundi iterum exponere casum. Post anni reuolutionem, aut aliquid amplius, ille liuoris gentilium oculus non quieuit, sed ut solitum est illis Christianissimum irridere, et nobis omnibus Christicolis insultare, hunc Ioannem, quem multo tempore carceris retinuit claustra [f 1Kb] , negotiationum mercimonia mundinandi exaggerare, conati sunt, et uexari; et ob gratiam mercimonii liuore usti multa exprobando ingerere [g 1Kb] , dicentes: Paruipendens nostrum prophetam, semper eius nomen in derisione frequentas, et mendacium tuum per iuramenta ut tibi uidetur nostre religionis falsa auribus te ignorantibus [h 1Kb] Christianum esse sepe confirmas. Ad quos ille  cum fidenter et nichil erga se doli suspicans, se immundum ab ipsis que contra eum opponebantur uellet ostendere, furor crepitans et preceps ira eadem repetens, inculcans, et replicans crebrius, que sepe dixerat, intentauit. Tum ille non ferens ex hac generationum talium nube stomachabundus, et faceta satis urbanitate accinctus, eleganti mente respondit elatus: Maledictus sit a Deo qui prophetam uestrum nominare desiderat. Illico clamor ingens factus, et perditorum cuneus constipatus, iniquitatis exose conuentus, uelut apes in unum perfidie aggerem congregati, unius masse cumulo malitie conspartione [i 1Kb] respersi semiuiuum ad iudicem perduxerunt, et testibus minus idoneis ab ipsa perfidorum massa surgentibus presentatis, potiora et maiora  contra ipsum testatione propria intentarunt. Que ille tota negauit, et emulationem inuidie ipsorum aperto in se sermone retexuit. Sed iudex iniquitatis quadringentis cum ictibus uerberat flagellorum, et per omnium edes Sanctorum sub uoce preconia fecit discurrere: Talia pati debere, qui prophete derogat Dei. Ac deinde carcerali mancipat, arcta custodia, minitando illi inferre maiora.

6. Estne adhuc aliquis nube erroris forte possessus, fece iniquitatis conspersus, qui neget persecutionis hoc existere tempus? Et que maior poterit esse persecutio, cuiusque modi sit iam seuerior exspectanda deiectio, quando quod corde rationabiliter creditur, ore in publico non profertur? Ecce enim lex publica pendet, et legalis iussa [i 1Kb] per omnem  regnum eorum discurrit, ut qui blasphemauerit, flagelletur, et qui percusserit, occidatur. Ecce et quotidie horis diurnis et nocturnis in turribus suis et montibus caligosis [k 1Kb] Dominum maledicunt, dum uatem impudicum, periurum, rabidum et iniquum,  una cum [a 1Kb] Dominum testimonii uoce extollunt. Et heu, et ue, huic tempori nostro, sapientie Christi egeno, zelo zabolico pleno: in quo nullus inuenitur qui iuxta iussum Domini tonantis etherei, super montes Babylonie caligosasque turres superbie, crucis fidei attollat uexillum, sacrificium Deo offerens uespertinum. Et non solum mente iucunda, acceptione serena, respectione modesta, uenena recipimus, potiones libamus, germina lethifera pregustamus; sed, quod perniciosius est, aduersantibus, et zelo Dei ut Elias zelantibus, aduersamus, ac surda aure cum inimicis summi Dei amicitias conligamus, et placentes eis nostre fidei derogamus. Et certe plus est iuxta nos ut Elias gladio decertare, quam lingua ut nostri heres aduersare. Quotidie opprobriis,  et mille contumeliorum fascibus obruti, persecutionem nos dicimus non habere. [b 1Kb] Nam, ut alia taceam, certe dum defunctorum corpora a sacerdo tibus uident, ut mos est ecclesiasticus, humo dando portare, nonne apertis uocibus et impurissimis genis [c 1Kb] dicunt: Deus, non miserearis illis: et lapidibus sacerdotes Domini impetentes, ignominiosis uerbis populum Domini denotantes, spurcitiarum fimo Christicolas transeuntes, pedore infando aspargunt, maiora minitando ringentes? Et heu iterum, ac tertio, innumere ue nobis, qui hanc eorum subsannationis derisionem portamus, et de persecutionis Antichristi tempore dubitamus. Sic itidem et cum sacerdotes Dei, casu quo quem obuiant peruiantes, lapides testaque aruissima [d 1Kb] ante uestigia  eorum reuoluentes, ac improperioso et infami nomine derogantes, uulgali prouerbio, et cantico inhonestos suggillant, et fidei signum opprobrioso elogio decolorant [e 1Kb] . Sed cum basilice signum, hoc est, tinnientis eris sonitum, qui pro conuentu ecclesie adunando horis omnibus canonicis percutitur, audiunt, derisioni et contemptui inhiantes, mouentes capita, infanda iterando congeminat, et omnem sexum, uniuersamque etatem, totiusque Christi Domini gregem non uniformi subsannio, sed milleno contumeliarum infamio, maledice impetunt et deridunt.

7. Nunquid non isti sunt qui Hierusalem maledicunt, et muros fidei sancte Sion destruunt et succendunt? De quibus dicitur: Maledicti omnes qui  spernunt te, et omnes qui blasphemant te. Maledicti omnes qui oderunt te, et omnes qui dixerint in te uerbum durum. Maledicti omnes qui deponunt te, et omnes qui destruunt muros tuos, et omnes qui subuertunt  turres tuas, et omnes qui succendunt habitationes tuas [f 1Kb] . Et licet hec omnia ab illis pro contemptu et derisione, uel odio, ut diximus, impleantur, tamen etiam carnaliter in habitationes Domini et in sanctuarii edes quotidie perpetrantur, dum ecclesie Dei destruuntur, et antiqua soliditate templa firmata, terratenus cequantur. Et estne adhuc aliquis qui hos dignos maledictione non proferat, quos maledictos tanto tempore cum Ecclesia docente percantat? Hanc enim maledictionem annue Ecclesia super odientes se, non occulte, sed patenter ac luminositer, clamat, et uoce sublimi suauique dulcedine perfidorum suorum ora sufficienter exaltat. Angelus namque Domini maledicere iussit habitatores terre illius, qui tantum in auxilium fortium  Domini non uenere. Et nos, qui fortes Domini concalcant, et sacra Dei atque uere Sancta sanctorum inrident, maledictionibus impulsari proferimus esse non dignum, sed indiscretum uel iniquum astruimus credi debere.

8. Prophetalis, imo Dei, sententia intonat: Maledicite terre Meroz, dixit angelus Domini: maledicite habitatoribus eius, qui non uenerunt ad auxilium fortissimorum eius. Benedicite Iabel uxor Barcennei [g 1Kb] : aquam petenti lac dedit, et in fiala principis obtulit butyrum. Sinistram manum misit ad clabum, et dexteram ad fabrorum malleum, percussitque Sisaram querens in capite uulneris locum, et templum [h 1Kb] ualide perforans . Et plus est, ut reor, capulo tempora perforari, quam uerbis ueridicis  inimicos Domini uulnerare. Ampliorque merces est pro uere Sancto sanctorum, ut iam prefatus sum, et pro eterne uite statu sine fine futuro pugnas spiritales [i 1Kb] preliare, quam pro typica et carnali Hierusalem, uel regno terreno, quandoque breui termino precidendo, clauis et malleis decertare. Sed hanc et prophetalis spiritus eo tempore benedixit, et omnis Ecclesie chorus eodem hodie predicat modo, quo tunc sancta uniuersalis congregatio conlaudauit. Certe qui hostes Ecclesie maledicentes, maledictos esse affirmat, a ueritate resiliens religionem sacram detestat, superest ei ut post presentium infamationem anteriorum sanctorum celeberrimum infringat agonem. Maledicat Iahelem quam prophetalis in conuentu plebium inspiratio  benedixit. Maledicat Iudith, que dolose iuxta sensum derisorum gregem [i 1Kb] occisit. Maledicat et alios innumerabiles patres, qui usque ad mortem bellantes zelo Domini inimicos Dei non solum uerbis, sed  gladiis truncauere. Et si a ueris strenuis seueritatis non recipiunt pro fide prelium intentandum: saltim a feminis discant uirilem de hostibus adorearum [a 1Kb] sublimari tropheum. Et sexus fortior pudeat sexu superari femineo. Postremo, quod omnibus sacrilegum esse uidebitur, si certe tantum aduersor est Ecclesie sancte maledicat, que maledicentes se quotidie maledicit. Et utique maledictor Ecclesie est, qui uiscera Ecclesie maledicit, imo qui ipsius Ecclesie, que non magis in aliis quam in ipsis martyribus computatur, infamator profanus est. Nunquid non doctor noster, Ecclesiarum Christi magister Paulus, gentium apostolus, uas Christi electus, hunc angelum digito quali denotans, presago spiritu maledixit, dicens: Si quis uobis aliud euangelizauerit  preter id quod accepistis, anathema sit. Amen. Etiamsi angelus de celo euangelizauerit uobis aliud, anathema sit. Amen . Ecce angelus ille maledictus ostenditur, qui Pauli monita auctoritate alia uia destruere conatur, nisi forte aut angelum bonum a tanto apostolo maledictum esse dicatis, aut hunc impurissimum, qui se prebuit ad habitandum impurissimo [b 1Kb] angelo, ipsum predicasse quod Paulus, procaci dicacitate reclamasti [c 1Kb] mundo profertis. Et uerum est quod a tempore iam dicti summi magistri nullus alius sub nomine angeli deuia eius predicatione, et euangelice aduersa adducere ausus est secte, nisi iste, qui sub nomine Gabrielis alteram Dei se hominibus detulisse mentitus est legem. Et licet multi hereseorum auctores angelorum tenebrarum  inuasione fuissent delusi, tamen nullus eorum testamentum uice Dei presumptus est usurpare. uerum si angelus de celo deuia nostre fidei proferens ore anathematur Apostoli, quid putandum est uaso illi nequissimo [d 1Kb] conuenire, si habitator eius tam acerbo maledictionis uulnere condemnatur? Sed hec et alias [e 1Kb] .

9. Nunc ad teporem nostrorum reflectamus narrationis articulum, et totius nostre tepiditatis statum paruis sermonibus propter iustum diuinum comprobandum exponamus iudicium. Nunquid ipsi nostri qui palatino officio illorum iussis inseruiunt, eorum non sunt implicati palam erroribus, cum enim palam coram ethnicis orationem non faciunt, signo erucis oscitantes [f 1Kb] frontem non muniunt, Deum  Christum non aperte coram eos, sed fugatis sermonibus proferunt: uerbum Dei, et Spiritum ut illi asserunt profitentes, suasque confessiones corde, quasi Deo omnia inspicientes, seruantes. Quid his omnibus, nisi uarietatem pardi zelo Dei zelantibus sibi inesse ostendunt, dum non integre, sed medie, Christianismum defendunt? Hec tamen omnia bona  defendimus, et non damnabilia, sed optima predicamus? Et Christianos contra fidei sue socios pro regis gratia, et pro uendibilibus muneribus, et defensione gentilium preliantes, non maledicimus, nec detestamus, sed religiosos pro Deo uero certantes anathemate percutimus, et infamamus? et hec tota metu terreni regis urgente peragimus, quem ueloci fine carere fide indubitabili retinemus: et terrorem eterni Regis, ad quem citius trahi nos uere credimus et tenemus, post tergum reiicimus et conculcamus: atque qui eorum erroribus contradicunt, hereticos et inscios iudicamus? Nostra contra nos dimicant arma: et in uertice nostro descendit iniquitas nostra . Egregii predicatores, et admirabiles gregum electi, boni et nonni [g 1Kb] pastores, siccine  nos docuit Christus? Sic omnes apostoli et doctores? sic cuncti qui, animas pro ueritate ponentes, per diuersos sudauerunt agones?

10. Rogo unde noua hec in Ecclesiis est orta clementia, que infernalia hec uomuit dogmata? Aut si temeritatis hanc uocem putatis, proferte quis. hec pius iussit Apostolus? Si error non est patule expugnandus, utquid descendit Dominus iehsu Christus? Utquid non interrogantibus, nec de sua conuersione querentibus, ultroneum lumen cecis adhibuit? Utquid prophete? utquid apostoli misi? utquid doctores? utquid pastores preuisi, nisi ut debelletur imperitia, et ultionem recipiat omnis perfidia? Quomodo implebitur quod Dominus futurum esse predixit, nulla in gentibus predicatione tonante: Cum  predicatum fuerit hoc Euangelium in uniuersa creatura, tunc erit finis . Attendite et tanti opificis sermonem discutite: dum predicatum fuerit hoc Euangelium in uniuersa creatura. Et utique predicatio ignorantibus, et non credentibus inducitur, non iam ea que credenda sunt uenerantibus et colentibus nota sepius intentatur: fidelibus enim nota in gerere conlatio uel confertio nominatur; predicatio tamen ea, nisi fallor, ueridice dicitur, que uelut ex opere, ut apostoli omnes fecere, cum periculo etiam capitis opportune, importune, ingeritur; et, ut lumen fidei recipiant non credentes, frequenter cum casu etiam si occurrerit periculi, indagatur. Et certe non aperte, ut omnis creatura Euangelii predicationem, dixit, recipiat, sed ut predicatio Ecclesie omni mundo  generaliter clareat: per quod ministerium et predicatoribus inferatur debitum premium, et contemptoribus iustissimum eternum sine fine supplicium. Nec tantum illa apostolica tempora predicationi fidei sunt contradenda, imo quousque omnis gens et lingua Christi Euangelio credant, predicatio Ecclesie est per omne seculum seminanda. Puto quod in hac  Ismahelitica gente nullus hactenus exstitit predicator, per quod debitores fidei tenerentur. Isti [a 1Kb] enim, ut ita dicam, apostolatus uicem in eosdem et euangelicam predicationem impleuerunt eosque debitores fidei reddiderunt; sed non [b 1Kb] , crassa ignorantie nube contecti, mysterium currere Euangelii non uidemus eterni. Et euangelizantibus genti iustitiam, in qua [c 1Kb] nullius predicatio hactenus prebuit uiam, insanie uociferamus esse uecordiam, non complementum euangelizantium prescientiam presagatam. Quanto namque philosophos super omnes aliarum gentium se esse glorificant, tanto ab humilibus, et a nichil preter Christum scientibus, et hunc crucifixum, merito contemnuntur. Contra quos congrue et solite, indoctos et mundiali disciplina incultos, ipsa ueritas  paruulos mittit discipulos, ut rustici et qui contemptibiles uidentur mundo, philosophos et regali infula decoratos uerbis impetant, pedibus conterant, omnemque potestatis tumorem calcaneo fidei pro nichilo ducant. Hoc est quod egregius doctor Arnobius in octauo decimo psalmo exposuit: Nec est, inquit, qui se abscondat a calore eius. Nulla enim, inquit, gens erit in seculo ad cuius notitiam non attingat calor fidei Christiane, in quo est lex Domini inreprehensibilis, conuertens animas, inuitans ab errore ad iter rectum, a mendacio ad ueritatem: ubi sunt letitie letificantes corda. uere calorem fidei Christiane hec Ismahelitica gens ignorat: et ministros Domini igne urente conspersos hactenus nesciebat. Facti  sumus, o fidei nostre, si tamen dignatis esse, consortes, canes muti, non ualentes latrare. Impetus [d 1Kb] , in nos est celeste bibliothece cultoris Hieronymi sanctissimi dictum, in quo nullut [e 1Kb] , exponit propheticum: Speculatores ceci omnes, uniuersi canes muti non ualentes latrare . Muti ad loquendum contra aduersarios in nostros rabidi canes sumus. Sed Dei potius sequamur uias. Nobis uero lupi, quia circa caulas seuiunt, uocem increpationis tulerunt. Inaudito genere, et inuiso, lupi et canes in pace reuersi sunt.

11. Hanc uero superbiam, quam nostri humiles in causas Dei tenendam conlaudant, per maiorum scilicet historias requiramus, et quam uerum proferant comprobemus. Nonne Elias ab omnibus propheta  magnus habetur? et certe ipse est, qui zelo Dei non solum uerbis, sed ense accinctus ultra quadringentos Bahal non timuit prophetizantes truncare cultores : et duos quinquagenarios igne consumens, tertium non molledine mentis, et humilitate se deprecantes, sed inlesum [f 1Kb] dimisit , merito ipsius operis comprobato, clementem Dominum ad uindictam prouocans,  et ante diem iudicii impios igne consumens. Nonne ipse est qui zelo Dei et omisse fidei celum clausit, nubes prohibuit, et terram idolatrie inremediabili penuria panis afflixit, tribus annis et sex mensibus imbres prohibens, et misericordissimum Deum a pietate solita oratione suspendens, nulli pius existens, sed perseuerans immitis, et rigide pro ratione crudelis, nec etati uetule parcens?  Et quod magis crudelitatis et inreligiose animi esse poterat signum, infantum a perfidia innocentem parentali etatem, multo seuero iuxta uos zelo contra sententiam Dei, qua iubetur  ut pro patris nequitia non ulciscatur paruuli anima, non uereret tantus et talis propheta truncare. Hanc crudelitatem Moyses legifer Dei, et schole Altitonantis  per quadraginta dies discipulus, non solum in Aegyptium zelo Dei usus est , sed in tabulis digito Dei scriptis, quas infringere non retractauit, temere sanctissime et liberali fortitudine egit, et pro hoc non iram Dei, sed gratiam meruit . Forte hac seueritate homo mansuetissimus, per quadraginta dies quibus cum Domino moratus est, imbutus fuit: qui mox ad plebem preuaricantem descendit, tabulas, ut dixi, Dei confregit, et ad populum ueniens ait: Ponat uir gladium circa femur suum: ite et recedite de porta usque ad portam per medium castrorum, et occidat unusquisque fratrem, et amicum, et proximum suum. Cecideruntque in die illo quasi uiginti millia uirorum . Sed et Datan et Auiron, contra  se indebite consurgentes, a terra conspiciens deuorari nulla pietate solita inflexus, qua sepe pro preuaricatori populo Dominum deprecabat, commotus est . Sed futuram intendens emundationem multorum, necem equanimiter tolerauit paucorum. Horum crudelium exempla superabundant: et diuine pagine ab his auctoribus crudelibus [g 1Kb] scripte, nobis mansuetudinem ingerentes, hostes Dei insectare perfecto odio suggerentes, super sacrificium acceptabilem hanc crudelitatem quam putatis et uerbis et operibus clamant. Inde Samuel crudelis, imo Creatoris seruus fidelis, regem pinguissimum truncat, quem pius Saul rex uester conseruat . Sed Deus omnium crudelem probans, et mitem reprobans, reiecit pium Saulem, et  elegit Samuelem trucem. Nouerat namque Samuel probans indisciplinatum molledinem, et Eli magistrum expulsum, et populum Dominicum, arca legis in alienigenarum potestate redactum [h 1Kb] . Dicit et Dauid: Nonne qui te oderant, Domine, oderam, et super inimicos tuos tabescebam? Perfecto odio oderam illos, inimici facti sunt mihi . An ignoratur zelum Phinees, et exorationem  eius iram Domini mitigantis [a 1Kb] , ita ut ore prophetico de eo Spiritus dicat diuinus: Stetit Phinees, et exhorauit et cessauit quassatio . Et certe exoratio illa uoce Psalmographi precantata, gladii immitis in contemptoribus fuit sententia. uideant nostri misericordes hanc crudelitatem exorationem existere: et desinant in rebus diuino sermone sacratis pietatem et humilitatem pretendere, pro qua Saulem a regno reiectum, et Eli sacerdotio uel uita legunt exemptum . Recolant seueritatem Petri et Pauli in Simonem uel Elimam magos, seu in Ananiam atque Saffiram . Et qui in suis contumeliis erecti, elati, superbi sunt et inflexi, et contra hostes Dei humiles, mansueti, simplices apparent  et quieti; discant tam a Christo rerum omnium Deo, quam ab omnibus prophetis, apostolis, seu Patribus uniuersis, ad inlata opprobria propria existere humiles, et deiecti: et pro diuinitatis ulciscendum contemptum fortes et rigidos esse debere, et non pietate horum incongrua, sed crudelitate hac sancta utere. Non est enim crudelitas, ut beatus Hieronymus ait, pro Deo pietas: quod in secundo libro apertioribus indiciis, et euidentioribus probamentis ex doctorum oraculis comprobabo. Sed hec et alias nunc ad propositum reuertamus.

12. Persecutio unde orta sit aperte digestum est, et ideo ad nostros spontaneos martyres properemus. Zelo Dei Isaac religiosus, non humana instigatione, sed diuina commotus, nec usitatum callem nostris  temporibus, sed oblitteratum incedens, antiquum [b 1Kb] persecutionis fumum equo non sufferens [c 1Kb] animo, iudicem adiit, et ea que ille [d 1Kb] , flagello diro uexatus negabat, que inter uerbera se non dixisse iactor debilis personabat, athleta fortis, belliger miles abundantiori prosecutione firmauit, potiori prelio intentauit, et ingenua mente inchoauit, peregit [e 1Kb] , consummauit, impleuit; ut ostenderet omnibus fidei se zelo commotum: non timore necessitatis preuentum, ut constanti fiducia Ecclesia prelians bella aperte proferret et patule quod quibusdam indiciis super comprehensum satagebant firmare; ut [f 1Kb] produceret Dominus athletarum suarum mundo uictoriam, et militum suorum rudi [g 1Kb] mundo propalaret constantiam, et ostenderet quod in nouissimis  temporibus [h 1Kb] uictores haberet, qui bella Domini, et instinctu quo prisci [i 1Kb] intentauerant, preliarent. Quid in hoc culpandum ducitis? Ecce persecutionem ab ethnicis natam probauimus. Ecce et nostros zelo Dei, non hominum, insurrexisse firmauimus. Quid in hoc culpandum putatis? queso edicere non moretis.  Conspexerunt certaminis prelium: adorsi sunt fidei lorica induti pulcherrimum bellum; propero cursu, impigro gressu, postquam occisum unum, et alterum uulneratum [i 1Kb] uiderunt, ad certaminis campum ob glorie palmam occurrerunt.

13. uiri erant strenui et bellatores, pugneque spiritalis desiderantes agonem, ubi se talis prebuit actio, qualis optabatur occasio. Cohibere non ualuerunt cursum, quia conati sunt implere eterni sui Domini iussum. Quid imbecillium debilitatem opponis, et ne terreantur infirmi fortes infringis? Si infirmus, debilis, inanis, timidus es, et inflatus, quiesce, et noli contra ciues certantibus preliare: sed residens et euentum rei exspectans disce linguam tacendo frenare. Si habilis, si fortis, si audax, si  constans, et abiectus [k 1Kb] es bello Dei contra hostes, ut strenuus, et non ut ignauus contra tuos, iacula torque. Quare intentionem mirabilem, igneam, et resurrectionis admirande fiduciam, et spei gloriose constantiam, et zelum fidei ac religionis catholice gloriam, non aduertis? [l 1Kb] Cur uite prepositum [m 1Kb] , et ordinem sacrum, et confessionis prolixum dispositum, et internum longum animi prelium, et contra diabolum uel Amalacitarum cuneos erectionis uexillum tua persecutione infringis? Utquid catholicis et sancte Ecclesie filiis, et pio dogmate eruditis, et Christi sequipedibus, et a mundi actione seclusis, et Deo solo herentibus, mendacii neuum inducis? Cur non uereris, bonam ut Mariam eligentibus [n 1Kb] partem aduersari, et emulis Christi in sententia  ultionis contra sanctos perfide lata, quantum in te est, consentire? Illi occiderunt gladiis, quos aduersos sue fidei probauerunt: tu occidis sententiis quos fidei tue concordes non nescis. Illi eos a mundiali uita tollere conauere: tu eos a uita eterna niteris segregare. Sed absit ut segregentur a uita, qui animas perdiderunt pro uita. Absit, et procul sit a sensibus nostris, ut cultores ueritatis, et Christi tanto tempore confessores, inludente diabolo extremum mendacio concluderent cursum. Dicat hec imperitie factio, et predurata occulto Christi iusto iudicio insensibilis multitudo, et summum Christianissimi ordinis gradum petulans quisquis ille diabolo in fine prosternat, et euigilans ipse nobis quid de ceteris ordinibus sentiat, si forte ualet, exponat.  Nostra uero egena dolis simplicitas, et Ecclesie pura nobiscum casta sinceritas; et confessionis ordinem diuino spiritu celebrat duci, et ueritatem regibus nuntiantes inlustratos asserit Christi repectione felici.

14. Sed obiicitis: Eorum occasione basilice Dei  uiduate a sacerdotibus manent, et persecutione grassante interdictum est sacrificium iuge. Ad hec uerax sic respondet professio. Nostra, nostra hec fecerunt delicta, que contra martyres Dei, imo contra ipsum Dominum, est insurgere ausa. Recolat fraternalis uestre collegio [a 1Kb] , quanta et qualia uesanie commoti procella contra Deum rebellionem [b 1Kb] arripuit arma: et tunc sanctis martyribus neuum hunc, si ualet, inducat. Nonne ipsi qui uidebantur columne, qui putabantur Ecclesie petre, qui credebantur electi, nullo cogente, nemine prouocante, iudicem adierunt [c 1Kb] , et in presentia Cynicorum, imo Epicureorum, Dei martyres infamauerunt? Nonne pastores Christi, doctores Ecclesie, episcopi, abbates, presbyteros, proceres et magnati, hereticos eos  esse publice clamauerunt? et publica professione sine desquisitione, absque interrogatione, que nec imminente mortis sententia erant dicenda, spontanea uoluntate, et libero mentis arbitrio, protulerunt? calcata scilicet conscientia, et fide despecta, mendacio cuncti, heu proh dolor! seruierunt: et quos in catholica fide natos et matris Ecclesie uberibus nutritos nouerant, meretriceo concubitu, et adulterorum cibo pastos esse firmarunt.

15. Et estne aliquis de flagello qui adhuc conquerat digne, cum causa ipsius patentem uidet flagelli? Nonne perspicuum [d 1Kb] est quod isti omnes mendacium fuerunt professi, et secundum ueritatis dictum, huius extremi temporis designans [e 1Kb] periculum, scandalizati electi?  Electi enim quia  speculatores gregis Dei, et sacris ordinibus decorati: sed scandalizati, dum ueritatem, que Christus est, timentes publice contestare, falsum conati sunt roborare. Perdes eos, ait Scriptura, qui loquuntur mendacium . Et: Os quod mentitur occidit animam , multo magis propriam, quam externam. Nam ut ueritas Christus est Dominus, ita mendacium Antichristus diabolus. Respuentes quoque, ut ait Apostolus , ueritatem, recipient mendacium, hoc est, ipsum hostem extremum ultimo iudicio condemnatum, diaboli organum, et omnium falsitatum aptissimus titulus [f 1Kb] . Nihil quippe ueritati, nisi falsitas contrauenit. Et ahud dubium quod qui mendacium dicit, a Deo qui ueritas est,  mox recedit. Et non solum mendacium in leuibus et mediis [g 1Kb] incurrimus causis, uerum etiam in rebus summis et principali nomine consecratis. In ipsa specialiter fidei ueritate persecutionis articulo coarctati, nos multo amaritudinis infecimus felle, et cultores Christi hereseon scandalo, quando in nobis exstitit, induimus olida pelle. Hoc quod foris in publico, et potestatibus nos deuacantibus feris actum est, forsitan alicubi poterit uideri inultum: quid  obtendendum est de illis quos ecclesiastice interdiximus, et a quibus ne aliquando ad martyrii surgerent palmam iuramentum extorsimus? quibus errores gentilium infringere uetuimus, et maledictum ne maledictionibus impeterent Euangelio et cruce educta ui iurare improbiter fecimus, imo feraliter et belluino terrore cegimus, minantes inaudita supplicia, et monstruosa promittentes truncationum membrorum uaria et horrenda dictu, audituue, flagella? Et ue nobis! contra Euangelium Euangelio usi sumus: quisquis namque maledicere prohibet, utique benedicere iubet. Pensemus hoc in loco, si uobis iustum uidetur, nostras in publico mendaces; et illorum professiones ueraces. Illi dixerunt quod omnis Ecclesia predicat: nos diximus quod cuncta Christianitas  infamat. Illi pseudoprophetam maledixerunt: nos cultores [h 1Kb] Christi detraximus. Illi persecutores ethnicorum; nos persecutores Christicolarum. Illi audaces et erecti contra diabolum, nos superbi contra Dominum. Illi contra regem superbierunt terrenum: nos contra regem immortalem eternum. Illi que corde retinebant, ore sunt professi: nos aliud corde, aliud ore professi. Illi confessores et testes, ut dixi, ueraces: nos, ue mihi! finctores fallaces. Carnalibus uero et minus peritis scandalum nasci tempore martyrii, beatus et lumen noster Isidorus in rerum nature libro euidenti eloquio et apta figura Stelle cuiusdam Horione nuntiat. Horiones autem, inquit, significant martyres, nam sicut iste nascuntur in celo tempore hiemis, ita in  Ecclesia martyres procedunt tempore persecutionis. Procedentibus Horionibus mare turbatur, et terra: obortis uero martyribus terrenorum et fidelium corda tempestate iactantur.

16. Sed forsitan aliquis simulationem in causis talibus dispensator ile [i 1Kb] asserit dignam, et apostolorum auctoritate uel legis hanc friuole intendit affirmare. Percurrant breuiter ipsas dispensatorias rationes, et aperte inuenient nullum in causis principalibus officiosum mendacium frequentasse. Nec hanc usos fuisse in periculum anime, sed ubi multorum salutem, suumque in futurum principale nouerant dispositum saluberrime parturire. Quod regis Isrel [i 1Kb] simulatio facietenus proferet, qui se idolum uelle colere professus est, ideo ut sacerdotum latibula  per diuersa uagantes facili euentu prosterneret, dicens: Congregate mihi omnes sacerdotes Baal. Si enim Acab seruiuit Bahalim in paucis, ego seruiam in multis . Sic et Dauid mortem corporis, non anime, imminere respiciens, insaniam finxit , et lethalem casum non fidei, sed membri, quam incurrerat deuitauit. Hoc modo Paulus uel ceteri seniores apostoli simulasse credendi sunt legis ceremonias impleuere , ut saluti  gentium per hanc dispensationem fieret consultum; paruipendentes priuatum dispendium in comparatione totius mundi, cui ex hoc imminebat remedium. Nec ad idola colenda inflexi, sed ad ceremonias Dei uiui sunt, licet iam illo tempore abolitas, conuersi.

17. He auctoritates alio in tempore sunt frequentande, nec in principali, ut diximus, fidei sancte cultu utende, sed subsequenter in salute corporis et hominum absque detrimento fidei comprobande. Mendacium uero et simulationem penitus fugiendam in re diuina, auctoritate sacrata Eleazarus in libro secundo Machabeorum luminositer docet: qui ab amicis admonitus, ut secreto carnes alias preter immolatitias, uel suillas ederet, simularetque  se prohibitas comedere, quas rex impius uesci instanter urgebat, ut et mortem euaderet, legisque non preuaricaret decretum; simulatum contempsit deludium, ut propalatum [a 1Kb] sustineret tropeum, secuturis seculis uirtutis tue per hoc insinuans exemplabile documentum. Non enim etati nostre dignum est, inquit, fingere, ut multi adolescentuli arbitrantes Eleazarum nonaginta annorum transisse ad uitam alienigenarum, et ipsi propter meam simulationem, et propter modicum corruptibilis uite tempus decipiantur, et per hoc maculam atque exsecrationem mee senectutis conquiram. Nam etsi in presenti tempore suppliciis hominum eripiar, sed manus omnipotentis neque uiuus neque defunctus effugiam. Quamobrem fortiter uita excedendo, senectute  quidem dignus apparebo, adolescentibus exemplum forte relinquam, si prompto animo ac fortiter pro grauissimis et sanctissimis legibus honesta morte perfungar . Iste enim et simulare potuit sine transgressione inlicita, et licita non simulanter, sed uere fuere: sed renuit, et pretiosam mortem pro Domino et legitima [b 1Kb] eius uolens incurrit, dicens in sui transitus hora: Domine, qui habes sanctam scientiam, manifeste scis tu quia cum a morte possim liberari duros [c 1Kb] corporis sustineo dolores: secundum animam uero propter timorem tuum libenter hec patior . Huius imitare decuit factum probabile, et non prosu illas [d 1Kb] carnes, ut ipse uenerabilis senex, sed pro ueritate, que Deus est, usque ad effusionem sanguinis oportuit decertare.  Hec pro horum simulato fidei documento: sed satis hoc loco digestum.

18. Nunc ad ea que ceperam flecto articulum, et probare nostro uitio inlatum iterum intentabo flagellum. Nostra hec, fratres, nostra desidia peperit mala, nostra impuritas, nostra leuitas, nostra morum obscenitas, dum timemus, ubi non est timor, et paruipendimus: pro eo quod differtur supplicium sempiternum, secuti sumus horrendam mortem,  et iniucundum infernum: unde et tradidit nos Dominus qui iustitiam diligit, et cuius uultus equitatem decernit , ipsi bestie conrodendos. Suscitauit enim super nos ipsum quasi proprie maledictum, qui omnem Christianitatis gradum, et totius Ecclesie statum contriuit: nosque digne, et iuste, merito, terratenus cequauit. Nam dum maledicere leuiter sanctos Dei nostra non timuit leuitas, et maledictum defendere, imo quotidie publico sermone laudare in Ecclesia ex precellenti loco nostra conauit temeritas; illico quasi ex inferno productum ipsum quem preconabili uoce defendendo, quasi laudauimus, erecto in apice super nos iusto Dei iudicio doluimus, quem non mitem, sed crudelem et dirum, atque iugulum in nostris ceruicibus  acuentem hactenus sustinemus. Iniquitas nam nostra in uertice nostro descendit , et malitia calcanei nostri nos circumdedit . Nec conquerere de quorumdam Christianorum, imo publicanorum, insurrectione debemus, qui ipsi contra nostre fidei cultores surreximus, et in quantum potuimus sanctos Dei dicacibus uerbis maledicendo turpauimus. Et licet iste persecutor Ecclesie publicanus multum, permittente Deo, contra fidei sue [e 1Kb] canis surrexerit rabidus, et prebuerit gentilibus gladium ad populum Domini iugulandum; tamen sicut confitendum est, hoc fidelibus iuste et merito preuaricationis euenisse; ita e contrario fatendum est, illum diaboli membris [f 1Kb] adhesisse, et ad probationem Ecclesie et palearum uentilationem instinctu  Domini et peccati aculeo prosilisse: cuius resurrectio, licet permissione omnipotentis, ut diximus, hactenus pretendatur; tamen post peractum uentilationis uel probationis iudicium, seueriori, imo uero iudicio punietur, ut et Christi Ecclesia probationis camino clarescat, et hostes eius digna sententia tenebrescant. Quid enim erum incommoditates, quid inclementia celi, quid immensitas imbrium, quid fames populorum, nisi iram Domini clamant, et uindictam iam iamque imminere minitant et intentant? Templa enim Christi a sacrificio desolata, et loca sancta ab ethnicis exstirpata, et a publico eadem loca Dei destructa, censu crudeliter aggrauata, per incommoditates erum, et distributiones gentium, et incursiones uindicabitur [g 1Kb] preliorum.  Hec enim omnis plaga fidelibus ad premium proficit, infidelibus ad supplicium crescit. Mundamur namque per seculi istius pressuras, si tamen resipiscentes nostras disposuerimus curare quas contraximus culpas. Ceterum si in errore pristino perdurantes obstinata mente, et indomabili corde, obliqua precalcauerimus itinera, cauendum est, ne clementissimi patris ad maiora ulciscenda prouocemus sententiam, et non redemptionem, sed gladium  temporalem, imo mortem, incurramus perpetuam.

19. Miror tamen aliquos inuenire preparuos, forsan non homines, sed uere cum minoratione dicendos homunculos, qui presulem infamant maledictum, y martyrium equo animo sufferunt detestatum, uenerantes letas [a 1Kb] episcoporum in presulem currentes sententias, maledictionibus et detestationibus plenas. Et eodem mentis uigore aduersum fidei episcoporum colentes decretum, sacrilegio et blasphemiis, ut leuiter putant, in tyrunculos Christi refertum: hominum maledictiones in episcopo attendentes, et humanas leges summa conseruatione uenerantes; diuinas uero sanctiones contra hostem Ecclesie temerantes, et damnantes Christi martyres conlaudantes [b 1Kb] :  nec apertis oculis et reserato lumine se iuste maledicto uident addictos, dum benedictionem nolentes, Christi contempserunt amicos. Cur enim Biothenatum [c 1Kb] presulem renuant nescio, dum testes Christi et ueritatis ministros damnationi uere [d 1Kb] asserant, et congruo subiacere iudicio. Aperiamus ergo oculos [e 1Kb] cordis, et iudicium Domini iustum in nobis uideamus seuisse: et desinamus a contumelio martyrum, ne nos ultio regis eterni incorreptos perducat ad tartarum. Curemus ut non exeat magniloquium ex ore nostro, et in celum ponere os nostrum  uitemus; scientes quia misericordia et ira ab illo cito proximant, et timentes, ne subito furor eius ueniens disperdat nos: ne nobis illud Ieremie conueniat dictum: Interfeci et perdidi  populum meum, et a uiis suis non sunt reuersi . Et iterum: Multo labore sudatum est, et non exiuit ab ea nimia rubigo eius, neque per ignem immunditia tua exsecrabilis, quia mundare te uolui, et non es mundata a sordibus tuis . Hec et his similia intuentes, et sanctorum multorum opera compensantes, uictoriasque fidelium extollentes, glorificemus Dominum, et nodum figamus criminibus, et dente rauido nostri immemores, quietudine iam letantes eterna, et regi suo facie tenus seruientes, belluinis morsibus non impetamus.

20. Sed si fidem Domini sicut dignum est non predicamus, saltim occulte predicantes dextras auxilii demus. Rogantes clementissimum Dominum solite subuenientem delinquentibus Iesum Christum,  qui et retroacta et nunc multoties intentata indulgeat: ac ne deinceps preceps actio consuete proruens cadat, sua inuicta infirmorum corda potentia teneat. Hec nostris non maliuole, sed pacifice diximus: aduersis uero constanter et elate, catholice [f 1Kb] ut iniunctum est Ecclesie filiis, prompsimus: et incondito eloquio que sunt nostre uisa inscitie, ut  conatus adfuit, tramite breui digessimus. Et licet incomposita dictio sensum lectoris eneruet, tamen instantis deuotio non inculta pensabitur, si quo animo ceptum est, Christiano modo libretur. Neque enim tam densa hebetudine teneor, ut mei oblitus per que displicere uiris strenuis timeo, per hec laudis me reputem gloriam incurrisse: quia nec in liberalium artium disciplina non excultum proprium ignoro studium, et nescientiam meam ipse non nescio, et quod magisterio humano non didici, exhibere aliis, ut pote ignarus, non ualui. Et certe rusticitas, que mihi uernula heret inculte lingue, imponere silentium debuit, et ne peritissimis et eloquentie splendore fulgentibus me importune ingererem, sapientissime fortasse aliquis [g 1Kb] opinatur,  fuisse uitandum. Sed ego non quam uenuste, sed quam uere scriberem cogitans paruipendidi philosophorum omnium laudem, nec ad defensionem iustitie labia mea inerudita lingua prohibuit, quia non imputatur preputium oris cui circumcisio iussa est cordis. Habet namque preputium subdola et palpans inuectio affrenata, et metas transiliens exaggerata fatuaque dissoluta ira, uel risu contexio [h 1Kb] . Sed et accurata dissertaque in rebus perituris et labentibus fine facundia, uel in mundialibus et fidei aduersis eloquia, polluta, incircumcisa, et immunditiarum sordibus sunt inquinata. Rusticitas autem fructuosa, et imperitia in sacris extollendis mysteriis non uenusta, non ceno infidelitatis et salebris uoraginibusque sordida, turget; sed humilitate et ueritatis  decore per se specifice fulget. Et ideo si qua forte aduersantia catholico dogmati negligenter [i 1Kb] disserui; non uoto, sed cecitate mentis urgente; ea rogo, lectores mei, fletibus diluant, precibus tergant, orationibus mundent: sermonum uero uitia tota oro intemerata relinquant. Iudex enim ille cui hanc intentionem deuotionis libaui, non uerborum folia, sed radicem cordis discernit: nec ad curationem coruscam prose, sed operis finem intendit. Agant eructuosas questiones philosophi, et Donatiste, genis impuri, latratu canum, grunnitu porcorum fauce rasa, et dentibus stridentes, saliua spumosi grammatici ructent. Nos uero euangelici serui, Christi discipuli, rusticanorum sequipedi, quibus iniunguntur plena, quibus precipiuntur fortia, et  non caua, leuia, et inflata, sed holocautomata iniuncta sunt medulata; sectemur solida, et sententiarum uiuacitate perspicua, non, quod absit, uacua et lethali peste turgentia, atque laudis humane ultro citroque fumosa, que magis mentem auctoris et tractantium macerat, quam textum aperiendo lectionis animos fece conturna [i 1Kb] infectos inlustrat [a 1Kb] ;  ubique absque rationis camo procedens, et habenis laxatis metarum fines magis transiliens, quam adimplens, uno contumacie ictu editorem, obseruantemque prosternens, dum et principium a uana gloria sumit, et se nisi in laudantium pectora non infundit. Hec contra Donatistas dixisse sufficiat.

21. Nunc ad ea post discessum defensionis nostre redeundum est, que huic paruissimo operi culmen perfectionis imponant et precursorem Antichristi tota libertate, testimoniorum fasce tantum huic materiole exigue substentandum est [b 1Kb] , facile comprimant uel dimergant. A Daniele capiamus initium, et ex parte que in Antichristo a beato exposita exstant Hieronymo, huic nefandissimo consentanea et uicina firmemus. Dehinc beati Iob de Behemoth  uel Leuiatham dicta rimemus, et sancti Gregorii concordantes expositioni [c 1Kb] , que in Antichristo specialiter sunt designata, isti similiter ostendamus iniuncta. Sic tertio loco ad Apocalypsim accedentes, et aliquas simili tenore species disserentes, doctoribus et inlustrioribus secuturis disserendi omnia materiam relinquamus, et post quorumdam prophetarum uel sanctorum difflorata [d 1Kb] oracula fine debito opusculum precidamus: ac in secundo libello doctorum sententias congregemus, nostrasque operosas fabellas ueracium stellatione firmemus [e 1Kb] . Si enim Domitium, Neronem pro immanitate scelerum, Antichristum aliqui firmauere, et Anthiocum eumdem figurare dixere, uel ceteras pestes contra Ecclesiam insurgentes, precursores ipsius nefande bestie  doctores probatissimi astruxere, quid nos post hodie incongrue garrient posuisse, qui neuum operibus aliorum conant imponere? Ecce Danielis presagium primo loco discutiens: breuibus et consequentiam habentibus conclusionibus seruiam, et non specialiter omnia, sed aliqua ex parte expediam, et hoc a Patrum regulis in deuium non diuertam. Dicit namque de undecimo bestie cornu: Bestia, inquit, quarta, quam uidisti, quartum regnum erit, quod maius erit omnibus regnis . Haud [f 1Kb] dubium, quod Romanum significet, multoties eleuatum, latiusque a regnis ceteris dilatatum. Porro cornua decem ipsius regni, decem reges sunt: et alius consurget post eos, et ipse potentior erit prioribus, et tres reges humiliabit, et sermones contra  Excelsum loquetur, et sanctos Altissimi conteret: et putabit quod possit mutare tempora, et leges, et tradentur in manu eius usque tempus, et tempora, et dimidium temporis . Que omnia historice, et proprie Porfirius in Anthioco posuit. Nostri uero in Anthioco typice, et uerius in Antichristo, et rectius specialiter posuere. Nos tamen in hunc nostri temporis damnati hominis precursorem [g 1Kb] ex parte dicimus conuenire. Nam in undenario  numero surgens, qui Scripturis sanctis semper infaustus est, tria regna perdomuit, dum Grecorum, Francorum, que sub nomine Romanorum uigebant, prouincias occupauit, et Gothorum Occidentalium cola uictrici planta calcauit: uel dum decalogum, hoc est, uniuersalem religionem, et numerum, qui plerumque pro toto inseritur, dissipare conauit, et contra fidem Trinitatis, spe, fide, caritate munitam, superbire tentauit. Contra Deum excelsum sermones petulanti contumacia fabricans, grandia trutinans, et fumosa illa contexens, que uere Antichristo sunt preuia, et humili religioni nostre satis aduersa. Legem Domini miraculorum sole coruscam, nebulosa inuoluere putans caligine, et fautoribus suis quasi ex iussu altissimi Domini ridiculo  ausu, leues, et risu dignas texens historias, stylo falso, impura fronte, theatrali fauore, fabulosa fingens mendacia, nullo uirilitatis uel rationis uigore precincta, sanctos Dei conterens, et de stellis celi, id est ex Ecclesie filiis, partem pede scurribili calcans. Quod magis oculorum indicio, quam nostro expositionis comprobatur eloquio. Iam uero tempus, tempora, et dimidium temporis, capiti eius specialiter iniungendum est Antichristo: et requirendum cur non aperte tres annos et medium dixerit, sed obscure illo uocabulo sermo huius fuerit diuinus, quo solitum est diuersum sensum in corda parturire doctorum. Nam et annus quatuor tempora habet, et ipse unum tempus dicitur annus, et quinquaginta et centum, et breuem et longum horarum, dierum, mensium, annorumque  spatium, temporum nomine designantur. Hebrei namque unum tempus septuaginta annos accipiunt, secundum illud: Dies annorum nostrorum septuaginta anni : uel iuxta numerum annorum quo sub Nabuchodonosor fuerunt seruitutis iugo addicti. Eoque . . . ,---intelligentie genere ducti, tempus, tempora, et dimidium temporis in hoc loco Hebrei . . . ,---ducentos quadraginta quinque Ismahelitarum deputant genti, quibus peractis finiendum regnum ipsorum satis audaci sermone confidunt. Siquidem in hoc Incarnationis Domini anno---octingentesimo quinquagesimo quarto, et era que currit octingentesima nonagesima secunda, anni---Arabum lunares ducenti computantur quadraginta, solares uero anni ducenti XXuIIII. Ex qua summa superant  annos solares sedecim.

22. Nos uero hec Dei soli intelligentie relinquimus, et eis qui diuino Spiritu tacti possunt cum Moyse nubem conscendere, et occulta Dei eo reserante clara facie intuere. Sed solerter est intuendum, et legali dissertionis studio preuidendum, ne hanc obscuritatem inuolutam temerarie tentet exponere mens uesana, et multiplicem designatam sententiam audacium et insolentium retractare presumat insania detestanda.  Dicit enim in fine uoluminis: Pertransibunt plurimi, et multiplex erit scientia : diuersitatem tractantium presago spiritu nuntiat, et non stolidorum, sed sapientium, commentaria prefigurans. Multiplex namque erit scientia, dum multi non errantes, sed discutientes opinauerint multa, et diuersarum temporum cause uno fuerint reuelate sermone. Unde et opinor sublimaria significatione figurarum, et multiplici inductione problematum, unam eamdemque rem sepissime multoties repetitam et in tribus et quatuor locis sub alia atque longe a priori monstrationis figura id ipsum quod primitus figurare. Et hoc in omnibus operibus prophetie, ut opinor, debet intelligi, et sub uaria repetitionis specie totius temporis causas uno prophetie libro signare.  Que sententia, si digna et amica mente perpenditur, non ex hac generatione liuoris improbabitur, sed euidentium causarum euentibus confirmatur. Et isto intelligentie genere confirmati, eo possumus sine errore procedere, ut non solum prophetas temporis ipsorum dicamus spiritu diuino nuntiasse, que gesta sunt, sed etiam omnium seculorum que gerenda erant euidentissime presagasse, ut sermo diuinus uno contextu sermonis totius seculi exponeret causas. Ecce in Habacuc contra Nabuchodonosor sermo dirigitur, omni uicina et consentanea mox clarum uidentibus aperitur [a 1Kb] , nec a tramite ueritatis errabitur, si prophetia aduersum Chaldeos directa, in eos itidem exponatur. Hoc quippe magis congruit sapientie Dei, et catholico cui seruimus dogmati, quam ut dicamus,  huius uesani hominis uel aliorum regnorum storiam prophetice non preuisam. Quinimo, ut mihi uidetur, quod specialiter in capite predictorum est dictum, in membro, imo, ut euidentius dicam, in gutture eius, acute cernentibus enigmatice seruit, et hunc intelligentie sensum fides catholica non abhorret. Nam ea que in fine uoluminis de ipso superborum capite Spiritus dicit propheticus, liquide et subtili indagine uentilata, huic nequissimi spiritus hospiti disseruntur [b 1Kb] intentata. Eleuabitur, inquit, et magnificabitur aduersus omnem Deum , id est gentium, quos quasi religione, sed ei magnificans, despectionis pede conteruit. Et aduersus Deum deorum loquetur magnifica . Sanctificet contra Dominum dominorum celi et terre, creatorem eternum,  legem illam quam instinctu demonum ex eius nomine ueneno composuit, et sequentibus se falsum testamentum tertium, falsa subreptione contexuit. Et Deum patrum suorum non reputabit , hoc est, Ismahelitarum idola, que usque in ipsum tempus colebant, Et erit in concupiscentiis feminarum . Quis non uideat hoc loco hunc impudicum specialiter hac sententia designatum? Et licet in Hebreo hoc dubie positum relegatur, quod scilicet  habet, uel non habeat concupiscentiam feminarum dicente Aquila: Et super Deum patrum suorum non intelliget: et super concupiscentiam feminarum, et super omnem Deum non intelliget; quibus uerbis, ut dixi, et habere eum inconcupiscentiam feminarum, et non habere intelligitur; quod dubie ideo reor positum esse, ut utrosque uno sensu sententie scientibus aperiret. Scilicet in hac priorem bestiam concupiscentiam feminarum affirmans, et in posteriore non inesse declarans, dum et habere et non habere uno intelligentie potest intelligi tractu: nec fas est ut discordantia operum uni assignetur persone, sed, ut dixi, ita uno sermonis textu unum indicat, ut [c 1Kb] alium non dimittat: ita priorem sermo ferit propheticus, ut nouissimum intactum diuinus non relinquat  spiritus.

23. Conuenit, et satis ut reor optime congruit, hoc in loco horum gentium deridendos recensiri errores, omnique Ecclesie pro exsecratione habendos exponere fetores. Tradunt enim et quasi exclamatione egregia importunis garriunt disciplinis, hunc illorum amasium femellario opere occupatum pre ceteris hominibus afrodisie [d 1Kb] obtinuisse uirtutem, et abundantiorem omnibus a Deo suo illi pro munere datam ueneris uoluntatem [e 1Kb] , liquoremque spurcissimi operis et largiorem ceteris habuisse, et faciliori effectu ab aliis digessisse: fluxumque in coitum et uigorem, imo copiam, in femineam libidinem exercendam quadraginta uirorum a superis illi fuisse delatam. Quam spurcam, pinguemque abundantiam  olidi lumbi non a rerum parente Deo, ut predo iniquissimus somniauit, sed a uenere ludibriosa, uulcani coniuge, id est ignis uxorem, que et propter spumosum liquorem Afrodin dicta est: cui et opus uenereum assignatur, alkaufeit idem impudicus nominauit. Egregia sane laus et multum carnalium elegans munus. Cui apte conuenit illa in Srahelitica gente ex hac generationis inuectio, que ore super Egyptiorum fluxu manat prophetico: Insaniuit, inquit, super concubitum, ex [f 1Kb] quorum carnes sunt ut carnes asinorum, et sicut fluxus equorum fluxus eorum . uel illud: Equi insanientes in feminis facti sunt; unusquisque ad uxorem proximi sui hinniebat . Quod hic impurissimus uates et fecisse predicatur, et predicasse laudatur, dum seductus et  sua uoluptate illectus uxorem proximi sui fidei sue consentaneo tulit, quam adeo [g 1Kb] sibi per reuelationem Gabrielis iunctam mentitus est. Quam impurissimi sectam, impurissimi sequipedi amplientes [h 1Kb] , amissarii [i 1Kb] et adulteri uniuersi sunt facti, dum et propter iura mentum scindunt coniugium quod, [i 1Kb] maiore dedecore iterum adulterando coniungunt: et pelices multiplicando a trigamis uel quadrigamis seruiendo femellarii, imo uerius amissarii equi hinnientes, seu rudentes  asini, sunt uniuersi. Pudet quippe tota retraxere questa, licita sibi in mulieribus, usurpando naturalem legem, et nouas uias libidinum inquirendo, ue mihi, plausibiliter agunt. Nec sinit nos rubor genarum rhetoricum contra hostem iactare sermonem: presertim quia pudor silentium imperat. Et licet inuectio accurata exerto opere in campum tota producat, et impetenda iaculis pugnatorum digerat, uel exponat; tamen inconueniens actio, et non digna ipso operi membra magis se leuiter palpari tenui significatione desiderat, quam procaci denudatione uocabuli intecto eloquio, inuerecunda lingua, modestis lectoribus turpia denudari, ne uerecundiam qua illi caruerunt opere, nos etiam amittamus sermone.

24. Nullus uero adeo libidinis perditus, et uolutabri  sordibus exstitit feculentus, ut hic leno fetoribus inquinatus. Qui etiam coniuges alienorum, ut diximus, lenocinanter fruitus est, angelica iussione sordium suarum scrabredinem celans, ac sibi credentes scorta passi et nullo saturo [a 1Kb] coitu finienda in paradiso Dei sui ob remunerationis donum iugiter potienda promittens, ita ut extremus calor instinctu unius hore solito non terminetur spatio, sed protendatur per septuaginta delectatione uirorum, ipsa delectatio specialiter profluens asinorum. Habens quisquis ille paradisi fuerit colonus ueternosus ampliatum fluxum, et desiderum pinguorum [b 1Kb] extentum et per omne coitum uirginitas tam prolixo facinore perdita, tamque inflexibili calamo perforata,  itidem fruentibus seruiat restaurata, crescensque disrupta pellicule ipsius concisio, et tenuis defrigata lappe contexio, non dolore functionis patientes exterreat, sed delectationis dulcedine utrosque dulcoret, desiderium potiendi per hoc auidiorem [c 1Kb] mentibus suggerens, et ardentissimam gulam renouationem non finiens, sed extendens. Et ingentiora alia, que de utroque sexu, et utraque natura, illecebrosa inuectio non puduit populo perdito ex persona omnipotentissimi Domini impuris genis conficere. Que omnia in alio opere enucleatius et limatiori inuectione, si Deus uitam concesserit, disseremus [d 1Kb] .

25. Sequitur: Nec quemquam deorum curabit, quia aduersum uniuersa consurget . Scilicet, quia et Gentilium et Iudeorum, seu etiam  Christianorum religionem despexit, et contra uniuersa surrexit. Deum autem Maozim in loco suo uenerabitur . Moazim grandis et maior dicitur, seu fortis uel fortissimus. Si uero non maiorem, sed fortissimum dixerit aliquis figurare, respondemus  ei, quod fortissimum, id est Deum, se similet hec religio in loco suo uenerare. Sed hoc ideo agit, ut muniat Maozim cum deo alieno, quem cognouit  [e 1Kb] . Quod Teudotion apertius explicat: »Et hec, inquit, ait [f 1Kb] ut muniat presidia cum deo alieno: et cum eis ostenderit, id est suis, multiplicabit honorem, et dominari multis faciet, et terram diuidet gratis. Ideo Deum fortissimum se simulat adorare, ut Deum alienum suis introducat, et peruere [g 1Kb] rationem Dei honorem multiplicet in gentibus, et accumulet dominatum.« Quod isti in fumosis turribus quotidie barritu inormi, et monstruoso, ac ferarum ritu [h 1Kb] , dissolutis labiis et faucium latu aperto ut cardiaci [i 1Kb] uociferant, ac uociferando uelut furiosi preconant, ut muniat Maozim  cum deo alieno quem cognouit, id est ut Maozim quem illi Cobar uocant, hoc est maiorem, cum deo alieno, id est demone illo qui ei sub persona Gabrielis apparuit, uno uenerationis nomine muniat: ut per hoc errorem suum in corda credentium tegat, dum nomine maioris Dei ritum uociferationis extollit, et superstitioso conatu, nefando spiritu, nobilium animas inficit. Sed ne uidear hec enigmatice et non proprie dicere [i 1Kb] , et magis reputer ingenio humano quesita, quam diuino spiritu enucleata proferre, apertiora inducenda sunt probamenta. Ecce enim eodem ritui dediti dies illos quibus insaniam in domo idoli consecrant, eodem uocabulo hactenus nuncupant, et propter lingue Arabice diuersitatem, que parumper in plerisque  nominibus [k 1Kb] ab Hebraico discrepat, Almozem ipse feri [l 1Kb] appellantur, ipsoque tempore quo iam dicto idolo antiquitus ipsa gens uel gentilitas posita ex uniuersis partibus concurrebat, nunc eadem perdita turba annue confluit: ipsique demoni [m 1Kb] quem putant a loco ipso fidei ipsorum magnitudine exstirpato, perenniter seruiunt. Maozim in loco suo, ut propheta Spiritu diuino retulit, usque hodie incolunt, quando et ipsos [n 1Kb] dies solito nuncupant nomine, et mensem illum, quem almo arram [o 1Kb] uocitant, ut cultores idolatrie olim sustollebant, ita hi hodie abundantiori, perfectiori, ut sibi uidentur, celo tenus perferunt. Pudet [p 1Kb] namque insaniam ipsius domus singillatim exponere. Nec expetit breuiter aliqua ex multis deridenda iaculis impetire,  cum nostris teneatur in mentibus tota quandoque fidelibus publicare. Et multiplicabitur gloria eius, et dabit eis potestatem in multis, et diuidet eis terram gratuito . Diuisit namque eis terram, magis quam celum, et gloriam dedit gratuito, dum  legem quam usque ad ipsum tempus ignorabant constituit. Hebrei tamen non gratuite, sed cum pretio terram uenundare asserunt positum. Quod Teodotion apertius explicat: »Et hec inquit ait [a 1Kb] , ut muniat presidia cum Deo alieno, et cum eis tenderet, id est suis, multiplicabit honorem, et dominari multis faciet, et terram diuidet gratis. Ideo Deum fortissimum se simulat adorare, ut deum alienum suis introducat, et peruere rationem Dei honorem multiplicet in gentibus, et accumulet dominatum.« Per quod euidenter huiusce gentis uel regni specialiter actio reseretur. Hi enim etiam loca, que mercimonie instituta deseruiunt, in quibus solite nundine exercentur [b 1Kb] tecto carentia, soli et celo patentia [c 1Kb] , pretiosa pecunia uenditant, ita ut nullus audax presumptor,  nisi pretio soluto [d 1Kb] sensionem mercandi que propria necessitas exegit, quocunque casu presumat. Hec omnia ipse cornu undecimum [e 1Kb] ingentia loquens  instituit, quod ex tribu modica surgens, et non potestate, sed dolo, et quasi emulatione legis, auctiori uirtute crescens, regnum paulatim inuasit, brachiaque Romanorum, id est presidia Eraclii imperatoris, in quibusdam locis perdomuit. Ideo ex parte ei omnis hec competit prophetia: in qua de modico populo prodire dicitur bestia. Unde in cornu bestie quasi oculos hominis dicuntur uisi. Quid enim per oculos, per quos dirigitur uisio, nisi lex illa signatur, quam instinctu demoniorum perditis occulto Dei iudicio detulit? Preceptum enim Domini lucidum, inluminans oculos .  Sed quia non in decimo numero, sed in undecimo reuelati, et non oculi, sed quasi oculi sunt denotati, ideo non lex dicenda est proprie, sed quasi lex credenda est usurpata. Ac per hoc aduersaria testamentis diuinis ueridice comprobanda. Hec est illa locutio contra Deum ingentia: hec est fortitudo contra Altissimum eleuata; hec est stellarum celi illa presumptio, partim pede uictorie conculcata. Multa pretereo quia multum festino.

26. Ad beatissimum Iob ueniamus, raptimque potentiam Behemoth, ex eius uerbis sanctissimis  exponamus. Qui eum ut uesperum super filios terre consurgere dixit, totumque lumen eius fumosum nocturnas tenebras precedens, omnium corda caliginibus inuoluens [f 1Kb] , aperto ore  reuelante sibi diuino spiritu sequenti seculo demonstrauit. In quorum uerborum principio nomen satis concinne uidendum: et ex uocabulo, operum stoliditas est exponenda. Dicitur namque animal: nam [g 1Kb] Behemoth ex Hebreo, in Latinum animal sonat. Aperte haud [h 1Kb] dubium, quod eius stultitia per hoc nomen diuulgatur. Siquidem in litteris [i 1Kb] exstitit,  nichilque legere uel scribere nequit. Fenum etiam in comestione, non triticum legit; uacua tota predicans, et ex religionis soliditate nichil habentia, sed solum insanie, et perfidie erroris uestita. Sed et fenum quod comedet, possunt uacui intelligere homines, a lege, quod [i 1Kb] decepit. Siquidem uniuersi gentilicio ceno, et idolatrie malo, erant infecti, quos uacuos inueniens deuorauit, et sibi perpetuo uinculo conligauit. Fortitudinem in lumbis, et in umbilico possidens, ut superius sole clarius textus expositionis edocuit. Has quoque regiones quam maxime in utroque sexu, luxuria et libido preceps retinet. Quarum [k 1Kb] seminarium licentiose, et uaga libertate, legis auctoritate distendens, auctori se putauit potentia dilatari, et propagationum traducibus  numerose nactus est seculum obtinere. Caudam suam sicut cedrus strinxit, dum sequipedas fidei sue seueritate legis, et diabolicis regulis, in futuro preuidens solidauit. Quam caudam nos experti sumus, qui in nouissimo tempore constituti atrociorem persecutionem ipsius bestie sustinemus. Ipse est enim ille: Rex impudens libidinibus, et adulteriis, facie, et intelligens propositionum iniquarum prestigia .

27. Neruos habens testiculorum perplexos, libidinibus profluos, et germinatione saturos, seu predicatores contra humanitatem Dei, et Domini nostri acuminis assertione robustos. Ossa eius quasi fistule eris, omnes robusti illius, insensibilem reddentes lingue arabice plausibilem sonum. Nimirum ut beatus  Gregorius ait: More metalli insensibilem sonum bene loquendi habent, sed sensum bene loquendi non habent. Cartilago eius quasi lamina ferri. Cartilago namque ossi habet speciem, sed artuum non retinet firmitatem; eo modo et huius iniquissimi ducis ministri pietatis specie facie tenus ostendunt perditis, sed carent fructu eiusdem castissime pietatis, hypocritarum, non sanctorum imitantes uigorem: sed uersutorum, non humilium sinceritatis emulantes uirtutem; simulatores et callidi, qui iram semper prouocant Domini. Post quorum expositos dolos inspiratorem uerbi gladio ferit. Ipse est, ait, principium uiarum Dei. Ac si diceret, Idcirco ad tam multipliciter magna et maiora multiplicata homo iniquissimus sufficit, quia inspirator eius diabolus  in natura rerum prior substantia conditus exstitit. Sed sapientissimus Conditor, qui eum primum creaturarum omnium fecit, iuste gladium eius in quibusdam plicauit, cum eum seuire in electos quantum eius uoluntas maligna suggerit, non permisit. Huic montes herbas ferunt. Elati uidelicet seculi, et tyranni seuissimi, iniquissimas ei offerunt  uoluptates [a 1Kb] et ei certe demones, qui tenebrosi in Scripturis montes uocantur, seu principes terre, et philosophi, qui ei exquisitos dolos, excultosque doctrinarum diuersarum porrigunt mendacii cibos. Omnes bestie agri ludent ibi, uel in corde impiissimi demones, uel in lege ipsius multarum heresum nouitates, ex quibus sectis uenenum sucatum ore patulo suggens, confectionem opere se [b 1Kb] inficiens eufrasia sua milleno sectarum ritu confecit [c 1Kb] , quam ex hereticorum, philosophorum, Iudeorumque doctrinis componens diuersis gentibus colore fidei tecta uestiuit, cunctisque leuibus pastinatum [d 1Kb] operculum propinauit. Sub umbra dormit utique tenebrarum et mortis, seu caliginum et erroris, nec a Christo, qui uerus et eternus sol creditur, uel tenui  luminis radio inlustratur, in secreto calami, et in locis humentibus, ubi uoluntas grammunea [e 1Kb] , et ubi licor fluidus, et exosa ludibria, ubi effrenata barbaries, et exsecrabilis furia, et perplexa luxuria, et propagatio, et inritatio est nuptiarum, et dissolutio, et eneruatio fluit animarum, et in quo illi densantur qui exterius apparent nitidi, et intrinsecus medulla sunt uacui. Protegunt umbre umbram eius. Omnes certe iniqui mendacio suo mendacium illius proprio defendunt obsequio. Sicut enim in corpore ueritas, ita in umbra corporis falsitas. Omnes enim, ut dixi, iniqui, et seuitie fecibus pleni, mendacium illius suo mendacio protegunt: et in quo ille forte non attente curante debili uestigio claudicauit, et se ueritate uictus defendere non  curauit, hi proceres, et sapientia [f 1Kb] seculari florentes, ac uersutia assertionum pollentes, ingeniosa arte, et erudita [g 1Kb] falsitate, exquisitis sententiis, ornate [h 1Kb] defendunt, et elate componunt; eiusque operis patentem [i 1Kb] mendacium fucata falsitate colorant uerborum. Sed et umbre possunt accipi demones alii, qui hunc habitatorem sceleratissimi corporis obsequiolo proprio se protegere fingunt. Tradunt [i 1Kb] enim eum pacem inter spiritus sceleratissimos a se dissidentes reformasse, et multos ex demonibus sue fidei inclinasse, legemque suam illis tenendam memoriter tradidisse. Unde et in lege ipsa horribili, frequenter ex persona Dei demonibus uel hominibus sermo predicationis inducitur, et ut credant ei requenter ingeritur. Circumdabunt eum salices torrentis,  uidelicet infructuosi, et qui fluxu libidinum reuirescunt; huius enim arboris semen in cibo sumptum steriles efficit. Tales sunt ministri hostis Ecclesie, sterilitate fidei aridi, et sementem doctrine penitus enecantes, e regione Ecclesie, filii de lauacro conscendentes omnes gemellos fetus producunt, et  sterilis non est in eis. Absoruebit fluuium, et non mirabitur: Multitudinem uidelicet gentium absque legis notitia, quem radicitus deuorauit, et habet fiduciam quod influat Iordanis in os eius, eos putans etiam uipereo dolo consumere quos unda sacri baptismatis lauit, et regis character signum crucis Christo Deo nostro et regi dicauit.

28. Iam ea que sequuntur [k 1Kb] habitatori uasculi contumelie perpetue preparato magis pertinent, quam Biothenato homini illo, qui escam uidens, et hamum ignorans, morsum figens transfixus est, ut pote qui inreptionem Zabuli sentiens, angelum lucis leuiter credidit, captusque non nesciens fuit: Et perforabit sudibus nares eius. Per nares odor trahitur, et res foris posite olfactu protinus indicantur.  Magister uero noster et Dominus nares eius usque hodie sudibus forat, cum per sanctorum prudentiam omnes eorum calliditatum dolos eneruat. Nunc ad alium uocabulum sermo diuinus apostrafam [l 1Kb] facit, et expressiori nomine artes eius et consilia patefacit. An extrahere, inquit, potes Leuiathan hamo? Leuiathan additamentum eorum dicitur: quorum uidelicet nisi hominum superborum, qui semper plus appetunt, quam sunt, uideri? Quod huic aptissime congruit, qui temeritate propria commentus est supra ea que Dei ore erant elicita, quasi alia inferre nouitia; qui merito serpentis nomine designatur quia serpentis more incedens cunctum generaliter, orbem serpendo repleuit; qui hamo uere diuinitatis tunc captus est, quando corpus appetens, acumine  uerbi transfixus est. Circulumque in naribus positum tenet, quia licet astute fortia pulset, tamen infra [m 1Kb] circulum opificis currit. Nec tantum tentans quantum appetit, nec tantum appetens quantum tentat. Cuius et maxilla perforata ideo dicitur, quia plerumque quos auida mente inuadit, potentiori ordinatione dimittit. Semel quippe raptus, exire non poterat, si non maxilla draconis foramen haberet. Multiplicat ad Deum preces, dum membra eius pro eo momentis singulis Dominum interpellant: preces accipiende sunt leges ille, quas fabuloso risu [n 1Kb] contexuit. Et loquitur mollia, que per ora eorum multo eloquentie splendore miserationi uicina quotidie insonant; dum iugiter dicunt: Domine, parce prophete illi. Nec usitatiori quo pro aliis genere locutionis  solitum est dicere, sed tropice, et multo aliis rebus accommodato sermone: Psallat Deus, aiunt, super eum, et saluet [o 1Kb] . Et sicut nos indesinenter pro omni gestu, omnique sermone, ex euangelica auctoritate procellis urgentibus, apostolice docti Christe, salua nos dicimus; ita illi per cuncta  momenta indesinenter uerbum iam dictum repetunt: et hoc familiariter, preconabili uoce, in domibus et turribus clamant, replicant et preconant. Et qui per multa defluit, et deliquit, a multis quos ipse perdidit et frequenti oratione commendatur. Sed orationibus transgressorum elueri non poterit, qui rogantes pro se ne exaudirentur erroris sui deceptione cecauit. Omnis tamen eius dolo exquisita doctrina, uerba sunt mollia, quem caduca promittens [a 1Kb] et fluxa, labii et inlecebroso dulcore manent compacta: uel uerba illa sunt mollia, que argumentose et exquisite in lege illa horribili somnians fabulauit. Et sicut lex Dei angelis, hominibusque, ex auctoritate Dominica intonat, ita hec e regione diaboli dogmata demonibus, et perditis  hominibus, uerbum fidei porrigit, crebre, et assidue dicens: O multitudo demonum, et omnium: quod Arabice dicitur: Lemahascar algen. Et bene auctor ipsius in usus est [b 1Kb] quasi auis. Quia escam ducante appetens guila [c 1Kb] , laquei non preuidit pedicam: qui merito dicitur auis, quia rex est istius eris, in quo uolucres uolitant, et principes tenebrarum potestant. Quia brutus ex [d 1Kb] sine litteris ortus est, behemoth, hoc est animal, dictus est. Quia dolosus apparuit, uersutus et callidus serpens, uel draco, est nuncupatus. Dicitur et auis, eo quod superbus, elatus et uagus incessit, nulloque freno temperantie semetipsum muniuit. Concident eum amici, utique Domini, hi uidelicet, qui dolos illius uniuerso mundo exponunt, eumque publica professione hostem  Ecclesie insiluisse contendunt Toties enim conciditur, quoties anathemate denotatur. Diuident eum negotiatores, sancti uiri, qui membra draconis a capiti perfido diuidentes, sibi coniungunt. Et implebis sagenas pelle eius, aut gurgustium piscium capite illius. In pelle exteriora, in capite maiora, et luculentiora designat. Seruato ordine sagenas, uel gurgustium piscium, id est Ecclesiam suam, et uota fidelium, primum se pelle eius, et postmodum capite, asserit impleturum; quia primo elegit infirma, ut post confunderet fortia. Intra Ecclesiam quippe fidelium prius quasi pellem diaboli extremos atque infimos colligit, et postmodum capite eius prudentes sibi aduersarios subdit : Ponetque super eum Dominus manum, quia forti illum potentia  reprimit, nec plusquam expedit seuire permittit. Dicitur Ecclesie Memento belli, nec ultra addas loqui preterquam positum est, et sacrate receptum. Eius contra te interna prelia ad mentem reuoca, et noli Dominum accusare de exteriore, quam conspicis, multo eleuata potentia: uel certe memento, quia ad hoc tibi pugne certamen opponitur, ut qui legitime [e 1Kb] certauerit, coronetur. Si tamen patienter [f 1Kb] tentationum impetus ferens, de proprio nichil presumpserit  super quod legi Domini auctoritatis eleuatum cacumine uidet, nec [g 1Kb] additamentum incurrens super superbie; recte Leuiathan istius figuretur corpore: quia spes frustrabitur illum manum opificis euadere, et eternum supplicium angeli tenebrosi delusione se extimat, non teneri: seu spe illa frustrabitur, qua se credit passiuam libidinem in futuro seculo per diuersa scorta largo dispergere fluxu.

29. uidentibus cunctis, electis, et reprobis, uel quos decepit, precipitabitur in stagnum ignis ardentis. Non quasi crudelis suscitabo eum , ut pote qui magis misericors per eum, et iustis debitum premium, et iniustis competens meritis inrogo supplicium. Quis enim poterit resistere uultui meo, a quo hec sacrata ordinatio, et iusta, in  mundo procedit? Nullus certe, misericors et patiens super malitias hominum, Domine. Et quis ante dedit mihi, ut reddam ei? Iterum uerissime tibi dicimus, iustissime Conditor, et piissime Deus, nullus: quia a te omnis creatura subsistendi uigorem accepit. Si ergo resistere Omnipotenti miseri non ualemus, nec debitorem eternum, ut pote caduci, ex nostro opere retinemus, operum eius rationem discutere non tentemus, quam iustam ex supplicio peccatorum, et gratuitam ex dono uidemus iustorum. Sed ne desperatio confoderet animas audientium, mox futuram in eum latam sententiam diuina promulgauit censura, dicens: Non parcam illi uerbis potentibus, et ad deprecandum compositis. Compositionem ut iam dixi uerborum, et preces omnium  eius membrorum, quotidie pro eo eleganti facundia, et uenusto confectas [h 1Kb] eloquio, nos hodie per eorum uolumina, et oculis legimus, et plerumque miramus. Sed non parcitur ei tantis et talibus, quia oratio preuaricatum fit in peccatum, et iugi curuatione et multiplici capitis pressione quam ostensione iactantie creberrime terre defigunt, non eis remedium, sed supplicium acquirit eternum. Per quod perspicue datur intelligi quod omnis oratio, uel opera, que in Christi fide non manent fundata, uacua inueniantur tempore iudicii, et nociua. Sine Christo enim omnis uirtus in uitio est: dicente eo: Ego sum lux mundi: qui sequitur me non ambulabit in tenebris, sed habebit lumen uite . Et iterum:  Ego sum uia, ueritas, et uita . Quisquis uero lumen, ueritatem, uitam, et uiam non tenet, in tenebris ambulans, et mendacium retinens, per deuia errans, mortem eternam incurrit. Quis reuelabit faciem indumenti eius? id est malitiam eius facie tenus pietatem pretendentem quis denudabit? Et in medio oris eius quis intrabit? Calliditatem legis inique quis penetrabit? inuolutumque errorem et numerum litterarum, quem in quibusdam fabulose sue legis locis intexuit, quis discussione acerrima  uentilabit? Portas eius quis aperiet, quas clausas et obtectas ueneno conclusit? Subauditur: nisi ego, qui electis meis, et pusillo gregi, imo malitia paruulis, sapientiam doctorum ipsius subdolam, et fraudem subtilem, tectumque, prestigium perspicua cognitione diaboli compactam ueneno, meis omnibus patule manifesto. Per gyrum dentium eius formido, terror potestatis euidentibus signis edicitur, qui in eius muniendum mendacium, et oris fallacissimi uerbum seuera legis ultione consurgit. Corpus illius scuta fusilia. Scuta fusilia telorum sunt ictibus repugnantia, sed manent casu fragilia. Ita et predicatores crudelissime bestie per obstinationem mentium existunt, uera predicantibus duri, et per conuersationem operum mereri [a 1Kb] et caduci, qui et Ecclesie  contradicunt inflati uento superbie, et lapsu carnis se propria interficiunt uoluntate. Compactum squamis se prementibus: corpus draconis scamis compactum est, ne iaculis pateat predicantum, qui scamas Ecclesie obiicit, ne ueritatis sagitta possit transfigi: sed se premit non alios, dum putat se defensionem clypeis [b 1Kb] tegi. Una uni coniungitur, et ne respiraculum quidem procedit per eas. Scilicet respiraculum uite: obdurate enim sunt et coniuncte obstinanter ad malum, nulli reddentes boni odoris olfatum [c 1Kb] . Una alteri adherebunt, et tenentes se nequaquam separabuntur. Forti quippe coniunctione, et tenaci glutino iniquitatis connexi, unanimes et equali sunt maiore uitio [d 1Kb] glutinati. Sternutatio eius splendor ignis. Quid per sturnitationem [e 1Kb] , nisi inflatio corporis,  et commotio capitis designatur? et quid per commotionem capitis, et inflationem pectoris, nisi superbia, furor, ira et constantia mentis? Splendor dicta est uis illa furoris, eo quod quasi ultione legis rabies uesana in Christi cultores deseuit, fingens se splendorem legis habere, que non luminis faculam, sed nigerrimam ustionis retinet flammam. Sed ut dixi colorem ueritatis induens, iustitiam in oculis intuentium defendere fingit: sed uere gehenne tenebrosus est ignis, quia non inluminat creaturam, sed urit. Oculi eius ut palpebre [f 1Kb] diluculi. Per oculos haurimus lumen; et quid Behemoth oculi, nisi aut precepta eius, per que se lumen infundere fallit, aut sapientes, per quos uersutia latinus tensa discurrit? Spondent se tenebras repellere, et ueritatis  lumen signis clarentibus nuntiare, fidem Christi tenebras asserentes, et se uerum mane credentibus, quibusdam prestigiosis indiciis designare. Possunt et quasi palpebras diluculi ideo dictum intelligi, eo quod simulanter priorem legem ueterem, quasi quibusdam indiciorum decretis, uel preceptorum rigoribus, in aliqua tenuia imitare conauit [g 1Kb] . Sed de ore  eius lampades procedunt, non fulgore fidei luminose, sed nigredinis fumo uidentibus caligose. Nam sequitur: Sicut tede ignis accense. Teda cum succenditur, ignem gerit obscurum, et globus nubium fundens per inania tendens, mittit ad celum. Sic et lex huius, non domini, uindicte igni succenditur: sed simulationis calliditate loco splendoris caliginem gerit erroris.

30. De naribus eius procedit fumus. Per nares namque odor trahitur; et quid per nares nisi eius odorifici indicantur: id est, sapientes, et clari, qui non olfatum nectareum, ambreumque [h 1Kb] thymiama odorantibus, sed putorem cadauerum proferet, se semper sufficientibus [i 1Kb] . Et merito fumi nomine designatur, ut hypocriseos materia aptiori uocabulo  denudetur. Halitus eius prunas ardere facit: halitus quippe respiraculum uite est, et uita hominum lex Dei est, que mores hominum corrigit, et statum humane salutis optata dirigens pace componit. Sed huius legifera sanctio prunas ardere facit, quia carnali desiderio, et amore caduco, cultores proprios replet, et iugi ambitione, ut ardeant, quibusdam exemplis et regulis docet. Potest et halitus eorum ardens gladius [i 1Kb] , quem fulgurans minitat, accipi, quem mundo pace et patientia composito Domini, ut uere Antichristus contrario Redemptoris incedens calle, uniuersali exsecutione toto, ut diximus, iniecit crudelissimus orbe. Quod apertius prosecutio ipsa explicat libri dicens: Et flamma de ore eius egreditur: que Christicolas et omnipotentis Domini seruos  satagens adurere carnalium corda libidine, commistioneque multarum fecium facit ardere. In loco eius morabitur fortitudo: potestas et uigor regalis, et late discurrens principale decretum, auctoritate imperatoria forte [k 1Kb] . Sed faciem eius precedet egestas. Egestas uere aliquid promittendi, uel certe egestas uere doctrine, que a die egressionis bestie imminuta est, et confracta; seu uirtutum et miraculorum signa [l 1Kb] , que moderate, nec ut in principio multiplici flore, coruscant. Membra carnium eius coherentium sibi: eadem crebro diuinus repetit sermo. Et sicut fortes ipsorum coherentes per os suum nomine designauit; ita molles et debiles per carnium membra distinxit. Ut omnem perditorum massam et hic iniquitatis unite ceno firmaret ostensam, et in futuro  a penis nullo modo doceret diuisam. Ubique enim sibi herentes, et non disiuncti consistunt, quia et in seculo per uoluntatem prauam sunt sibi coniuncti, et in damnatione futura per iustissimam iusti Iudicis equitatem ab inuicem non diuisi. Mittit contra eum fulmina, et ad locum alium non feruntur. Quia comminationes diuine dum eum, memoremque eius, apprehenderint;  ad aliorum supplicia non transibunt, quia quod in eis urat abundanter habebunt. Cor eius indurabitur quasi lapis, eo quod nullus, aut certe parui, ad ueritatis fidem ex membro eius reuertent. Et stringetur quasi malleatoris incus. Funiculis peccatorum constrincti quasi malleatoris erunt incudes indurati. Incus malleatoris idcirco constringitur, ut assiduis ictibus feriatur. Et hi ideo pertinaci, iuxta merita precedentia, [a 1Kb] perfidia constringuntur, ut continua percussione in infernalia loca tundantur. Cum sublatus fuerit, timebunt angeli, et exterriti purgabuntur. Predicatores Ecclesie a Christo missi, qui terroris illius uisione a leuioribus peccatis mundantur in fine. Cum apprehenderit [b 1Kb] gladius, subsistere non poterit neque hasta, neque thorax. Gladio  apprehenditur, quia ire sue non dominabitur, neque hasta, neque thorax ei subsistit, quia predicantes sibi uera necauit crudeliter, et patientes condemnauit instanter. Siue hasta et thorax non ei in tempore belli subsistent, dum et presules officio predicationis pollentes, metus terret formidinis, et Ecclesie sancte robusti consentiunt labefacti. Quod manifestius sequentia explicant. Reputabit, ait, ferrum fortitudinis Ecclesie, et es, iugis [c 1Kb] officii per mundi carmina [d 1Kb] tinnientes, ut paleas, et putridum lignum, dum fortes terit, et proceres inlusos inridit. Non fugabit eum uir sagittarius, ecclesiasticus utique predicator; quod multo luminositer huic nostro tempori congruit, et contra reprehensionis inuectionem stolidam, adorearum catholicis uictoriam  tribuit. In stipulam uersi sunt ei lapides funde, lapides scilicet sanctuarii, qui lapidum more corda percutiunt, uel certe a quibus domus Domini, hoc est Hierusalem illa celestis, perenni munimine fabricis pulcherrimus decoratur. Sed ut stipula reputantur, quia aut per gladium in nichilo dissoluentur, aut per iniectionis decipula [e 1Kb] consentientes errori, in feni mollendinem redigentur. Sed quid mirum si lapides deiicit, qui malleum se tundentem contemnit? Quasi stipulam estimabit malleum, et humanitate suscepta percussorem suum rerum Dominum Iesum Christum. An non malleus est illi quasi stipula reputare Regem omnium seculorum protoplasto homini equalem uel similem somniare?

31. Et deridebit uibrantem hastam, huius sancte  legis comminationem iugiter illi interitum concrepantem, dum sagittas Dei, id est predicatores, inridet, et uerba eorum que illis interitum presagant, ut insanium deliramenta contemnit. Sternit sibi aurum quusi lutum, uelut sensum spiritualem quasi lutum contemnens, uel populum Christianum pede uictorie calcans, uel sancta Dei profanans, et Dei legem inrisione sedula detrahens et inculcans. Profundum  mare quasi ollam feruescit [f 1Kb] ; dum mundum bellis lacessit, uel dum corda secularium cupiditate, libidine, uel legali instinctu, et zelo Dei ut ostendit, incendit. Ponet quasi unguenta cum euulliunt; ut hec uniuersa que nequiter agit [g 1Kb] zelo rectitudinis et fidei intorquere in aduersos et contrarios glorietur: illud Euangelium adimplentes: Omnis qui interfecerit uos, arbitrabitur se obsequium prestare Deo . Quod nostro tempore occidisse uidemus, dum cruorem fidelium quasi in defensione legis libatum Domino uoluimus, et corpora martyrum a gentilibus arsa oculis nostris conspeximus: et quod abundantiori est fletu plorandum, plerosque Patres anathematizantes talia patientes mirauimus. Post eum lucebit semita. Perspicua expositione non indiget,  et hoc tam apertum et clarum est, ut, re ipsa fulgente, doctore non egeat. Nam post ipsius nefandi probrosum discessum, tantis doctrinis et suppetitionibus semita fulget, ut nisi superna spiratione corda supernorum ciuium clementissimus arbiter regeret, omnis [h 1Kb] secularis illius fulgor deciperet. Nec expositione prolixa opus est in re que luce clarior exstat [i 1Kb] , que in munditia et in lauacri superflua et exquisita per omnium supplicationum elutione disseruit, atque in multarum artium subtilissimam disciplinam, que corporeis tantum iniuncta est artubus, qua poterit oratorem facundia enodari. Omnis namque eorum lucens semita in eis quam maxime fulget, que carni fomentum luxuriandi, et delinquendi materiam subministrant: non que animam a labe deceptionis, et  a fluxu deliquii correctione morum constringant. Aestimabit abyssum quasi senescentem. Licet beatus hoc contra Origenianistas more suo illo corusco Gregorius disserat, tamen quia catholice doctrine multiplex sensus non obuiat [i 1Kb] , et plerumque Scriptura sacra uno sermone, uel figura, multa designat, nostre expositionis ordinem prosequamur. Abyssus in multis Scripture locis lex Dei accipitur. Et hic senescentem reputauit abyssum, dum in derogatione Euangelii quasi aliud nouum illi contrarium disposuit testamentum. Non est potestas super terram, que comparetur ei: que ita et simulatione seuiret legis, et terrore premeret potestatis. Super terram ei non reperitur similis, quia non ex terrigenis, sed inspirator eius unus fuit ex apostaticis angelis, et  prudentio [k 1Kb] celo secum dilapsam, in contrarium uersutie recedendo retorsit. Qui factus est, ut nullum timeret, preter Deum qui eum tanto excellentie decore repleuerat. Sed ille non contentus creaturarum omnium, quibus prelatus fuerat honore [l 1Kb] , superbe additamentum semper habere desiderans, nec factorem timoris reuerentia coluit, nec contentus beatitudine qua preditus ceteris eminebat, ordinem proprium  custodiuit; inde ad ima defluens, etiam sub creaturis Deum timentium ruit. Omne sublime uidet. Non intra [a 1Kb] omnia desiderans esse, sed super omnia tumens uento iactantie extolli desiderans sublimiori omnibus potestate. Sed et de membro eius potest hec clausula non incongrueter tractari. Omne namque quod pretiosior in rebus mundanis habetur, eorum ditioni subditur, et offertur. Ipse est rex super uniuersos filios superbie. More suo Scriptura sacra multoties semel dicta replicat et intentat: et superbiam eius, et tumorem elate mentis, semel infirmis mentibus non sufficit designasse. Nec eum superbum simpliciter solummodo uocat, sed eum super omnes superbos ducatum habere confirmat. Uniuersos namque hereticos, et diuersorum auctores errorum iniquos [b 1Kb] ,  iste auctor sceleris rexit; et qui per huius os patenter [c 1Kb] se prodidit, per hereticorum dudum commenta clam suggerens ingentia sibilauit [d 1Kb] . In illis latenter sub specie latitans: isti aperta tota bella denudans. Illorum per linguas legem sanctam maliuole disserens: per istius organum nouas componens. Sed et rex super omnes filios superbie aptius confirmabitur, si cuncti [e 1Kb] qui sub eius regimine continentur, liquide pertractentur. Sunt etenim in superbia tumidi, in tumore cordis elati, in delectatione carnalium operum fluidi, in comestione superflui, in conquisitione rerum et direptione pauperum inuasores et cupidi, absque pietate tenaces, sine rubore mendaces, sine discretione fallaces, absque modestia mentis procaces, sine misericordia crudeles, sine iustitia  inuasores, sine honore absque ueritate, benignitatis [f 1Kb] nescientes affectum. Ignorantes pietatis conflexum, troposi, ornati, callidi, uersuti, uel cunctarum impietatum fecibus non medie, sed principaliter, sordidati. Humilitatem uelut insaniam deridentes, castitatem quasi spurcitiam respuentes, uirginitatem seu sordes scrabedinum [g 1Kb] detrahentes, et uirtutes, animi corporis uitio percalcantes, gestu habituque mores proprios indicantes.

32. Hec que de libro beati Iob summatim tetigi, imbecillatum [h 1Kb] uirium mearum sentiens, beati Gregorii commentarios sum secutus. Et quod ille copiose eloquens, et eloquenter inueniens, in membra ipsius draconis quibusdam schematibus generaliter et specialiter in ipsum regulum diribauit, ego contigue [i 1Kb] in  hanc bestiam nostris temporibus ortam nactus sum explicare, auctoritate illa qua noui ab explanatorum regulis non aliquatenus deuiare: quia nec propria temeritate usus, nouas rebus intelligentias finxi, sed maiores sequens illis significationibus seruiens, quibus imbutus sum disciplinis. Nec in sensu eorum, nec in rerum prefiguratione discordans, Antichristi totam in hanc [i 1Kb] imaginem transplantaui. Quid namque  aliud Antichristus, quam Christi contrarius dicitur? Et quid iste, nisi aduersarius Christi est? qui contra illius sanctissima dogmata exertis lacertis [k 1Kb] preliauit. Inspiciamus hoc loco, si expedit, suum machinationis ex aliqua parte commentum.

33. Resurrectionem Domini diem feriarum gaudiis respuit, et sextam feriam passionis Domini mestitie uel ieiunio deditum, uentri et libidini dedicauit. Pacem Christus, et patientiam docuit: ille bellum et gladium innocentum ceruicibus acuendo limauit, ut de se dictum, uel de suis, esse firmaret: Dissipa gentes que bella uolunt : hi enim in tantum bella desiderant, ut hec uel quasi ex iussione Dei in cunctis gentibus agant. Christus uirginitatis dono et castitatis bono, populum sibi  deditum candidauit: ille pinguissima oblectatione, ut dixi, et crasso uoluptatis liquore, incestuosoque concubitu, obsequentium mentes et corpora sordidauit. Christus coniugium, iste diuortium: Christus parcimoniam et ieiunium docuit, ille conuiuia et epularum inlecebras; protendens luxuriam et dilatans oblectamina, indecora freno nullo legis cohibuit. Christus in cunctis continentie legibus, et temperantie termino, naturalem motum, sine quo humana difficile natura inuenitur, constrinxit: hic passim lasciuientibus, frenis disruptis pellicandi innumerositates licentiam tribuit. Christus tempore ieiunii a proprio licitoque connubio abstinere ordinat: ille quam maxime in illis diebus seu uota pinguia cultoribus in premium uenerem consecrat.  Christus seruis suis angelicum spiritalemque statum pollicit: ille suis perditis corporalem, imo equinum fluxum inducit. Sed et omnes hactenus hereses, et uniuersi retro errores a tempore natiuitatis Domini nostri et Dei Filii Redemptoris, a Iudea et Ecclesia manauere, hoc est ab eis quos sub ditione legis mera ueritas retinebat. Nullusque alius regnum contra Christi toto mundo clarum aduexit imperium, nisi hic iniquissimus somniator inanium uanitatum, hunc Antichristum dolosum tendens, ex callidum inreptione nefanda per totum mundi circulum male porrectum. Et ideo quia aduersus Christum humilitatis magistrum erectus est, et contra illius lenissima et iucunda precepta, contumacia, uerbere, et gladio, usus est; recte Antichristus uocatus  est, qui Christiane religionis apertissimus infamator, et subtilissimus euersor inuentus est. Habuit Christus Dominus qui eum quibusdam figuris ante natiuitatem corpoream gestu, habituque, firmaret uenturum: habet et ille nequitie sue precursores, qui eum integri uersationis [l 1Kb] dolo totum presentent. Quod lectores mei si reprehendere uoluerint, prius doctorum uolumina currunt, et meditatione  lectionis in amplius crescant, et que aperte posita sunt, non sugillent.

34. Expeditius, ut reor, exponitur quod uidetur, quam quod quibusdam uelaminibus problematum obscuratur, et nos magis sequimur presentium malorum storiam, quam exspectatarum rerum futuram, dum quod olim nuntiatum prophetie legibus per seruitutis iugum quo premimur diffloramus [a 1Kb] . Et puto quod per Antiochum, et Neronem, et alios quos beati doctores replicant, Antichristi preuios firmauere. Hunc Antichristo organum dicerent, si in hec nostra tempora deuenirent. Nam et admirabilis doctor noster Hieronymus, licet Porphyrio in Antiocho aduerset, et in Domitianum [b 1Kb] Neronem aliis doctissimis contradicat; tamen non ex parte eos Antichristi presentasse figuram negauit, sed  eos specialiter Antichristos esse quantum potuit confutatione probabili confutauit, et Antiochum ipsum ex parte imaginari firmauit, dicens: Sicut igitur Saluator habet Salomonem, et alios sanctos in typum suum habuisse credendus est, et que in illo ex parte precessit, in Antichristo explenda. Dicit idem admirabilis doctor in libro cata [c 1Kb] Mattheum de omnibus hereticis quarto: »Ego, inquit, reor omnes heresiarchas Antichristos esse, et sub nomine Christi ea docere que contraria Christo sunt. Nec mirum si aliquid quos [d 1Kb] ab his uideamus seduci, cum Dominus dixerit: Et multos seducent .« Quod et beatus Ioannes in sua Epistola luminositer dicit: Audistis quia Antichristus uenturus est: nunc autem Antichristi multi sunt . Erant etiam alia que huic nostre assertioni fulcimentum edoctorum [e 1Kb] exhiberent opera: sed in re luce potius claritate fulgente, moram superfluam deuitaui. Sed ne solum tantum nostro doctore Hieronymo confidere dicamur, et alterius fulciri testimonio non reputemur. Non num [f 1Kb] Hilarium confessorem egregium in aciem iterum producamus, nosque duorum professione ueracium confirmemus.

35. Antichristos plures esse, inquit, etiam apostolo Ioanne predicante cognouimus. Quisquis enim Christum qualis ab apostolis est predicatus negauit, Antichristus est. Nominis Antichristi proprietas est Christo esse contrarius. In transitum uero operis positum hoc considerandum prudenti lectori notamus, quod ea que de Antichristo multi dixere  doctores, eo quod ueniens Mosaicam legem repriorere sataget, dum circumcisionis iniuriam ob firmitatem fidei exercendam instituat; hic ex parte uisus est  renouasse circumcisionis cultrum plausibiliter acuens et a carne suilla [g 1Kb] prohibens cultores secte impie, uel cercens. Quod autem de Apocalypsi promisimus exponenda nostro huic pertenui operi congrua, licet, ut crebro dixi, Antichristus in se presentialiter exhibeat tota; tamen si spiritu ducante, ut consuetudo ecclesiastica celeberrime retinet, hec ipsa tractemus, ex parte impleta super iam dictum hostem euidentissime disseremus, et pro hoc nullum loquacem maliuolum dubitamus. Nullus enim nostrum hoc tempore sub eorum reperitur regno, qui emat, aut uendat immunis omine [h 1Kb] ferocissime bestie . Omnis enim receptaculum ei in fronte in principali opere [i 1Kb] , uel in manu, id est, in operibus segniter inhiando, frequentissime prebet. Notam eius habentes, dum consuetudines eorum neglectas,  probatissimas patrum pestiferas sectas gentilium consectamus: et nomen in frontibus, dum obliterato crucis uexillo, ipsius nefandi utimur argumento. Dum enim circumcisionem ob improperantium ignominiam deuitandam, despecta cordis que principaliter iussa est, cum dolore etiam non medio [i 1Kb] corporis exercemus, quid aliud quam eius notam in mente et membro portamus? Et dum eorum uersibus, et fabellis mille suis delectamus, eisque inseruire, uel ipsis nequissimis obsecundare etiam premio eminus; et ex hoc uitam in seculo ducimus, uel corpora saginamus, ex inlicito seruitio et exsecrando ministerio abundantiores opes congregantes, fulgores, odores, uestimentorumque, siue opum diuersarum opulentiam, in longa tempora nobis filiisque  nostris, atque nepotibus preuidentes, nomenque nefande bestie cum honore et precamine illis solito [k 1Kb] uice eorum nostris manibus prenotantes; nunquid non patule nomen bestie his affectibus in manu dextra portamus? Sic et dum ob honores seculi fratres cum crimine regibus impiis accusamus, et inimicis summi Dei ad occidendum gregem Domini gladium reuelationis porrigimus, ducatumque eorum et ministerium ad ipsum facinus exercendum pecuniis emimus, quid aliud quam cum bestie nomine, et charactere crudelissime fere [l 1Kb] , mundinas exercemus, et oues Domini luporum dentibus nostre mercimonie malo exponendo peccamus? Sic et dum illorum sacramenta inquirimus, et philosophorum, imo  philocomporum [m 10Kb] , sectas scire non pro ipsorum conuincendis erroribus, sed pro elegantia leporis, et locutione luculenter diserta, neglectis sanctis lectionibus  congregamus, nichil aliud quam numerum [a 1Kb] nominis eius in cubiculo nostro quasi idola conlocamus. Quis, rogo, hodie solers in nostris fidelibus laicis inuenitur [b 1Kb] , qui Scripturis sanctis inuentus uolumina quorumcunque doctorum Latine conscripta respiciat [c 1Kb] ? Quis euangelico, quis prophetico, quis apostolico ustus tenetur amore? Nonne omnes [d 1Kb] iuuenes Christiani uultu decori, lingue [e 1Kb] diserti, habitu gestuque conspicui, gentilicia eruditione preclari [f 1Kb] , Arabico eloquio sublimati, uolumina Chaldeorum auidissime tractant [g 1Kb] , intentissime legunt, ardentissime disserunt, et ingenti studio congregantes, lata, constrictaque lingua laudando diuulgant, ecclesiasticam pulchritudinem ignorantes, et Ecclesie flumina de paradiso manantia, quasi uilissima contemnentes.  Heu, proh dolor! linguam [h 1Kb] suam nesciunt Christiani,  et linguam propriam non aduertunt Latini, ita ut omni [i 1Kb] Christi collegio uix inueniatur unus in milleno hominum numero, qui salutatorias fratri possit rationabiliter dirigere litteras. Et reperitur [i 1Kb] absque numero multiplex turba [k 1Kb] , qui crudite Chaldaicas uerborum explicet pompas. Ita ut metrice eruditiori ab ipsis gentibus carmine, et sublimiori pulchritudine, finales clausulas unius littere coarctatione decorent, et iuxta quod lingue ipsius requirit idioma, que omnes uocales apices commata claudit et cola, rythmice, imo uti ipsis competit, metrice uniuersi alphabeti littere per uarias dictiones plurimas uariantes uno fine constringuntur, uel simili apice. Multa et alia erant que nostre huic expositioni exhiberent firmitatem: imo que ipsam  patule in lucem producerent quam exponimus [l 1Kb] .





INCIPIUNT uERSUS [a 1Kb] .



I. CARMEN PHILOMELAE.


uox, Philomela, tua metrorum carmina uincit,
   Et superat miris flamina magna modis.
uox, Philomela, tua dulcis super organa pergit,
   Cantica nam suaue fulgide magna ca . . .
uox, Philomela, tua superat sic gutture musas,
   Ut citharas [b 1Kb] uincat sibila [c 1Kb] ter . . . .
Sicque lyras dulces chordarum pollice ductus [d 1Kb]
   Excellis mulcens corda fouens hominum [e 1Kb] .
Cedat omni . . . . tibi uox quoque garrula cedat:
   Iudice me carmen fulgeat omne tuum.
Nulla certe tibi equiter nunc cantibus ales
    . . . . hominum uoce feras . . . . . .
Dic . . . . . . . . . . . . . . . . . . . blande . . . . . . . .
    Et . . . . . . funde solite gutture sepe melos.
Porri . . . . dulces sonum gaudenti pectore plectrunt
   Et dulce . . . . . . . . . . . . . . . . clange sonans.
Cloria . . . . . . . . . . . . . . . . . . per secula Christo.
   Qui nobis . . . . . . . . . . . . . . . . . . . . . . . tanta dedit.



ITEM ALIUD PHILOMELAICUM CARMEN EIUSDEM.


Dic dic . . . . . . . . . . . . . . . mihi gutture can . . . . . [f 1Kb]
Carmina lete tua rudi crispare susurro,
   Et laudes metricas excita, queso, tibi [g 1Kb] .
Cantibus ecce tuis responsa petica currunt,
   Et certant uario se [h 1Kb] superare pede.
Excute pennigera, exalta [i 1Kb] sic carmina uoce:
   Nolo timere uelis, nolo tacere uelis.
Cedat omnigena, cedat uox garrula cedat,
   Iudice me cedant omnia flabra tibi [i 1Kb] .
Perstrepe plumigera uincens sic facta [k 1Kb] priorum,
   Ut nostra pariter tuque noua superes.
Gloria magna Deo nostro, qui sede perenni.
   Regnat perpetue, nos pie, iuste fouens.



DISTICHA [l 1Kb] DE GALLO.


Gallus se excutiens pennis, et uoce resultat,
   Dulcisone [m 1Kb] crispans gutture pulchre sonans.
 Hic repetit altas nocturno tempore uoces,
   Et luce preuia carmina plura canit.
Hic laudes Domino pandit per hora dierum:
   Excitat et pigros sepius hic recinens.



III. uERSUS ALII. 


Sicque pauus [a 1Kb] uarie pauescens uoce resultat
Qui pennis rutilat fuluis et murice sicli.
Specie formosa uiget qui pulchre uenustus
Cantibus applaudit gemmato sidere pinctus,
Cum teretes uibrat, mire dum explicat alas,
Ac solis instar cauda dum pansa refulget,
Et peltes clarent lunato sidere densi.
 Dum uertit terra pulcher placideque decorus,
Aut crispas releuat pandens per ordine rotas,
Lumine milleno splendunt hinc inde serene,
Dum reboans melodum concentu plume uolucres
Despicit, et replicat crebro iterando camenas.
Ergo uos cygni, lautique decore pauones
Cum suaui mea cum [b 1Kb] Philomela ducite carmen,
Et pedibus metricis rithmi contemnite monstra
Que segnis errans fluxus [c 1Kb] sic rancide sanans [d 1Kb]
Deuio mugitu pangit ut cantica turpet
Ecclesie, plebibus que semper fulgida claret [e 1Kb] .



Iu. uERSUS LAUDIS, uEL PRECIS.


O pietate bonus opifex, fulgore decorus,
 Rex seculorum fortis, qui clare serenus,
Aeterne regnans magna ditione potestas
Pulchrifice radians toto per mundo refulgis,
Qui mare, qui terras, celumque, et tartara tendis,
Et uirtute uigens signas et cludis abyssos,
Quem respecta tremit, queque pietate gubernas
Temperas, et rabidas frenans uirtute procellas.
Tu. . . . . . . Dominus celi qui regna potestas,
Et uultu placido tempestatesque serenas,
Tartareas terras dissoluis luce tenebras,
Infantum linguas reddis qui pulchre solutas,
Et iuste regis pariter queque regna decoras.
Tu nostras rector terge sanctissime culpas,
Et clemens uoces has nunc tibi reddito dignas.



u. ITEM uERSUS.


Lumine candoris clarent hic lilia celi,
Fulue rose florens imitant hic purpura terre,
Et uiole pariter stellarum uice coruscant,
Dum uario redolent pariter unite colore
Albeole retinent ceu unio lilia conchis [f 1Kb] ,
Instar et gypse complectens colla puelle
Lactea, dum pingunt bilbant fulgentem selenci [g 1Kb]
 Igneus flammis miris carbunculus ardens,
Atque colore poli pollensque lapillus acquescens,
Sic pretiose uigens adstat aliosque uirescens
Qui celse pulchrum reddunt per colla celidrum [h 1Kb] ,
Atque decora rosa flabescit more topazon,
Et theretes uibrant auro crispose uiole
Gemmate lapidum colla, sic florea campi
Resplendunt rutilo gemme que questu superbo
Empte manent pretioso nimis sic munere macte.
Sed simili pollent gratis uibranti decore.
Dum mixte florent, redolent, candentque, rubentque
Quadratum apice mundum millene uenustat.



uI. INCIPIUNT uERSUS EPHEMERIDES [i 1Kb] AEGRITUDINIS PROPRIAE Prefatio precis.


Tu, Christe Domine rerum, quem lingua celebrat,
Quemque tremet mundus, quem clare regna preconant,
Cui celum, tellus, maria, uel tartara seruit:
Cui sol, luna, dies, famulant, cui omnes abyssi,
Angelica cui turba uirtute beata
Laudibus obsequium soluit fulgenti decore,
Quem uirtus omnis concentus laudat, et omnis
Sidera, uel quidquid centri conuexa tenetur,
Quem lux, aura, dies, recinet, uel estus et ignis,
Flumina, nix, glacies, uentus, et unda resonat,
Omnigena rerum Dominum prex digna uenerat.
Tu misero clemens metricas resolue camenas,
Carmine ut pulchro ualeat concinere laudes,
 Et proprias uersu clades his texat amaras.
Quas merito patiens subiectum morte sepulcri
Tu pietate Deus reuocas ad limina uite.
Nunc famulo largum plangendi carmine fletum
Confer, et Christe nostras dissolue tenebras,
Et lucide uigida serui sic pectora forma,
Ut digne cantum reddat hymnifere pulchrum,
Quo deleas sancte placide quas perfide culpas
Traximus errantes per deuiam neque uiantes.
Sic ego primorum sectas iterando malorum,
Nunc nexu iusto uinctus sub clade reorum.
Sed misero ueniam tollit cui culpa, coronam
Gratia Christe tua tribuat, quem restis reati
A patribus tenxa uinxit nec fletu resulta.



uII. ITEM LAMENTUM METRICUM PROPRIUM.


Aluarus, o lector, longe per tempore pangit,
Et lingua resonans tecum post facta resurgit
In auras solutus uel certe puluere mersus,
uersus in cinere, metrice sed ecce reboat.
Tu, lector, relegens redde nunc premia uocis,
Et lacrymas Domino fundens hec cantu resulta.
 Cunctipotens Genitor rerum cui gloria cedet,
Quemque poli laudant, famulant cui omnes abyssi,
Cui sol, luna, dies, tellus, et tartara seruent [a 1Kb] ,
Quem dulces uolucres laudant, cum carmina pipant,
Quem murmur resonat undose margine turgens,
Et maris alta procella tonans quem cana celebrat,
Omnigena rerum sensu quem rota preconat,
Aluarum solita semper pietate guberna:
Hunc gratia releuet quem nugis noxia curbat:
Sic te post fata sanctorum uere serena
Prex merito digna magnorum sorte coronet.
En ego sum, fateor, qui dudum forte uigebam
uitalem ducens, reddens ex corpore flatum:
Sed cinis in cinerem ueloci fine recessit,
uermibus pastu cedens, uel uento reiectus
 In nichilum rediens iterum me posse reuerti
Ex nichilo uirtute Dei quandoque refingi.
Te rogo nunc recole fragilis sic sorte reuinctum,
Et nostri consors anima fugiente dolores
Has umbras locorum quandoque corde fruere:
Nam fui quod tu uigens hodie nunc ore refulgis
Audacter fragili confidens gestu uirenti
Erecta ceruice tonans, et uoce superba
Usurpans uetita magno cum crimine uiuens
Sed pietate Dei nunquam per deuia tractus.
A sancta fidei norma uel mente recessi.
Ipsius fidei merito credo me forte beari,
Si pietate tua merear cum fletu iuuari,
Nam quod ego tu eris post atra funera mortis.
Ergo age, rumpe moras, et nostro fine quiesce.



uIII. uERSUS IN BIBLIOTHECA LEOuEGILDI, EIUSDEM ALuARI.


Sunt hic plura sacra, sunt uero dogmate clara,
Que Deitatis ope fulgent per cardina mundi.
Hic noua cum uetera pariter sunt clare decora
Aurea dicta Dei summi prudentia Patris,
Que totus celebrat quadrato uertice mundus.
Principium libri Genesis primordia pandit
Mundi, qui rerum naturas certe reuelat.
Exodus Aegypto populum per brachio ducit.
Tertius Leuiticus ornat insigne camillas [b 1Kb] .
Quartus habet Numerus numerorum nomine pollens:
Et legem repetit concludens schemata Pentus [c 1Kb] .
Heros Nauegius [d 1Kb] figurata [e 1Kb] nomine Hiesus.
Inde liber sequitur Iudicum gesta retegens:
 Ruth quoque, quem Regum sequitant Samuelque [f 1Kb] , Malacim [g 1Kb] ,
Quatuor pandunt gesta cum ordine rerum.
Iungitur his uatum precelsa famina uerbi
Esaias proto reuoat, consorsque secundus
Ieremias surgit lacrymose, piusque propheta
 Ezechiel, tectus capite uel fine seclusus
Hose, Iohel, Amos, Abdias, naufragus Ionas,
Micheasque, Naum, Ambacuc, Soffoniasque,
Aggeus hinc clangit, Zacarias namque resonat,
Malachias finem complectit termine uerbi.
Esais uatum primus quam maxime celsus,
Uberius retonat Xpi mysteria clarus.
Hic alter lacrymis sancta sic zelo fidei
Ieremias deflet, aliud quo uersu figuret
Ezechiel nube clusus, uel sensu remotus,
Non patule parua propria, sed magna reuelat.
Hinc Daniel lapidem preconat qui regna retundit,
Aduentum Christi numeris annisque reuoluit.
Conticui uerbis alii, sed sensus honori
Iob quoque hinc opere claret, et uita coruscat.
 Et dulcis dulcem metricat sic dulciter Dauid.
Idida qui [h 1Kb] signat Christum nunc ipse Salomon,
Cuius tres libri mire sic mystice fulgent,
Ut logice, fistice, [i 1Kb] reuelent, uel ethice, causas.
Ordine hic Daniel recto post tramite uenit,
Quem bini dierum uerba [i 1Kb] , biblique corusci
Consequitant Hesdras pulchre legemque reformans.
Hinc Ester pulchra: post quam Sapientia floret;
Ecclesiasticus laudes patrumque celebrat.
Post quos Tobias claret; Iudidque subinde
Armifera gemini gesta sic Machabeorum.
Hec sunt antiqua sacra, nunc mystica diui
Dona Dei populo prisco sub signo reclusa,
Que reserata tenent magno per lumine serui
Excelsi Domini Xhristi qui nomine gaudent.
 Sanctorum sancta nitar nunc uersu retexi
Quem paradisigeno [k 1Kb] currunt ex gurgite quadro
Mattheus, Marcus, Lucas, quartusque Ioannes.
Qui hominis, leonis, uitulique, aquileque figure
Quadrifido mundo preconant Christumque Deumque.
Mattheus hominis facie specieque refulgit:
Et fremitum reddet Marcus sic ore leonis:
Lucas ut taurus magno cum murmure bombat,
Et pernix aquila scandet super ethera Ioannes.
Est homo nam Christus natus ex uirgine pulcher:
Est uitulus passus sacrata uictima Patris:
Est leo, dum fortis regna frangit, regesque potentes:
Est aquila celum scandens thronumque tonantis.
Post quos bis septem Pauli sic bibli coruscant,
Quos iterum sequitant numero catholici septem.
 Hic lepide Iacobus resonat, Petrusque gemellos;
Tres celsos Ioannes habet, hinc pagine Iude,
Hinc et apostolicus Actus, textosque decoros,
Qui retonat merito concludit altere florens
uissio Ioannis parua, sed tensa figuris.
Hic alpha recinens primum signatque supremum
 quem Grece uocat Dominum Regemque Deumque
Alpha et clare Deum hominem unumque serene
Explicans uiuum semper per secula secli.
Hec sunt sacra Dei donaque flore perenni
Fulgentque eterno semper ut lumina celi.
Hec pulchre gemme rutilat plus sole corusce
Lumine dum mentes renouant, uel tetra reuincunt.
Hec retinent claues centri, uel premia pandunt:
Hec paradisigena recreant florigera prati.
Mystice hic claret quidquid sub littera pallet,
Storia simplex comit quos ethica format.
Hic potum dulcem bibit qui suauia sumit:
Hic cibus satiat corda pastuque refouet:
Hec sunt clara Dei mundi qui certe tenebras.
uibranti radio uicunt, et fulua serenant.
 Lex pretiosa nitet miro candore niuescens
Lucidior sole fulgenti murice cicli.
Cuncta simul quidquid mundana fingitur arte
Hec superant merito quo celo culmine uenit,
Inlustrat pietate Dei quos fusca tenebrat.
Hic textus uno milleno tramite pollet,
Explicat et uerbis planis magnaque reuelat.
Sic placide currit unda, ut alta figuret:
Sic alte resonat breuiter, ut parua reuisat:
Obscura sapiens centena sensu requirit,
Aperta simplex ambit mentique recondit.
Hec doctrina potens ceneri [a 1Kb] splendore coruscat
Turgens cui cedit illa que torque tumescit
Milleno pollet dono qui zelo fidei
Clara poli releget castus, iustusque, piusque.
 At quisquis hirsus cecus hec mente resoluit,
Milleno tetro fuscatur sensu retortus.
Lex fidei fideli currit semperque fidelis
Quam peruerse uiat [b 1Kb] peruersus corde rebellis.
Unio ut conclis claret, candetque, niuetque,
Sicque Deus Christus pollet sub littera tectus
Ipse Iacintus adest undose nobis aquescens,
Obscena tergens, renouans albore redemptos.
Igneus hic Dominus fulgens carbunculus [c 1Kb] ardet,
Dum purgat probra flammis et lumine [d 1Kb] uibrat,
Aeternoque uirore uigens ut certa zmaragdus,
Quem duodenus ordo lapidum per secla decorat,
Quemque quaterque seni seniores flexu uenerat
Poplite [e 1Kb] sic curbo Dominumque, Agnumque, Deumque.
 Hec lex eterna semper dum secla recurrit
Nauiter sonans nullo sub termino clausa
Dum sol luce sua celum uel terra serenat,
Cintia dum noctes comit et terra refugat,
Stelligera centri uaria dum sidera uibrant,
Dum uentus nubes format, dum unda resonat,
Dumque poli porta magna uirtute retondat
Fulmina dum rutilant forti iaculata lacertu,
 Dumque uiret tellus, floret dum siluis opacis
Dumosa retinentque feras per lustra reclines,
Dum ceruus leuiter saltu uel cornu resultat,
Et toruus dente pugnat porcus ter obesus,
Et reptans fluida percurrit flumina piscis,
Dum uolucres pennis saltu per inania tendunt,
Et rostro [f 1Kb] pipant dulces per gutture cantus [g 1Kb] ,
Dum homines uiuunt mundo, dum morte recidunt,
Dum sequitat corpus umbra, quam membra refingit:
Angeli dum celo clangunt, uirtusque populorum
Aeterna pietate Dei pangitque perennis,
Lex Christi uiuit semper super ethera felix.
Hec sola uerba nescit cum mundo senesci
Dum resonat sanctis celo post termino uiuens
Corporea moles tabo resoluta . . . . . . , ruebit
 Spiritus nam uiuit merito super ethera uectus [h 1Kb]
Sermones uiui uitali flatu reuiuunt,
Et post occasum mundi super astra resurgunt
Sic quidquid diui est nunquam per fine putrescit
Sed missus terris semper uirtute uirescit.
Nunc restat promi quo sint conscripta iubente,
uel cuius opere sunt aggregata, uideri.
Hec Leouegildi uigor obiter in uno redegit
Septuaginta duos mitens sub uargina [i 1Kb] biblos:
Qui Getica luce fulget, uel copia fandi
Germina [i 1Kb] uel lingua claret per tempora secli.
Post sancta Domini iure laudata fidei
Expedit ut cunctis nostra hec buccina sonet:
Aluarus hec metrice longa per secla reboat,
Et cinis in cinerem uersus, sed lingua resonat.
 Tu qui legis nostra quocunque tempore, lector,
Te recole nobis socium per morte futurum.
Rumpe moras uite, queso, tumbaque retrusus
Quanta salus nostris maneat narrare sub umbras.
Nuntium ut mundi referas per sedes opacas
Quis bene, quis male, quis medie gaudetque gemetque:
Quid mundus sceua falens nunc arte refingit,
Qui maneat uiuis error quantaque rebellis,
Hec uera refutans pugna consurgat inanis;
Qualis honorque cauus regia nunc corda deleret
Que sint delicias fluxe liquideque caduce
Que dum stringuntur digitis ut limfa refugunt.
Pronsas [k 1Kb] lacrymas tu fundere lector,
Sic culpas proprias careas sub iudice Christo
 Et centri ualeas celsum scandere tribunal
Prestet ille Deus trino qui nomine pollet
Christicolis nobis requiem per seculis amen.



IX. ITEM uERSUS IN CRUCIS LAUDEM.


E celo, Domine, clara uirtute corusca,
Crux insigne micat, fulgens super ethera felix.
 Hec fortis palma credenti pectore Christum
Teste polo Christi firmat uirtute tropea.
Cedant gentilium errorum perfida secta,
Ecce Christi signo centri conuexa refulgent.
Non hec humana celesti cardine pinxit,
Sed manus etherea mundum uirtute regentis:
Aurea namque die forma pulcherrima lune
Inlustrata cruce pollet quo lumine pleno
Hebreorum populus solite deducere pascha
Respice, gens misera, signum fulgere redemptis
Et quarta decima farsum [a 1Kb] sic lumine Christi
Cintia quo pandat signum quod fronte coruscat,
Resplendens mundo semper fulgore decorum
Nunc recoles Dominum queso mansisse tonante
Qui quarta decima ligno suspendi salutis
 Hoc uoluit signo quem celi sidera mittunt
Ipsa die celo lune refugit imago
Pulchrifice radians quo gens perfida gaudens
Ergo pestiferos damnat hec forma decora
Aspice queso miser quisquis es mente maligna
Et rursum oculos ad [b 1Kb] celi sidera tolle.
Conspice sidereo cur brachia lumine pollent
Quadrifide mundum quoniam hec omnia mundat
Que celi tellus retinet sub iure creata
Cuncta Crucis signo mundantur perfide crede
Infelix error quas nunc tu fingere sannas [c 1Kb]
Hic uales argute nobis uel murmura pande
Cur tibi contrarium signum nunc luna uigurat [d 1Kb] ,
Cur despecta diu celo refulget imago,
Cur frontis nostre uictrix sic aurea palma,
 Crux aduersa tibi celi conuexa meretur.
Hec nostra fidei resplendet luce corona
Quam Christi famuli semper de celo triumphat.
Sed celo posset quam tu persequeris armis
Impie crudelis oculis uel sidere crede.
Ecce Deus noster Christus ex ethere floret,
Ecce uenerandeque crucis super ethera signum
Astrifere lucens damnat nunc orbe profanos.
Perfida discedat turba fuscata dolore:
Agmina exsultet Christi florenti decore,
Et synagoga suo recedat nunc furua colore,
Ecclesia iubilet clarenti fulua colore,
Quam Christus pulchro semper sibi iungit amore.



X. uERSUS HEROICI IN LAUDEM BEATI HIERONYMI.


Hieronymus fulget celsa uirtute reboans,
Et celeber libris floret per cardina mundi.
Hic paradisigena [e 1Kb] Domini sic florea pinxit,
Ut rutilo celebri toto per cardine uibret.
Hic sancta Domini rerum uirtute tenentis
Aethereo dulci prestrinxit carmina legis.
 Hic noua cum uetera profusit pectore mella
. . . . . . . . . . . . . . . . .
. . . . . . . . . . noli dubitare
. . . . . . . . . . . . . . . . .
Que gemina luce resplendent [f 1Kb] mystice sacra
Conscripsit, suaui magno confecta uigore.
Aurea dicta Dei centrum uel cuncta regentis
Ostendit [g 1Kb] , magno possit quid munere lingue,
Dum prepotens calamo diuerso sole refulsit,
Attica, Hebrea, fulgenter orsu refundens,
Atque Latine dedit quidquid Hebraice constat,
Necnon et Argolicos reserauit ordine fontes
Facunde meatim currunt per margine riui.
Hec propter Domini semper ueneranda per euo
Doctorem resonant Christi sub limine serui,
 Fulgor Ecclesie, doctrine sancte lucerna,
Celestis cultor multo prepinguis oliui,
Effugans hereses uasto qui nomine pestis
Depopulant Christi famulos sub dente latrantes.
Hic dulcis uario resplendet tramite uates,
Et truncat falce frondes hirsute comantes:
Egregios imbres signat aurora rubescens,
Hic uitreus amnis, placidus, fulgore decorus,
Est rapidus torrens illis quos complicat error.
Quidquid Hieronymi non sunt respersa sapore
Improbata manent, nutant, et flaccide marcent,
Pendent oracula que non sunt igne recocta
Flammiferi sancti, rutilat [h 1Kb] qui luce fidei
Clarior in cunctis pollet quo gratia lingue
Ortatur potuis [i 1Kb] milleno dogmate florens,
 Dum sol luna polo serenant sub sole tenebras,
Dum stelle rutilo currunt lustrare latebras,
Inuisa somnium uoluent, uel certe reuelant,
Ac cursu uario turres librare rectractant,
Dum uentus nubes glomerat, dum estus adurit,
Dum bruma gelide cana super herba uirescit,
Dum fulgit ignis, fluide dum limpha recurrit,
Dum maris unda sonat, turgens dum spuma liquescit,
Dum dumosa fere retinent, dum equora piscis.
Dum ceruus uelox palmato corpu resultat,
Dumque aper toruus lunato dente repugnat,
Dum uolucres tremulas uoces ex gutture pipant,
Dum homines pereunt mundo, uel certe renascunt,
Dum sequitat umbra corpus, quam limina [i 1Kb] formant,
 Hunc fidei serui semper sub axe beabunt,
Cuius nunc lingua fulget per tempora secli,
Dum noua et uetera proprio formata per ore
Ecclesia retinet cantans sine fine dierum,
Ut mihi magne rogo doctor in sede superna
Prex tua digna locum tribuat post uita quietum.
Splenduit lucerna tua Domine [k 1Kb] . . . . . . .
. . . . . . . insignis lucisque per omnia signis.
 Optima fractura Domini, decus, atque figura
Deliciis plena paradisi, luxque serena,
Fulgens fulgore nimio, perfecta decore,
Forma uicisti superos, super astra fuisti
 Cunctis splendorem mirantibus atque decorem
Effigies prima cecidisti lapsus ad ima:
Te deiecisti, quia te super astra tulisti.
Gratia fulgoris fuit intima causa doloris.





EULOGII AD ALuARUM EPISTOLAE Cum eiusdem rescriptis et argumentis AMBROSII MORALIS.







uITA uEL PASSIO D. EULOGII.





APPENDIX AD ALuARI CORDUBENSIS OPERA. OPUSCULA LEOuIGILDI ET CYPRIANI CORDUBENSIUM PRESBYTERORUM.





LEOuIGILDI LIBER DE HABITU CLERICORUM.

 Eximiis atque almificis clericis, Christo Domino sub tuitione beati Cypriani pontificis, seu martyris deseruientibus, Leuuegildus uester ubique sequipeda.

Cum in aliquibus clericis fatuitatem uestra reperiret serenitas, et ab Ismelitis oppressionem per uniuersam Hesperiam Christicolarum cerneret, defuit alacritas per quam discernere quiuissent auctoritatem habitus clericorum. Quem aliqui tantum ad compositionem corporis eorum antiqui [a 1Kb] Patres putauerunt exercere, et necnon mystice in exemplo fidelium unamquamque speciem nostris obtutibus reserare; placuit clementie uestre, cum supereminere Dei Ecclesiam in nostris partibus aspicere gentilium seua crudelitas, et ne disputando nobiscum liquidius pro habitu huius ordinis nostra aliquatenus lacerata fuisset simplicitas, me ordinare expositum significationes clericorum habitum, et exarare; et quidquid monitis Patrum de his officiis recolo, antequam plenius a nostris dilabamur sensibus recitare,  ut qui ex nobis ad remanentes doctores imbecillitate corporis prepediente dirigere gressus nequiuerit, aut quem aut inquisitio, uel census, uel uectigalis, quod omni lunari mense pro Christi nomine soluere cogimur retinuerit; saltim nocturno tempore inter ecclesiastica munia qui necessarium  duxerit legat, ne forsan ignorando mysterium habitus sui, quispiam specimen impiorum induat, et habitudines infidelium, in quibus nulla est sapientia, imitetur. O quam pia excellentie uestre fuit deuotio, si imperato de talibus inesset apta locutio! quis mysterium habitus sacerdotum sine titubatione audebit proferre! aut mysticum expositionis eius patefacere absque pauore! Melius mihi erat hoc opus a uobis audire caute, quam de eo hominibus sermonem proferre incaute. Et nisi certe recolerem ueridica dicentia Domini mei monita: Aperi os tuum, et ego adimplebo illud . Et: Non uos estis qui loquimini, sed Spiritus Patris uestri qui loquitur in uobis : poplitem equidem minime a [b 1Kb] talia uncinarem. Sed de iuuamine diuino ob uestram intercessionem cum essem fissus, ad illicita [c 1Kb] mihi non audacter, sed obedienter salire, uel infleti articulum proclamando, et intentione mentis dicendo, hanc uiam iustificationum tuarum, Domine, fac ut intelligam . Hoc  enim quod de quesitis minorauit mea rusticitas; uestra carissima cudere non repedat sanctitas, compatiendo, cui non pigritie causa optata implere dimisit, sed aduersante delicto segnities menti adhesit.





INCIPIUNT EPIGRAMMATA DOMINI CYPRIANI ARCHIPRESBYTERI CORDUBENSIS SEDIS Ad petitionem ADULFI edita [a 1Kb] .



I.


Hoc opus illustri comitis clarescit Adulfi,
Qui sumptis propriis librorum teca nouauit;
Qua noui habentur, ueteresque in ordine libri
Testamenti ueri inhianti ad ethera uictum
Pergere mansurum parat, et tollere clamat;
Hoc cibo quis fuerit pastus, haud aggrauat exta [b 1Kb] ,
Nec uentrem farcit, sed crebre spiritum alit.
Hinc fons perspicuis paradisi surgit a limphis:
Hic dulcis haustus effluit in pectoris antro,
Hic largos latices per mundi compita mittit
Hec forisque renidet argenti claro metallo,
Et intus cluit spiritalis gratie dono.
Obtulit nempe Deo predictus comes Adulfus
Memoriam penes Aciscli martyris almi,
Cordoba sacrata conditus qua sistit in aula.
uernulus patronus iam fastus [c 1Kb] testis alumnus,
Ut tantillo tantus dignetur impendere martyr,
Obtineat meritis Christus ut scelera sua
Tergat, atque animam carnali claustra relicta,
 Celicolis glomeret felici in sede beata.
Oblatis bonis fueris dum lector adeptus,
Adsis pro me Deo acclinis posco Adulfus:
Suscipe nunc, nate Fredenande Kare, tuendam
Tecam, quam ipse tuus comptam patrauit Adulfus,
Ut legens relegas, et puro pectore serues,
Si illius preceptis libens consenseris ipse,
Securus ad aulam poteris conscendere celi.



II. Item eiusdem ad petitionem Zoy'i sui in fidem Bibliothece [d 1Kb] , quam scripserat Saturnino archidiacono.


Laudum uota tibi Zoylus gratus persoluere nitor
Christo Redemptori auctori, et Domino meo:
Cuius fultus ope tantum expleui laborem.
Dum finem adieris istius thece legendo,
Pro me Deum preceris, lector, intente deposco;
Sic ualeas Christo post euum frui securus.



III [e 1Kb] .


 Terge luctum merens, parta uirentia uides,
Alesque pipant, diuerso modulamine uoces.
Et liquor meri currat in ore temeti.



Iu. Eiusdem Cypriani cuius supra.


Renidet in manu flabellum comitis almi,
Litteris conscriptum aureis, ut competit illi,
Nomine Guifredus ex sacro gurgite dictus.
Ut pellat estum aura suadente flabello,
Trade libens comes gloriose coniugi illud,
Simili ut modo incumbentem dissipet estum
Guisinde dicte, et tuo in latere nexe.



u. Item alii eiusdem in flabello.


Guisindis dextram illustris adorna flabelle,
Prebe licet falsos uentos, ut temperet estum
Tempore estiuo defluxa membra refouens.
Pansus et officium implens per [f 1Kb] omnia tuum.



uI. Epitaphium quod isdem in sepulcro domini Samsonis edit metro heroico.


Quis quantusue fuit Samson clarissimus abba,
Cuius in urna manent hac sacra membra in aula,
Personat Hesperia illius famine fota.
Flecte Deum precibus, lector, nunc flecte peroro
Aethera ut culpis ualeat conscendere tersis.
Discessit longe notos plenusque dierum.
Sextilis namque mensis die uicesima prima.
Sextilis namque mensis primo et uicesimo sole.
   Aera DCCCCXXuIII.



uII. Item epitaphium ab eodem editum.


Nobilis hic exstat Hermildis in busto locata,
Que Christo famulans temnendo seculi pompam.
Hic iubilans plaudensque heroum conscendit in aulam.



uIII. Epitaphium super tumulum sancti Ioannis confessoris.


Carceres et diua Ioannes ferrea uincla
Christi amore tulit: hac functus in aula quiescit.




ANNO DOMINI DCCCLXX.
BERNARDUS MONACHUS FRANCUS.





BERNARDI ITINERARIUM Factum in loca sancta anno DCCCLXX.


 1. In nomine Domini uisendi [supple causa] loca sanctorum duobus memet sociaui fratribus in deuotione caritatis: ex quibus unus erat ex monasterio beati Innocentii Beneuentani, alter Hispanus: Francia uero est natiuitatis mee locus. Igitur adeuntes in Urbem, domni pontificis Nicolai presentiam obtinuimus cum sua benedictione, necnon eius auxilio peragendi desideratam licentiam.

2. Inde progressi uenimus ad montem Garganum, in quo est ecclesia sancti Michelis sub uno lapide, super quem sunt quercus glandifere, quam uidelicet ipse dicitur dedicasse: cuius introitus est ab aquilone, et ipsa quinquaginta homines potest recipere in se. Intrinsecus ergo ad orientem ipsius angeli habet imaginem; ad meridiem uero est altare, super  quod sacrificium geritur, et preter id nullum munus ibi ponitur. Est autem ante ipsum altare uas quoddam suspensum, in quo mittuntur donaria, quod etiam iuxta se alia habet altaria, cuius loci abbas uocabatur Benignatus, qui multis preerat fratribus.

3. De monte autem Gargano abeuntes, per centum quinquaginta milliaria uenimus ad ciuitatem Barrem Saracenorum, que dudum ditioni subiacebat Beneuentanorum. Que ciuitas, supra mare sita, duobus est a meridie latissimis muris munita; ab aquilone uero mari prominet exposita. Hic itaque petentes principem ciuitatis illius, nomine Suldanum, impetrauimus cum duabus epistolis omne nauigandi negotium. Quarum textus epistolarum principi Alexandrie, necnon et Babylonie, notitiam uultus nostri  uel itineris exponebat. Hi denique principes sub imperio sunt Amarmomini, qui imperat omnibus Saracenis, habitans in Bagada et Axiam, que sunt ultra Hierusalem.

4. Exeuntes autem de Barre, ambulauimus ad meridiem XC milliaria usque ad portum Tarentine ciuitatis, ubi inuenimus naues sex, in quibus erant nouem millia captiuorum de Beneuentanis Christianis. In duabus nempe nauibus que primo exierunt Africam  petentes, erant III [a 1Kb] captiui; alie due primo exeuntes in Tripolim deduxerunt similiter III.

5. In reliquis demum duabus intreuntes, in quibus quoque predictus erat numerus captiuorum, delati sumus in portum Alexandrie, nauigantes diebus XXX. uolentes uero progredi in littus, prohibiti sumus a principe nautarum, qui erat super LX. Ut autem nobis copia daretur exeundi, dedimus ei aureos uI.

6. Inde progressi adiuimus principem Alexandrie, cui ostendimus epistolam quam nobis dedit Suldanus: que nichil nobis profecit, licet omnes illius epistolas dixerit se non ignorare. Quo urgente dedit ei unusquisque nostrum pro se XIII denarios; et fecit nobis litteras ad principem Babylonie. Consuetudo preterea illorum hominum talis est, ut quod  ponderari potest, non aliter accipiatur nisi in pondere. Unde accidit ut uI apud nos solidi et uI denarii faciant apud illos III solidos et III denarios. Hec Alexandria mari adiacet, in qua predicans sanctus Marcus Euangelium, gessit pontificale officium. Extra cuius portam orientalem est monasterium predicti sancti, in quo sunt monachi apud ecclesiam, in qua prius ipse requieuit. uenientes uero uenetii nauigio tulerunt furtim corpus a custode eius, et deportarunt ad suam insulam. Extra portam occidentalem est monasterium quod dicitur ad Sanctos XL, in quo similiter monachi degunt. Ab aquilone est portus illius ciuitatis; a meridie habet introitum Geon siue Nilus, qui rigat Aegyptum, et currit per mediam ciuitatem, intrans in mare in predicto portu.

 7. In quo intrantes nauigauimus ad meridiem diebus uI, et uenimus ad ciuitatem Babyloniam, ubi regnauit Pharo rex, sub quo edificauit Ioseph XuI horrea adhuc manentia. Dum exiuimus autem in Babyloniam, custodes ipsius ciuitatis deduxerunt nos ad principem, qui dicebatur Adelhacham, Saracenus, qui sciscitatus est a nobis omne negotium itineris nostri, de quibus scripta habemus principibus. Qua de causa ostendimus ei litteras de parte principis  Alexandrie, quod nichil nobis profecit: sed ab illo missi sumus in carcerem, donec post dies sex initio consilio cum Dei auxilio tredecim denarios unusquisque dedit pro se, sicut et superius. Qui quoque fecit nobis litteras, quas quicunque uiderunt, in quacunque ciuitate aut in quocunque loco, nichil deinceps a nobis exigere ausi sunt. Erat enim secundus imperio Amarmomini predicti. Postquam uero inferius nominatas ciuitates ingressi sumus, non prius permissi sumus exire quam chartam aut sigilli impressionem acciperemus, quod uno uel duobus denariis impetrabamus. Est itaque in hac ciuitate patriarcha domnus Michel, et super totum Aegyptum disponens gratia Dei ordinem omnium episcoporum, et monachorum, et Christianorum. Isti autem Christiani talem habent  legem apud paganos, ut pro posse persone sue unoquoque anno soluant tributum predicto principi, ut uiuant secure et libere. Istud autem tributum aut III, aut II, aut I exigit aureum, uel a uiliori persona XIII denarios. Si autem talis est, ut non possit hos XIII denarios soluere, siue sit incola, siue aduena Christianus, mittitur in carcerem, donec aut Dei pietate per angelum suum liberatur, aut ab aliis bonis Christianis redimitur.

8. Fluuium [f. Per fluuium] Geon, Sitimulh ciuitatem: de Sitimulh progressi sumus ad Mohalla, de Mohalla transfretauimus ad Damiatem, que habet ab aquilonari mari ciuitatem Thanis, in qua sunt Christiani multi, aut enim religiosi hospitalitate nimia feruentes. Hec autem ciuitas nichil habet terre, excepto  ubi sunt ecclesie, et ubi monstratur campus Thaneos, in quo iacent trium instar murorum corpora eorum qui exterminati sunt tempore Moysi.

9. In ciuitate Faramea ibi est ecclesia in honore sancte Marie, in loco ad quem, angelo monente, fugit Ioseph cum puero et matre. In illa ciuitate est multitudo camelorum, quos ibi ab incolis illius pretio locant aduene ad ferenda sibi onera propter desertum, quod habet iter dierum uI. Huius deserti introitus a predicta incipit ciuitate. Et bene desertum dicitur, quoniam nec herbam, nec alicuius seminis fructum affert, exceptis arboribus palmarum: sed tabescit ut Campania tempore niuis. Habet autem medio itinere duo hospitia, unum quod uocatur Albara, et alterum Albacara, in quibus negotia exercentur  a Christianis et paganis eiusmodi, que necessaria sunt iter agentibus. In eorum uero circuitu nichil preter quod dictum est gignit terra. In Albacara ibi est terra fecunda, usque ad ciuitatem Gazan, que fuit Samson ciuitas, tum [in ms., tumis] opulentissima omnium rerum.

10. Deinde uenerunt Alarixa; de Alarixa in Ramula, iuxta quam est monasterium beati Georgii Martyris, ubi ipse requiescit. De Ramula ad Emmaus castellum; de Emmaus ad sanctam ciuitatem Hierusalem. Ibi habetur hospitale, in quo suscipiuntur omnes, qui causa deuotionis illum adeunt locum  lingua loquentes Romana: cui adiacet ecclesia in honore sancte Marie, nobilissimam habens bibliothecam studio predicti imperatoris [a 1Kb] cum XII mansionibus, agris, uineis et horto in ualle Iosaphat. Ante ipsum hospitale est forum, pro quo unusquisque ibi negotians in anno soluit duos aureos illi qui illud prouidet. Infra hanc ciuitatem, exceptis aliis ecclesiis, quatuor eminent ecclesie, mutuis sibimet parietibus coherentes: una uidelicet ad orientem, que habet montem Caluarie, et locum in quo reperta fuit crux Domini, et uocatur basilica Constantini; alia ad meridiem; tertia ad occidentem, in cuius medio est sepulcrum Domini, habens IX columnas in circuitu sui, inter quas consistunt parietes ex optimis lapidibus: ex quibus IX columnis, Iu sunt ante  faciem ipsius monumenti, que cum suis parietibus claudunt lapidem coram sepulcro positum, quem angelus reuoluit, et super quem sedit post peractam Domini resurrectionem. De hoc sepulcro non est necesse plura scribere, cum dicatur Beda in Historia Anglorum sufficientia dicere, que et nos possumus referre. Hoc tamen dicendum quod Sabbato sancto, quod est uigilia Pasche, mane officium incipitur in ecclesia: et post peractum officium, Kyrie eleison canitur, donec ueniente angelo lumen in lampadibus accendatur, que pendent super predictum sepulcrum: de quo dat patriarcha episcopis et reliquo populo, ut illuminet sibi in suis locis. Hic autem patriarcha Theodosius [supple uocabatur], qui ob meritum deuotionis a Christianis est raptus  de suo monasterio, quod distat ab Hierusalem Xu millibus; et ibi patriarcha constitutus super omnes Christianos, qui sunt in terra repromissionis. Inter predictas igitur Iu ecclesias est paradisus  sine tecto, cuius parietes auro radiant: pauimentum uero lapide sternitur pretiosissimo, habens in medio sui confinium Iu catenarum, que ueniunt a predictis quatuor ecclesiis, in quo medius dicitur esse mundus.

11. Est preterea in ipsa ciuitate alia ecclesia ad meridiem in monte Sion, que dicitur sancti Simeonis, ubi Dominus lauit pedes discipulorum suorum, in qua pendet spinea Domini corona. In hac defuncta traditur sancta Maria: iuxta quam, uersus orientem, est ecclesia in honore sancti Stephani, in loco in  quo lapidatus asseritur. Indirectum autem ad orientem est Ecclesia in honore beati Petri, in loco in quo Dominum negauit. Ad aquilonem est templum Salomonis, habens synagogam Saracenorum. Ad meridiem sunt porte ferree, per quas angelus Domini eduxit Petrum de carcere, que postea non sunt aperte.

12. De Hierusalem in ualle Iosaphat milliari, et habet uillam Gethsemani cum loco natiuitatis sancte Marie, in quo est in honore ipsius ecclesia permaxima. In ipsa quoque uilla est ecclesia sancte Marie rotunda, ubi est sepulcrum illius, quod supra setectum  non habet, pluuiam minime patitur. In ipso etiam loco est ecclesia in quo Dominus traditus est. Habet ibi quatuor mensas rotundas Cene ipsius. In ualle quoque Iosaphat est ecclesia in honore sancti Leonis, in qua dicitur uenturus Dominus ad iudicium.

13. Inde uenerunt in montem Oliueti, in cuius decliuio ostenditur locus orationis Domini ad Patrem. In latere autem predicti montis ostenditur locus in quo Pharisei deduxerunt ad Dominum mulierem deprehensam in adulterio. Habetur ibi ecclesia in hononore sancti Ioannis, in qua seruatur scriptura in lapide marmoreo quam Dominus scripsit in terra.

14. In cacumine autem sepius dicti montis, milliari 1 a ualle Iosaphat, est locus ascensionis Domini  ad Patrem. Habetur ibi ecclesia rotunda sine tecto, in cuius medio, hoc est in loco ascensionis Domini, habetur altare sub diuo patens, in quo celebrantur solemnia missarum.

15. Inde perrexerunt a Bethania, que est ad meridiem, distans a monte Oliueti milliari uno, in descensu illius montis, in quo est monasterium, cuius ecclesia sepulcrum monstrat Lazari: iuxta quod est piscina ad aquilonem, in qua iussu Domini lauit se ipse Lazarus resuscitatus, qui dicitur postea exstitisse episcopus in Epheso XL annis. In descensu etiam de monte Oliueti ad occidentalem plagam ostenditur marmor de quo descendit Dominus supra pullum asine. Inter hec in uallem Iosaphat, ad meridiem, est natatoria Sile.

 16. Inde transierunt in Bethlehem, ubi Dominus fuit natus, habens uI millia. Ostensus est illis campus in quo laborabat Habacuc cum angelus Domini iussit ei prandium ferre Danieli in Babylonem, que est ad meridiem, ubi regnauit Nabuchodonosor, quam nunc serpentes ac bestie inhabitant. Bethlehem ergo habet ecclesiam ualde magnam in honore sancte Marie in cuius medio est scriptura sub uno lapide, cuius introitus est a meridie; exitus uero ad orientem, in quo ostenditur presepium Domini ad occidentem ipsius scripture. Locus autem in quo Dominus uagiit, est ad orientem. Habet ibi altare  ubi celebrantur misse. Iuxta hanc ecclesiam est ad meridiem ecclesia beatorum martyrum Innocentium. Milliario denique uno a Bethlehem est monasterium sanctorum pastorum, quibus angelus Domini apparuit in natiuitate Domini. Ad postremum XXX milliariis ab Hierusalem est Iordanis ad orientem, super quem est monasterium sancti Ioannis Baptiste. In quibus quoque locis multa consistunt monasteria. Est inter hec ad occidentalem plagam Hierosolyme ciuitatis milliario uno ecclesia sancte Mamille, in qua sunt multa corpora martyrum, qui a Saracenis interfecti ab ipsa sunt ibi diligenter conditi.

17. De Hierusalem intrauerunt in mare, et uenerunt ad Montem-Aureum, ubi est crypta habens ibi uII alteria. Habet etiam supra se siluam magnam;  in qua crypta nemo potest pre obscuritate tenebrarum intrare, nisi cum accensis luminaribus. Ibidem fuit abbas domnus ualentinus.

18. De Monte-Aureo peruenerunt ad Romam, intra quam urbem ad orientalem partem, in loco qui dicitur Lateranis, est ecclesia in honore sancti Ioannis Baptiste bene composita, ubi est propria sedes apostolorum [Leg. apostolicorum]. Ad occidentalem autem partem est ecclesia beati Petri, principis apostolorum, ubi ipse requiescit, cui in magnitudine non est similis ecclesia in uniuersa terra, que continet etiam ornamenta diuersa. In qua etiam predicta urbe innumerabilia corpora sanctorum requiescunt. Inde uenerunt ad sanctum Michelem ad duas Tumbas, qui locus est situs in  monte qui porrigitur in mare per duas leucas. In summitate huius montis est Ecclesia in honore sancti Michelis, et in circuitu illius montis redundat mare quotidie duabus uicibus, id est mane et uespere, et non possunt homines adire montem donec mare discesserit. In festiuitate autem sancti Michelis non coniungitur mare in redundando in circuitu illius montis, sed stat instar murorum a dextris et a sinistris. Et in ipsa die solemni possunt omnes, quicunque ad orationem uenerint, omnibus horis adire montem: quod tamen aliis diebus non possunt.




ANNO DOMINI DCCCLXX.
WANDALBERTUS PRUMIENSIS MONACHUS.





NOTITIA HISTORICA IN WANDALBERTUM.


 WANDALBERTUS, diaconus et monachus Prumiensis monasterii circa an. 850. Scripsit Martyrologium carminice, quod Bede prius ascripserunt. Editionem nouam Phil. Labbeus promisit in Bibl. noua mss., p. 64; integrum autem edidit Lucas Dacherius Spicil. tom. II, p. 39. Tom u, p. 305 editionis ueteris sub finem p. 62 additur Carmen de Creatione mundi, quod  in editione priore Spicilegii desiderabatur. Adde Trithemium de Scriptor. Eccles., c. 316; Buleum, Hist. Uniuers. Parisiensis tomo I, p. 447; Bollandum in prefatione generali ad Acta Sanctorum, ante tom. I Ianuarii, p. 51; Baronium de Martyrolog. c. 9; Sollerium, pref. ad Usuardi Martyrologium, cap. 1, artic. 3. uitam et miracula S. Goaris presbyteri iussu  Marcwardi, abbatis sui, conscripsit circiter an. 939, editam a Surio die 6 Iulii; Mabillonio, Seculo II Benedictino, p. 281. Miracula tantum, omissa uita, dedit Ioan. Pinius in Actis Sanctorum, tomo II Iulii, p. 337. uide Oudinum tomo II, p. 149, Hist. litt.. Gall., tom. u, p. 377. Preteriisse pigeret editum a Dacherio Wandalberti Martyrologium interpolatum esse, siquid aliud maxime. Integrius ac purius legitur in ms., codice Bibliothece Canonicorum S. Martini Lucensis. Interpolationis huius unicum hoc ex multis specimen hic exhibendum duco ex mense Ianuario acceptum. Ibi uero ita legit Dacherianus codex:

Tum pridie nonas Augenti festa recurrunt.
 Codex cathedralis:

Tum pridie nonas Aggei festa recurrunt.
Ita profecto scripsit Wandalbertus; cum Aggei cuiusdam martyris nomen hac ipsa die in Hieronymianis uetustis martyrologiis occurrat: hoc igitur sublato martyre minus noto, alterum sibi forte magis celebrem Augentum seu Augendum interpolator substituit; nisi forte non interpolatoris, sed imperiti exscriptoris hoc uitium esse malueris. Hec igitur dum recolo, subit animum cogitatio num opere pretium facturus sim si nouam Martyrologii huius editionem moliar; quod opportune tunc prestitero, cum nouam Martyrologii a Florentino gentili meo excusi editio ex integro a me recensita nouisque accessionibus illustrata proferetur in lucem.



WANDALBERTI PRUMIENSIS MONACHI MARTYROLOGIUM.






MONITUM.

 Exscripserat sua manu Wandalberti Martyrologium doctissimus Bigotius, cum Batauiam inuiseret, e codice scripto Isaaci uossii, uiri comitate singulari, ac politiori litteratura multarumque rerum scientia clarissimi. Ascripserant falso Wandalberti Martyrologium uenerabili Bede Basileenses, illud eius Ephemeridibus accensentes ann. 1563; deinde Molanus in dies distributum Usurdi Martyrologio, cuso Colonie ann. 1568, subductis uersibus nonnullis, interseruit: nunc integrum suo auctori ac nitori restitutum, una cum prefationibus soluta et stricta oratione concinnatis, atque iis que Martyrologium subsequuntur , prodit in lucem. De Wandalberto pauca hec habet Sigibertus cap. 128 de Scriptoribus Eccles.: »Wandalbertus scripsit Martyrologium metrico stylo.« Trithemius uero plura de uiris illustribus ordinis S. Benedicti, cap. 36: »Wandalbertus, diaconus et monachus Prumiensis monasterii in diecesi Treuirensi,  natione Teutonicus, uir in diuinis Scripturis doctus, et in secularibus litteris ualde peritus, rhetor et peta insignis, sermone clarus et nitidus, etc. Scripsit etiam metrice Martyrologion totius ann. l. 1, et alia plura que ad meam notitiam non uenerunt. Claruit sub Lothario imperatore, ann. Domini 854.« Mireus uerba repetit Trithemii, de Script. Eccles., cap. 316, ad ann. 840.

Wandalbertus autem Commendatione ad Cesarem, ubi Lotharium dilaudat, non obscure annum quo texuit Martyrologium exprimit, precipue uersibus istis:

Lustra per orbem
Quinque recurrunt,
Nomine postquam
Clarus et armis,
Cesariana
Iura retentas.
 Ubi aut ab imperio Lotharii ducit initium Wandalbertus cum Ludouicus Pius anno 817 coronatum uoluit filium imperatorem; aut ab eo tempore quo  Rome anno 823 a Paschali papa Lotharius fuit inauguratus. Si prius, addas quinque lustra, siue uiginti quinque annos, tum 842 salutis annum numerabis; si posterius, 848. Suum uero Martyrologium etatis annum agens trigesimum quintum se confecisse testatur in Conclusione.

Trinis ecce decenniis
uitam dego miser; quintus et insuper
Aeui curriculis orbis adest atque meatibus

Molanus in prefatione ad Usuardi Martyrologium, c. 5, de Wandalberto, ingenue fatetur ipsius Martyrologium e Bede Ephemeridibus mutuatum esse; deinde subinfert: »In indice quodam uariarum bibliothecarum, qui ante annum 80 aut circiter conscriptus est, et Louanii asseruatur, quesiui Mss. Wandalberti exemplaria, sed unicum tantum indicabatur in bibliotheca Regularium Louanii in ualle S. Martini, ubi tamen nunc non est, quomodocunque id acciderit: et proinde equi bonique consulas, candide  lector, quod Wandalbertus non satis castigatus prodeat.«

Denique Florus, quem mire laudat Wandalbertus in prefatione, non martyrologus notatur, cuius meminere Usuardus, Ado, et alii, sed iunior ipso, nimirum acerrimus ille, Carolo Caluo imperante, Ecclesie Lugdunensis pro gratia Christi et libero arbitrio propugnator. Legesis Mireum ubi supra ad Sigiberti cap. 92.

Hactenus Acherium exscripsimus, docte, ut solet, de Wandalberti Martyrologio disserentem: nunc ea monebimus de quibus lectorem certiorem fieri necesse est. Ac primum quidem a nobis ascriptum est Pemation in Hexemeron, quod Wandalbertus ipse asserit se Martyrologio suo subiunxisse. Nam cum deesset in eo codice Bigotii quo Acherius usus erat, alterum codicem uir ille studiosus deinde comparauit, ex quo id descripsit R. P. D. Edmundus Martene, nobisque humanissime communicauit.

 Non hec sola fuit Bigotiani codicis utilitas; imo fuit uel minima; eius enim ope loca prope infinita emendauimus, ac uersus qui desiderabantur restituimus  haud paucos, perinde atque e uetussimo codice regio, quicum priorem editionem contulerat Stephanus Baluzius anno, ut ipse monet, 1676.

In hoc inter uersus idem Baluzius reperit descripta nescio cuius opera haud pauca sanctorum nomina, que edi oportere iudicauimus, quod cum ad alia utilis esse posset hec diligentia nostra, tum ad  intelligendum sepe, nonnunquam ad emendandum Wandalbertum. Porro inter illa sanctorum nomina, librarius notari maxime uoluit S. Martialem ac S. Leonardum; nam huius nomen maiusculis litteris exarauit, illi etiam beatissimi titulum addidit, unde coniicio codicem e Lemouicensi prouincia in Urbem esse aduectum.





PRAEFATIO AUCTORIS.

 Domino OTRICO WANDALBERTUS salutem dicit.

ueteri et perantiquo precepto monemur ut parere maioribus, morem gerere equalibus, consulere minoribus studeamus. Ego quia tibi [a 1Kb] , carissime, ut minori, quod cogitatu ipso nefas iudico, consulere nequeo; in te enim ipso tibi, ut reuera sapientem decet, omnis opis consilium totiusque prudentie copiam  esse perpendo; morigerari uero sicut equali sensus et ingenii tarditate non ualeo, quod primum constat, ut maiori parere et obsecundare uiribus cunctis et omni facultate desidero: maxime quod incessanti et infatigabili studio ac beneuolentia me, postquam longe a patria rebusque domesticis, non tam exsulare, quam degere cepi, tua ope, consilio, prouidentia et liberalitate fultum intelligo; nec leuiter pecco, si cum morem gerere nequeo, parere pro ingenii paupertate refugio. Itaque quod inopinato studio ex me, et ineuitabili constantique auctoritate petiisti, ut per anni totius spatium occurrentes quot diebus sanctorum festiuitates et solemnes undecunque Christianorum uotorum celebritates metro digererem; feci ut potui, non tam artis usu atque solertia,  quam tua deuotione, et immerito erga me sanctorum ad id peragendum adiutus, ut confido, fauore.

In quo opere quia solemnium dierum certissima comprehensio non leuiter nec facile pro librorum uarietate constabat, ope et subsidio precipue usus sum sancti et nominatissimi uiri Flori, Lugdunensis Ecclesie subdiaconi, qui ut nostro tempore reuera singulari studio assiduitate in diuine Scripture scientia pollere, ita librorum authenticorum non mediocri copia et uarietate [b 1Kb] , cognoscitur abundare. Ab hoc ego sumptis ueteribus emendatisque codicibus, Martyrologicum librum a Kalendis Ianuariis ad finem anni per dierum singulorum occurrentes festiuitates metro edidi, premissa, ut congrue existimaui,  Inuocatione ad Deum, Allocutione ad omnes qui forte erunt lectores, commendatione ad te, operis hortatorem, et ad Cesarem benignissimum Lotharium argumentique siue propositionis diuerso metro descriptione: et addita post editum Martyrologium, conclusionis hymnique in omnes sanctos editione; cui etiam operi distinctionem mensium singulorum  adieci apertam breuemque secundum usus Gallici dispositionem, et horarum diurnarum uulgarem in nostris regionibus dimensionem: quod utrumque a superiori opere nequaquam discrepare putaui. In fine preterea totius operis, de creatione mundi [c 1Kb] per ordinem dierum sex breue carmen addidi, et explanationem mystici sensus in homine accipendi subiunxi,  ut ea que de totius anni cursu descripseram, repetita ab initio mundane creationis explanatio commendaret.

Hoc opus quia diuerso editum metro constat, necessarium existimaui genera ipsorum metrorum breuiter explanare, ut non modo ipsum opus, sed ea quibus digestum est metra, omnibus qui id legendum dignabuntur sumere, manifestem. Itaque Inuocatio, quam in principio totius opusculi propterea posui, quod omnis scientia ex Deo manans, ab ipso sit merito poscenda , metro Choriambico, Tetrametro, Acatalectico, Asclepiadeo decurrit. Asclepiadeum autem ab Aesculapio, qui Grece uocatur Asclepios medicine repertore, cuius laudes  hoc metri genere frequentate sunt, uel ab aliquo eiusdem nominis peta est appellatum. Metra enim frequenter ab inuentoribus, nonnunquam a frequentatoribus, interdum et ab eis quorum memorias celebrant, appellantur. Acatalecticus uero uersus est, cui nulla ad plenitudinem sui syllaba deest, sed legitimo numeri fine concluditur. Tetrametrum porro carmen est, quod quatuor pedibus currit, quod in choriambicis, dactylicis, et anapesticis metris accipitur, in quibus dimetrum, trimetrum, tetrametrum, pentametrum, et hexametrum per simplices pedes computamus: nam in iambicis trocheisque metris, quia breuia sunt, supradictos numeros per duplices pedes accipimus. Choriambicum autem a choriambo pede, quo proprie currit, uocatur. Constat enim primo  pede spondeo, secundo et tertio choriambo, quarto pyrrhichio; et cum choriambus primam et ultimam longas, duas medias syllabas breues habeat, que simul sena tempora complent: si spondeum pyrrhichio copulemus, totidem syllabas totidemque tempora facimus; ac per hoc non tam pyrrhichio et  spondeo metrum hoc quam proprie choriambo decurrit. Inuocatio ergo, hoc metro composita, quadraginta quatuor uersibus constat; qui quaterni ceuntes undenos maiori complexione uersus efficiunt.

Allocutio autem, que lecturos commonens inuitat, metro Dactylico, Tertrametro, Catalecticoque, a pede scilicet frequentiori, et numero pedum quaterno atque una, que ad plenitudinem metrici numeri, deest syllaba, appellato decurrit: constat enim spondeo, dactylo, catalecto, itemque dactylo, et spondeo. Cumque hoc metrum dactylo proprie constet, si catalectum spondeo addas, erunt ratione syllabarum tres dactyli et unus spondeus, atque a plenitudine dactylicarum syllabarum, una tantum syllaba deesse uidebitur; quamquam ratione temporum dactylus,  qui una longa et duabus breuibus constat, spondeo, qui duas syllabas longas habet, par et equalis existat. Itaque Allocutio predictis pedibus currens sexaginta octo uersiculos continet, qui similiter, ut priores, quaterno numero coniuncti, septemdecim maiores uersus efficiunt.

Porro Commendatio metro Phaleucio, Pentametro, Hendecasyllabo constat, quod a numero undecim syllabarum Grece Hendecasyllabum, a numero pedum quinque Pentametrum, ab inuentore siue frequentatore Phaleucium appellatur. Decurrit autem primo pede spondeo, secundo dactylo, tertio, quarto quintoque trocheo; quamuis ultima syllaba indifferenter in omnibus metris accipiatur et frequenter trocheus in spondeum, spondeus in trocheum,  in pyrrhichium iambus, iambusque in pyrrhichium, per ultimas syllabas transeat. Igitur Commendatio priore sui parte, hoc metro composita, sex et triginta uersibus impletur, qui item per quaternam complexionem nouem maiores uersus explere noscuntur. Posterior pars Commendationis, ad Cesarem edita, metro constat Dactylico, Dimetro, Acatalecto, quod dactylo tantum currit atque spondeo, neque aliqua syllaba ad plenitudinem indiget. Hec pars quadraginta duosque uersiculos continet, qui seni simul ceuntes septem maiori coniunctione faciunt uersus.

Reliquum deinde opus ad completum Martyrologium, heroico carmine, quod a gestis uirorum fortium frequentatis appellatur, et hexametro numero  pedum constat, excurrit: in quo metro, preter ultimum, qui spondeum tantummodo siue trocheum recipit, et penultimum locum, qui dactylo solummodo impletur, reliqua loca licenter dactylum spondeumue recipiunt. Quod opus ab initio Propositionis  usque ad completum Martyrologium, heroicos uersus nongentos et quadraginta continet.

Sequitur deinceps Conclusio, ad complendum Martyrologium pertinens, que mixto Choriambico, hoc est Glyconio, Asclepiadeo Alcaicoque contexitur: que metra ab auctoribus siue frequentatoribus nominata Glycone, Asclepio et Alceo: Glyconium quidem spondeo, choriambo, pyrrhicio: Asclepiadeum spondeo, duobus choriambis, pyrrhichio: Alcaicum uero spondeo, tribus choriambis, pyrrhichioque decurrunt. Eadem Conclusio uiginti quatuor uersiculos predicta coniunctione metrorum complexa octo maiores uersus ternis simul ceuntibus reddit. Huic hymnus in omnes sanctos succedit, qui metro constat Dactylico, Pentametro Sapphico, quod a muliere,  que Sappho dicta, hoc genus metri reperit, appellatum; quinis pedibus, hoc est trocheo, spondeo, dactylo, duobus trocheis decurrit; eique post tres uersus semper comma heroicum additur, quod dactylo constat atque spondeo; ita efficiuntur in diuersa tres uersus pariles, et membrum heroicum, que complexio in supra dicto hymno octo maiores, minores uersus reddit uiginti quatuor, commata nichilominus addens octo: hec, ut supra memoraui, ad finem complexionemque precedentis Martyrologii pertinent.

Deinde sequitur descriptio duodecim mensium, que nominum in singulis etymologias, signorum nomina et stellarum, in signis numeros ususque temporum ostendit. Huic descriptioni coheret horarum  per menses omnes dimensio. Quod opus uersibus heroicis quadringentis et quinquaginta completur.

In fine totius libelli superest de creatione mundi breuis et aperta descriptio cum additione mystici sensus in homine super creatione rerum accipiendi: que descriptio metro Pherecratio constat, quod a Pherecrate inuentore siue frequentatore nuncupatum spondeo, dactylo, spondeoque contexitur, quamuis pro ratione nouissime syllabe, ultimus spondeus frequenter in trocheum mutetur. In hac descriptione ternis uersibus in unum ceuntibus, minores ducenti octoginta quinque, maiores nonginti octo efficiuntur. Ita in omni hoc opere diuersorum metrorum uariarumque mensurarum uersus sunt, ab Inuouocatione ad Deum usque ad mundane creationis  comprehensionem, mille nongenti nouemdecim. Hec ita complexus sum, ut tibi, Charissime, cui totius opusculi sicut cunque constiterit munus assignabitur nichil hic incognitum dubiumue remaneat. Bene uale.





SEQUENTIS METRICI OPERIS TEXTUS.



INuOCATIO [a 1Kb] .


[b 1Kb] Celsi cuncta parans, conditor etheris,
Orbis principium, luminis editor
 Iuuentorque, boni fons sine termino.
Audi quod precor et supplico seruulus,
Plebis tu caput et gloria candide,
 Albis fulgida pretextaque uestibus
Agnum que sequitur; lotaque sanguine
De cunctis placet empta et data gentibus.
Hanc terris colit, et predicat omnibus
uotis accumulans optima gaudia
Concors Ecclesia, et mox modulantium
Festiuo sociat carmina cetui.
Hec nunc curriculis uota sub annuis,
Per quos emineant et redeant dies,
Exponam breuiter credita carmine,
Comprendens acies bellaque fortium,
Quorum, Christe Deus, pro meritis mihi
Cunctorum ueniam hic annue criminum.
Seruo confer opem, missaque desuper
Cecum de tenebris iam reuocet manus,
 Rector; nempe tuo nulla renititur,
Nulla est imperio dura potentia:
Armis tu poteris uincere fortibus,
Fallens ne Zabuli uincat iniquitas,
Tandem sic satis ad tartara per scelus
Cunctum perque nefas, perque probra omnia,
Casu flebiliter tendere pessimo;
Oblectetque tuis uiuere legibus.
Felix celicolis permanet in quibus
Regem [a 1Kb] presidiis uita perennibus,
Summum quando piis tu resides bonum,
Explet quos iugiter te sitiens amor.
Spei nil superest [b 1Kb] , ad ueniam mihi,
uite nec potior suppetiis, nisi
Pressum tu releues, eger et anxius
 Succumbensque ruam mortis ad infima.
Munus nunc operis permodici tamen
Sanctorum in numero de populo tibi,
Rector, quodque tuo profero nomini,
Gratum de sterili sit rogo carmine.
Hymnum personet hic mens humilis tibi,
Deuotusque canat te modulans homo,
Unum cui iugiter cum Patre gloriam
Agmen predicat in secula lucidum.



ALLOCUTIO.


[c 1Kb] Christum quisque cupis cernere, et alto
Decernis animum figere celo,
Spei certa uidens signa beate,
Magnorum sequere hic gesta parentum.
 Illi sepe Deum cernere sueti,
Prestantes opibus, corpore fortes,
Condigne ac sobolis germine fulti,
Illustrant meritis secula sanctis:
Illi diuitiis sponte relictis,
Cunctis et uiridi tempore rebus
Contemptis, Superum regna uidentes,
Monstrauere suis abdita signis.
 Illi et uiuifico famine pleni,
uisis ac monitis celitus acti,
uenturum Dominum uocibus atque
Portentis uariis edocuere.
Illos, factus homo est, perditoque et orbi
Saluando adueniens, ore manuque
Instructos, populum misit in omnem,
Mundi ut perficeret rite salutem.
Illos uerus amor Regis ad astra
uexit martyrii stemate claros,
Insignesque pii flore cruoris,
Quorum nunc radiat terra triumphis.
Illos quin etiam celsa uenustat
Doctrine et meriti gloria magni,
Qui uerbo Ecclesiam, qui prece, quique
 Signis, quique libris instituere.
Illis est proprius splendor honorque,
Qui Christi niueo tegmine fulti
uicerunt stabili mente minantem,
Mulcentemque simul carnis amorem.
Illis est etiam fama perennis,
Que expertum uiridis corporis ignem
Calcarunt penitus celibe uita,
Precincteque Dei tegmine lumbos.
Illis nec modicum est culmen honoris,
Seruatis thalamis, que pietate
Compserunt socium rite cubile;
Natos queque Deo sponte dicarunt.
Illorum superat fama per euum
Conspectus hominum, cunctaque mundi
 Temnentes, eremum qui coluere,
Celestem meriti sumere panem.
Illorumque nitet nomen, in unam
Quos egit [d 1Kb] pariter lex sacra mentem,
Patrum qui monitis colla manusque
Summisere, Dei lege iugati.
Illorum pietas nec minus alto
Prefulget merito, qui sua Christo
Largiti, egregia forte perennes
Nunc gazas retinent, regnaque celi.
Sic nos multiplici preduce norma
Christus sancta uocat; sicque minorum
Prelucent oculis, lumina Patrum
Sic multa est meriti causa beati:
Nec nos uelle sequi praua pudebit?
 Que uult, queque uetat, que iubet almi
Lex uerbumque Patris nosse ualebit;
Doctrix quemque fides ueraque purgat,
Finis qui fuerit; queque beati hinc
Excessus requies; queue recursus [d 1Kb]
Nunc anni memorent bella piorum,
Monstrabit modico hic corpore codex:
Hunc si uelle potes, lector opime,
 Fac uelis animo nosse benigno:
Nulli hic namque subest mens pia culpe,
Christo quod poterit sponte dicauit.



COMMENDATIO.


[a 1Kb] uera sume [b 1Kb] librum fide sacratum,
Sincera hunc reserans legensque mente,
Scribendum tibi, quem pio rogatu
Hortatuque iubes, amice dulcis.
Hoc nam gratificum libro uidebis
Digestum breuiter tibi sciendi
Questum cum replicans uolensque munus,
De iusso inspicies labore tandem.
Quondam Hieronymus sacer quietum
uite deseruit statum modumque,
Aggressus ueteris noueque legis
 Romano eloquio probare libros.
Augustine, tuum perennis eui
Nomen, fama gerit, Pater, per orbem,
Qui Christi Ecclesiam doces, et omne
Errorum perimis, fugasque uulgus.
Sic martyr quoque Cypriane Christum
Doctrina, atque pio cruore clamas.
Ore et Hilarius micat beato:
Scriptis Ambrosius manet, atque magnis
Pollet Gregorius, nitetque laude
Dictorum. uolitat Iuuencus, illi
Coniunctis spatiis Arator heret,
Prudentique Deum canendo uiuis.
Multos sic memorans honor reuoluit
Scriptis qui propriis manent librisque,
 Gaudens quos legit et frequentat orbis,
Quamuis morte obita hinc abisse cernat.
Nobis exiguum subest loquendi, et
Scribendi ingenium; negat priorum
Nos equare locum, uicemque uatum
Exilis copie loquacis usus.
Aggressi tamen hic nouum piumque
Carmen proferimus Deo, tibique
Hoc qui mente pia rogas, amice,
Tu nostro petimus faue labori.



AD CAESAREM.


Tuque fauendo,
Cesar, adesto,
Sceptra parentum
Qui pietate,
 Quique benigna
Lege gubernas.
Te moderator
Nam Deus orbis
Iussit habenas
Flectere auitas
Imperiique
Sceptra paterni.
Teque periclis
Ipse paratis
Exuit olim,
Deque cruenta
Cede furentum
Sepe reduxit.
Aurea celso
uertice Roma
Te decorando
Nomine sanxit
Cesaris, orbi
Mox fore regem:
Itala primum
Te duce tellus
Eminuit; post
Francia, temet
 Sceptra regentem
Mundus adorat.
Lustra per orbem
Quinque recurrunt,
Nomine postquam
Clarus et armis
Cesariana
Iura retentas.
Tempora Christus
Longa uidentem
Te regat, omnis
Te ueneretur
Teque tremescat
Purpura regem.



PROPOSITIO.


Carmine qui uacuas captaui sepius auras,
Rumores uulgi querendo stultus inanes;
Aggrediar tandem ueram de carmine laudem
Querere, et eternum mihi conciliare fauorem,
Spectandos breuiter signans actusque, uirosque,
Atque dies fixo reditu [c 1Kb] uoluente per orbem,
Ordine que lustrent scribens solemnia quemque?
Hic mihi nonnunquam sanctorum nomina, leges
 Carminis excedens, sed non mutilanda uocandi
Est censura; bonos ueniam pietate merebor.



COMPRENSIO TEMPORUM, MENSIUM, DIERUM, ATQUE HORARUM.


Per uarios orbem rerum natura meatus
Distinxit, moderante Deo, mortalibus egris;
Alternis iugiter uicibus noctemque diemque;
Aestatem atque hiemen, autumni, uerisque tepore;
Bissenisque simul discretum mensibus annum.
Primum queque suis horarum tempora punctis
Excrescunt, tum bis duodene temporis hore
Luce diem et tenebris complent ab origine furuis,
Nuncque dies parili spatio, noctesque feruntur:
Nunc celerante die [d 1Kb] fuscis nox tenditur alis:
Nocte breui rursus curru lux incita fuluo,
 Ad summos axes solarem prouehit orbem.
Hebdomas hinc septem complectitur integra soles;
Quatuor hebdomades uulgarem uoluere mensem
Dicuntur; sed quos soles statuere priores,
Ordine diuerso menses numeroque feruntur:
Iunius, Aprilis, September, et inde Nouember,
Bis bina hebdomada constat, geminisque diebus.
Mensis tum Iani, Augustus simul atque December,
Martius, Octimber, Maiusque et Iulius aucti
Quatuor hebdomadis fulgent, ternisque diebus.
Solus quem Februo mensem Numa addidit auctor,
Bis denis tantum patet octonisque diebus.
Tempora solarem uariantia quatuor annum,
uer, estas, autumnus, hiems: flos, fructus, honorque
 Mensibus alludunt spatiata ex ordine ternis.
Has leges natura dedit, quo tempore primum
Conditor omnipotens mundum formauit, et orbis
Terrarumque modis concreuit semina miris.
Has etiam docti prius aduertere parentes,
Et liquere suis, anni crescente rotatu,
Hebdomadis pariter quinquagenis geminisque
Ter centum sexagenis quisque diebus.
 Hinc Nonas, Idus, statuerunt atque Kalendas:
Scilicet ut uario distinctus ordine mensis,
Humanos releuans mulceret rite labores,
Festiua exciperent cum fessas otia plebes,
Donaque solemnes populus proferret ad aras.
Hec docuit populum Aegypti de morte redemptum,
Edita per Moysen ueteris conscriptio legis,
Sabbata que sanxit, nouilunia, Paschaque sanctum,
Ieiuniique dies statuit temporibus anni
Certis inflexa seruari lege per euum,
 Agni que typico signatam sanguine plebem.
Agno, azymo pane, et lactuca pauit agresti.
Omnia que nostram signarunt festa salutem,
Nos docuere Deum, Christi qui morte redempti,
Religione dies sacramus preduce cunctos.
Ergo age quas teneant solemnia festa Kalendas,
Martyria illustrentque dies quos clara per orbem,
Quos confessorum laus sancta et uita coronet,
uirgineis thalamis que sint sua uota diesque,
Carmine promamus: mentem pie suffice Christe.





INCIPIT MARTYROLOGIUM WANDALBERTI.



IANUARIUS.



Dies 1

Primum nunc Iani uocitatum nomine mensem
Unde sacratus eat, recolat que festa canemus.
Quod ueteres coluere Patres, umbramque futuri
Lex posuit, sancta Christi de uirgine nati
Circumcisa caro, Iani sacrat ecce Kalendas.
Basiliusque sacer meritorum splendet honore.
Eufrosina simul nitet, Almachiusque beatus.

Dies 2

Macarius quartum Nonarum dedicat astrum [a 1Kb] ,
Qui tenuit docuitque eremi pius accola morem.

Dies 3

 Tertia Nonarumque dies celebrat Genouefam.

Dies 4

Tum pridie Nonis Augenti festa recurrunt.

Dies 5

Hinc Nonas Simeon confessor possidet almus:
Papa Telesforus is ipsis pariterque coruscat.

Dies 6

Octauo ante Idus agitur Theophania sancta.

Dies 7

Septima ab Aegypto Christum celebratque relatum:
Antiochena suum recolit quoque plebs Lucianum.

Dies 8

Iduum post sexto, Eugeniano uota feruntur:

Dies 9

 Quinto, uitali, Fortunato, et Reuocato.

Dies 10

Quarto Melciades, Paulusque eremita, beato
Sublati fine, etherea letantur in arce.

Dies 11

Saluius hinc ternas Carthagine consecrat Idus.

Dies 12

Plebs Itachia suum pridie recolit Ciriacum.

 Dies 13

Idibus Hilario Pictaue militat urbis
Plebs deuota, suo Pastor quam fulsit honore.

Dies 14

Quam nonam et decimam constat Februi ante Kalendas
Esse diem, Felix sacer et confessor adornat.

Dies 15

Bisque nouenam Habacuc simul et Micheas honorant.

Dies 16

Septima post decimam Marcelli Martyris, atque
Pontificis summi meritis et nomine fulget.

Dies 17

Sextaque cum decima Antoni uirtute dicatur:
Hec etiam socio Geminorum pollet honore,
 Lingona quos uno celebrat plebs marmore tectos.


Dies 18

Quinta et dena simul Prisca pro martyre gaudet.

Et sancti uolusiani confessoris.


Dies 19

Bis septena Niceto Hautmaroque coruscat.

Marie et Marthe.


Dies 20

Tertia post decimam Fabiano presule [b 1Kb] floret:
Cui parili Sebastianus uirtute coheret,
Roma quem uectum Suessio leta frequentat.

Dies 21

 Bissena est Agne quam uirgo et martyr honorat.

Et sancti Fructuosi episcopi


Dies 22

Undecimam Leuita potens uincentius ornat

 Dies 22

Huic et Anastasium uirtus coniungit opimum.

Dies 23

Post Emerentiane decimo laus emicat ampla.

Dies 24

Nono martyrium Babile uirtusque coruscat.

Et Timothei, discipuli Pauli Apostoli.


Dies 25

Octauo ex Saulo [a 1Kb] conuersum gloria Paulum:
Proiectumque suum celebrans Aruernus adornat.

Dies 26

Septima moxque dies Polycarpi sanguine fulget,
Smyrne quem uero celebrant pro rege crematum.

Dies 27

 Punica terra suum sexto ueneratur Auitum [b 1Kb] :
Sulpicius, Batildis et Aldegundis quoque uernant.

Celestini et uicturie.


Dies 28

Quintum progenies Romana Agnes dicat alme
[Lux, decus orbis, amor patrie, luctusque, dolorque,
Excelso imperii caput exaltatus honore,
Tum Carolus migrans Ludouico sceptra reliquit.]

Dies 29

Quarto martyrium Papie Maurique refulget:
Tum quoque ualerio Treuiri pro presule gaudent.

Dies 30

 Tertiaque Hippolytum Antiochene personat urbi.

Dies 31

Saturnine tuum egregium, Tircique tropeum,
uictorisque simul Iani determinat orbem.


Gelasii et Ursini. In Alexandria, Zotici, Ammoni, Ciriaci, Gemini, et passio sanctorum Gallicini et aliorum quindecim sacerdotum. In Africa, uictoris et Polycarpi.



FEBRUARIUS.


Nunc etiam Februi texemus carmine cursum,
 Queque ferat pariter festorum signa dierum.

Dies 1

Brigida uirgo potens, Februas sibi prima Kalendas
Scotorum sancit miro celebrata fauore.

In Grecia, sanctorum Polycarpi, Dionisii.  In Scotia Brigide uirginis, et sancti Sur. . . . .


Dies 2

Quartum Nonarum templo illatus dicat Agnus,
Quo lustrante Deo uiuum plebs credula templum
Mente pia locat, acceptum sternitque tribunal.

Dies 3

Ternis et Nonis Lupicino festa sacrantur:
Hisque cruore pio Celerinus cum Celerina
Enitet Ignatius, Laurentinusque beati.

Dies 4

Tum pridie Nonas Aquilinus uindicat almus;
Antistesque nitet Phileas cum Philoromo.

Et natale sanctorum Forosenproni, Gemini,  Gelasi, Magni, Donati, Aquilini; item Donati, Timothei.


Dies 5

Siccanie populos Nonis sibi subdit Agathes
uirginis eximio uirtus celebrata decore.

In Oriente, Patras ciuitate, ordinatio episcopatus sancti Andree apostoli.


Dies 6

Idibus octonis martyr Dorothea coruscat.

Syracusa ciuitate, passio sancte Lucie uirginis. Rome, uia Appia, sancte Sotheris uirginis. Et depositio sancti Amandi.


Dies 7

Augule septenis [c 1Kb] mundum uincendo triumphas.


 Et sanctorum Amnionis, Stacioni, Saturnini.


Dies 8

Senas Dionysius ornat, et Aemilianus.

Et sanctorum Pauli episcopi et Tirsi.


Dies 9

Quinis Amonem [d 1Kb] recolunt pia uota beatum.

Alexandria, Pauli, Dionysii et Ammonis.


Dies 10

Sother, Ireneus, et Scolastica uirgo quaternis,
Egregia pariter meritorum laude nitescunt.

In Niuiala monasterio, sancte Geretrudis  uirginis. Et sancti Siluani episcopi.


Dies 11

Ternis hinc Desiderius Lugduna coronat
Menia, Partemio et Calocero Roma refulget.

In Africa, uictoris, Ianuarii, uitalis, Zotici, Cyriaci.


 Dies 12

Eulalie festum pridie, sanguisque coruscat.
Urbs Barcilon eximia que martyre gaudet.

In Africa, Damiani, Iuliani, uictoris, Felicis, Secundi. Et Simplicii episcopi.


Dies 13

Idibus ethereum Iulianus scandit honorem,
Sponsa beata [Basilissa] animum celo cui iungit ouantem.

In Alexandria, Tulliani, Ammoni. Lugduni, depositio sancti Stephani.


Dies 14

Tum decimo sextoque die preeunte Kalendas
Martyr uitalis [a 1Kb] nitet, et Felicula uirgo,
Atque ualentinum memorant sua gesta beatum.

 Felicis et Zenonis, et sanctorum Germani et Iuliani.


Dies 15

Hinc decimo et quinto meritum clarescit Agapes.
Hocque die cesos penis ueneratur acerbis
Brixia Faustinum celebrem, sanctumque Iouitam

In Antiochia, natale Ioseppi, Apollonii, Romani, Zosimi, et Agape uirginis.



Dies 16

Quartus cum decimo Iuliana martyre lucet
 Onesimumque colit Paulo doctore beatum.

In Africa, Maximi, uincentii, Pauli. Et depositio Tetradi episcopi.


Dies 17

Tertius ac decimus Policroni festa reuoluit,
Donatique, fides, sanguis quos iunxit et ara.

Et passio sanctorum Secundiani, Iuste, Romule, Siluani.


Dies 18

Bissenumque diem Martialis sanctus honorat.

In Africa, natale sanctorum Rutuli, Siluani, Secundi, Damasi, Pauli, Marcelli, Gemini.


Dies 19

 Publius undecimum simul et Iulianus adornant.

Et natale sanctorum Marcelli, Tullii, item Iuliani, Lampasi, Maiuli, et Iulii.


Dies 20

Mox decimus laudem recolit famamque Corone [b 1Kb] .

Apud Cyprum natale Potamie, Rome, uia Appia, depositio Gagi episcopi. Et  alibi, uictoris, Corone, et aliorum decem.


Dies 21

uictorine tuo nonus de nomine fulget.

In Africa, natale sanctorum Secundini, Seruuli, Sirici, Saturnini. Et alibi, Crispini, Rustici, Iustici, Amatoris.


Dies 22

Octauoque Petri cathedra et doctrina coruscat,
Urbs leta Antiochi quo primum presule uernat.

Nicomedia, natale sancte Tecle uirginis, et sancte Concordie.


Dies 23

Septimus eximio Polycarpi splendet honore,
Presbyter ore fidem Christi qui iussa secutus
 Martyrio turbam potuit seruare fidelem.

In Africa, Zenonis, Arionis, Hippolyti, Zenonis, Eliruli.


Dies 24

Sextus apostolica radiat uirtute Mathie,
Bissextusque loco hoc quartoque intexitur anno.
Occultumque diu caput hoc Baptista retexit.

Et passio sanctorum Nicotori, Claudiani, Dioscori et Sarapionis.


Dies 25

Quinta dies Crescenti augetur laude beati.

In Africa, natale sanctorum Donati, Iusti, Herenei, Aurelii, Ingenue In Pamphylia, natale sanctorum Nestoris et  Caste.


Dies 26

Nestore quartus [c 1Kb] ouat, socio pariterque Theone.

Et natale sanctorum Alexandri, Abundantii . . .


Dies 27

Tertius Hesperie Leandro antistite floret.

Dies 28

Macario pridie Rufinus iungitur almus.

In Thessalonica, natale sanctorum Alexandri, Abundanti, Seueriani, Ianuari. In ciuitate Smyrne Asie, sanctorum Seruiliani . . .

Hic finis Februi concludit lumina mensis.


Natale Celeris pupilli, Claudiani, Quinti et Mansueti.



MARTIUS.


Martius insigni feriatus tempore, demum
Quorum premineat [d 1Kb] breuiter dicemus honore

Dies 1

Martis Donatus tenet, Albinusque Kalendas.

Kal. Martias, sancti Donati, Abundanti, et depositio Albini episcopi.


Dies 2

Senis mox Nonis Heraclus Paulusque coluntur.

 In Cesaria Cappadocie, Luce episcopi et Ianuarii.


Dies 3

Quinas Magra pio Nonas defendit amore:
His et Emitherius, Chelidonius [a 1Kb] , atque Marinus,
Asteriusque micant effuso sanguine clari.

Et sanctorum Felicis, Iusti, Fortunati. In Africa, Felicis, Emetri.


Dies 4

Lucius hinc papa pretiosa morte quaternis,
Martyrum et octingentorum turba optima fulget.

Nicomedia, passio sanctorum Adriani cum aliis numero triginta tribus.


Dies 5

Ternas martyr habet meritorum nomine Focas,
 Sanguine qui mortem uicit, uirtute draconem.

Antiochia, passio sancte Soce. In Africa, Petri, Eusebii, Iusti, Sirie, Saturnini et Marci.


Dies 6

uictorinus ouat pridie, uictorque retrusi.
Carcere, qui celso penetrarunt astra uolatu.

In Nicomedia, uictoris, Claudiani, Perpetue Felicitatis, Iocundi, et Reuocati.


Dies 7

Nonis Felicitas micat et Perpetua, castam
Que Christo uitam felici morte dicarunt.

In Mauritania ciuitate, passio sanctorum Perpetue et Felicitatis.


Dies 8

 Idus octauas martyrque Cyrillus, et una
Consimili retinet uenerandus honore Rogatus.

In Nicomedia Quintili episcopi.


Dies 9

Septenis Quadrageno sub milite festum
Armenie recolunt unum sacra festa Minoris.

In Armenia Minori Sebastiani, et millia quadraginta quorum gesta habentur. In Africa, Philippi, Rogati.


Dies 10

Senis, Gaius, Alexanderque coluntur; eisdem
Quadragena et bina coheret turba cruore,
Quos pariter seuo celebramus preside [b 1Kb] cesos.

 In Alexandria, Eracli, Zosimi, Alexandri et Agape uirginis.


Dies 11

Candidus hinc quinas sibi ualeriusque retentant.

In Carthagine, Candi, ualeri, Quirilli, Marciani. In Nicomedia, Eunuchi, et Gurgoni.


Dies 12

Quartam mox Iduum finis tuus, alme Gregori

 Dies

Consecrat, eterna celum quo laude petisti.

Rome, depositio sancti Innocenti episcopi.


Et natale sancti Felicis.


Dies 13

Presbyter et ternas Macedonius implet, honesta
Coniuge Patricia, et nata comitante Modesta.

In Thessalonica Domiciani, Luce, Seuerini, Siluani, Concessi et Marcialis.


Dies 14

Eufrosius pridie, Petro cum martyre fulget.

In Africa, Alexandri, Mammeri, Frontonis et Naboris martyrum.


Dies 15

Thessala plebs Idus Matrona martyre seruat.

In Cappadocia, sancti Longini. In Hierosolymis  natale sancti Iacobi apostoli, fratris Domini. Et Luce euangeliste.


Dies 16

Septima post decimam Aprilis de more Kalendas
Precedens, Cyriaci et Largi splendet honore,
Smaragdique simul pretioso sanguine uernat.

In Nicomedia Castori, Dionysii, Sereni, Quiriace, Eugenie et Iuliani.


Dies 17

Bisque octona tuo, Patrici, nomine pollet.
Scottica gentilem miserate per oppida cultum.
Hec quoque Gertrude redduntur uota beate.

 Alexandri episcopi, et sancti Patricii.


Dies 18

Presul Alexander ter quinam possidet: altam
Presbyter et Romam Pigmenus [c 1Kb] sanguine lustrat.
Hac aries soli uernantia lumina pandit.
Conditor hac rerum lucem Deus condidit altus
Hancque diem primam formando protulit orbi.

In Campania, Quinti, Rogati, Luciani, Saturnini, uictoris et Mauri.


Dies 19

Bis septena Ioanne eremi cultore coruscat.

In Cesarea, Theodori presbyter. In Africa, Ammoni, et depositio sancti Leonti  episcopi et confessoris.


Dies 20

Tertia cum decima Cutberti laude nitentes
Angelorum ducit per mystica gaudia plebes.

In Antiochia, sancti Ioseph. In Syria, Pauli, Claudi, Exsuperi, uicturici, ualentini.


Dies 21

Tum duodena fide Benedicti et nomine fulget,
Cenobiale decus duce quo letatur in orbe.

 Dies 21



In Alexandria, Serapionis monachi, Luce, Amatoris.


Dies 22

Undecime antistes tribuit pia lumina Paulus
Quo iure exsultat proprio Narbona magistro.


In Africa, Saturnini et aliorum nouem.


Dies 23

Felix hinc decimam, et Theodorus cum Iuliano.
 Ornant, eximia uirtutum laude ferendi.

In Prouincia, Pauli, Iuliani. In Antiochia, Theodori presbyteri.


Dies 24

Romulus et nonam, pariterque Secundulus implet.

Hic concurrentes inueniuntur. In Africa, Agapiti, Rogati. In Mauritania, Felicis et Saturnini.

Angelus octaua uenturum nuntiat Agnum.

Dies 25

Agnus et ipse cruci mundi pro morte leuatur.

Hierosolymis, Dominus noster iehsu Christus crucifixus est. Et passio sancti Iacobi apostoli. Et Annuntiatio sancte Marie.

 

Et immolatus est Isaac.


Dies 26

Septima Montanum memorat cum coniuge sancta.
Atque simul quadrageno cum martyre passum.

In Antiochia, Timothei, Diogenis et Maximi, Theodori episcopi. In Africa, uictoris, Saturnini. In Sebaste ciuitate, natale sancti Petri episcopi et confessoris.


Dies 27

Agni surgentis resplendet sexta triumpho.

 Resurrectio Domini nostri Iesu Christi. Et in Africa, Maurili, Successe, Matutine, Donati. Et in Cesarea, natale Marie.


Dies 28

Quinta Priscus, Alexander, Malcusque coluntur [c 1Kb] :

 Dies 28

Hanc quoque Guntramnus migrans rex optimus ornat.

In Cesarea, Rogati, Dorothei, Audacte, Alexandri. In Tharso Cilicie, Castoris. Et depositio beati Idiloni monachi.


Dies 29

Eustathius quarta uirtutis laude coruscat,
Abba Columbano nituit qui rite magistro.

In Nicomedia, Pastoralis, uicturini, Saturnini, Iuliane, et aliorum trium. In Antiochia, Theodori presbyteri.


Dies 30

Tertia Domnino [d 1Kb] comite et uictore refulget.

In Thessalonica ciuitate, Domni, Palatini, et alibi, uictoris, Marcellini, Eulalie uirginis. Aurelianis, depositio Pastoris.


Dies 31

 Diodolus pridie emicat Anesusque beati.
Sic Martis uoluens determinat orbita mensem.


In Africa, natale sanctorum Corneli et ualeriani.



APRILIS.


Purpureo quem flore sibi uer sancit Aprilem
Dicemus quibus attollat sua gaudia festis.

Dies 1

uirgineo insignes Agape et Chionia [e 1Kb] serto
Aprilis socio sacrant sibi iure Kalendas.

In Armenia Minori, natale SS. Quintiani, uictoris et Secundi.


Dies 2

Lugduni quartis Nonis sacer urbe Nicetus.

In Africa, natale sanctorum Quiriani et  Regine. Lugduni Gall. Niceti episcopi.


Dies 3

Euagrius ternis splendet, martyrque Benignus,
Atque pari [d 1Kb] fulget Theodosia uirgo nitore.

In Sicilia, natale sancti Pancrati. In Cesarea Palestine, natale sancte Theodosie uirginis, et passio sancti Euagri et Benigne.


Dies 4

Ambrosius pridie ethereum penetrauit honorem.

Extrema incensio lune Paschalis. In Mediolano, depositio sancti Ambrosii, episcopi. In Africa, natale sanctorum Urbani, Saturnini et Successi.


Dies 5

Nonis uirgo pia de morte refulget Herene.

 In Nicomedia, natale sancti Claudiani. In Aegypto, natale sanctorum Marie, Nicanoris.


Dies 6

Idibus octauis Sixtus martyrque sacerque
Preminet, Adriano mortem sub Cesare passus.

 In Macedonia, Timothei, Diogenis. In Africa, Donati et Epiphani.


Dies 7

Diogenes septenis Eleususque feruntur.

In Antiochia Syrie, natale sanctorum Macarie, Maxime. In Alexandria, natale sancti Pelusi presbyteri.


Dies 8

Maximus et senas Idus tenet atque solutor.

In Africa, natale sanctorum Timori, Conexi. Et alibi, Concessi, Ammoni et Successi.


Dies 9

Lampade septena quinis micat Idibus alto
uirgineus radians simul ethere flosque decorque.

In Sirmia, quinque uirginum quarum nomina Deus nouit. Et alibi, Demetri.


Dies 10

 Ezechiel uates sancto dicat ore quaternas.

In Alexandria, Donati, Concessi, Saturnini.


Dies 11

Pontifice et summo terne irradiante Leone
Splendent, ore, manu, Christi qui pauit ouile.

Natale sancti Leonis pape. In Mauritania, natale Maximi, Hilari. In Nicomedia, natale Eustorgi presbyteri.


Dies 12

Iulius antistes pridie Romana reuisit
Menia, catholico clarus pro dogmate pastor.

In Africa, natale sanctorum Cypriani, Donati. In Pauingo ciuitate, Constantini episcopi.


Dies 13

 Idibus Ermingilde patrem, rex alme, furentem
Persentis, uerum referens de morte triumphum.

In Chalcedonia, sancte Euphemie uirginis. Pergamo Asie, Polycarpi episcopi.


Dies 14

Octaua et decima Maias superante Kalendas
ualerianus ouat, fraterque Tiburcius [a 1Kb] : ipsos
Maximus effuso comitatur sanguine miles.

Dies 15

Septima Olympiadam decime coniuncta beatam
Monstrat, eamque simul defendit Maximus alter.

 In Mesopotamia Archelai, Cypriani, Diogenis diaconi, cum duobus fratribus.


Dies 16

Sexta et dena Chariso [b 1Kb] , Calistoque refulget.
Quos mare septena mersos cum plebe beauit.

In Achaia Corinthi, Crytiani. In Mauritania Basilie, Faustini et Luciani.


 Dies 17

Mappalicus quinta decima Hermogenesque Petrusque
Collucent, merito, uirtute, et sanguine clari.

In Antiochia natale sanctorum Petri diaconi, et Hermogeni.


Dies 18

Bis septena Eleutherius, martyr quoque sancta
Anthia precellunt, uitam moriendo secuti.

Dies 19

Gaio, Aristonico, Rufo, Hermogene, atque Galata
Tertia cum decima Expedito et martyre fulget.

In Laubace monasterio depositio sancti Ursmari, episcopi et confessoris.


Dies 20

 Marcellinus, Domninus, uincentius eque
Nomine bissenam radiant, festoque, fideque,
Festaque Synesii [c 1Kb] celebrantur martyris almi
Pontificis tumulo, doctrina, et morte beati.

Rome, uictoris episcopi. In Antisiodoro ciuitate, depositio sancti Martini, episcopi et confessoris.


Dies 21

Undecima Gaius pariter Simeonque coluntur.

In Terracina Campanie, passio sancti Cesarii diaconi. Et alibi, depositio Aprunculi episcopi.


Dies 22

 Terni presbyteri decimam, ternaque coronant
Palma, Parmeniusque [d 1Kb] , Elimenes, Crysotelusque.
Hac quoque diuino patuerunt prodita nutu
Corpora, martyrio Ecclesiam lustrantia trino,
Dionysii, Rustici, Eleutheriique beati.

In Africa, ciuitate Gerapoli, natale sancti Philippi apostoli. In Senonas ciuitate depositio beati Leoni, episcopi et confessoris; et Anania, Azaria, et Misel.


Dies 23

Felicemque sacrum gemino dignumque ministro.
Nona docet, Fortunatumque, et Achillea iunctos.
 Hac etiam inuicto mundum qui sanguine temnis,
Infinita refers Georgi sancte tropea.

In ualentia ciuitate, natale sancti Felicis presbyteri, et Achillei diaconi.


Dies 24

Martyr Alexander triceno martyre letus
Ac terno, octaua Lugduni menia sancit.

 In Alexandria, natale sanctorum Corone. uirginis, uictoris, Zotice et Faustini.


Dies 25

Mox euangelico Marcus tonat ore beatus,
Septima quo capit eximium redimita morte nitorem.


In litania maiore. Et in Laubace monasterio, sancti Erminoni episcopi.


Dies 26

Sextaque pontificis recolit certamina Cleti,
Ricarioque nitet uicte cultore beate.

In Africa, honorati, Pauli, Felicis.


Dies 27

Quinta Anastasium papam celebramus; eidem
Antimus antistes digna uirtute coheret.

 In ciuitate Tarso Cilicie, natale sancti Castori. In Nicomedia, Stephani episcopi, et Antoni presbyteri.


Dies 28

Quartaque uitalem Christi pro nomine cesum
Commemorat, uitam meruit qui morte perennem.

In Pannonia, Eusebi episcopi. In Biturica, sancti Eutici, et sancti uitalis.


Dies 29

Tertia pontifices ara, meritisque dicatos
Agapium, pariterque Secundinum ueneratur.

Et sancti Germani episcopi. In Nicomedia, Prudentii, Martialis, Theodore uirginis.


Dies 30

 Martyrii Iacobus similem et Marianus honorem
Sortiti pridie, finem metantur Aprili.


Rome, depositio Quirini episcopi, Clementis, Luciani et Saturnini.



MAIUS.


Hinc Maium estiuo primum, sub sole calentem,
Que longisque ferat promenus uota diebus.

Dies 1

Maias prima sacrat Christi Doctrina Kalendas,
Frater et his Domini Iacobus micat, atque Philippus:
Hieremiasque simul uatum celebratur opimus:
 Rexque Sigismundus fuso pro sanguine regnat.
Androcusque die [a 1Kb] martyr ueneratur eodem,
Alpia quem magnum Gallorum gentibus effert.

Dies 2

Sextis hunc Nonis Athanasi magne refulges,
Arria quo primum periit uictore colubra.

 In Arminia ciuitate natale Ermogenis et Germani. Dedicatio sancti Petri.


Dies 3

Presul Alexander quinas et Euentius, ornant,
Theodolusque Dei pariter pro nomine cesi:
His quoque celsa crucis radiant uexilla reperte [b 1Kb] .

Et sancti Iuuenalis, Alexandri, Euenti et Theodoli.


Dies 4

Syluanus quartas, Antonia cum Floriano
Perpetua cingunt meritis uirtute decori.

In Africa natale Felicis, Urbani. Et in Cesarea, natale sancti Siluani.


Dies 5

Stelliferum ternis Christus transcendit Olympum:
 Hilarioque Arelas pollet; uienna Niceto.

Dies 6

Precelsum pridie celebrant Romana Ioannem
Templa Dei, qui pleno hausit de pectore uerbum.

Dies 7

Morte pia Nonas Iuuenalis sanctus honorat.

Augustiduno, depositio beati Placidi presbyteri.


Dies 8

Idibus octonis Mediolani urbe coruscat
Martyr precipuo uenerandus uictor amore.

Et natale Stephani et Eutici.


Dies 9

Ter centum radiant septenis Idibus una
Martyrio denique [c 1Kb] simul decorante beato.


 Rome, uia Latina, natale sancti Beati confessoris.


Dies 10

Senis Gordianus et Epimachus ob unam
Ceduntur Christi pariter laudemque fidemque:
Has quoque Iob patiendi exemplo sanctus honorat.

Dies 11

Quinas eximio antistes splendore Mamertus
Insignit, solemne Deo qui ferre litamen
Ieiunii instituit ternis sub luce diei.

Et Martini episcopi.


Dies 12

uirgo tuos colimus comites Domitilla quaternis,
Nerea, Pancratium, cum quis et Achillea sanctum,
 Primus apostolico docuit tinxitque lauacro
Quos Petrus, egregia Rome cum uirgine iunctos.

Dies 13

Seruatium ternis ueneramur in Idibus almum.

Et dedicatio ecclesie beate Marie. Et in Traiecto, depositio sancti Seruatii episcopi.


 Dies 14

Pachomius pridie, uictorque, simulque corona
Splendent, hic eremita potens, illique cruoris
Martyriique Deum socia uirtute secuti.

In Asia, sancti Maximi. In Mediolano, uictoris, Felicis et Rustici.


Dies 15

Pontifices septem Hesperiam simul Idibus ornant.

In Sirmia, natale Timothei. Augustiduno, natale sancti Proiecti episcopi.


Dies 16

Septima Timothei cum dena nomine fulget,
ueridica Paulus docuit quem uoce beatus.

In Eraclia, natale sanctorum Aquilini, Heracli et Paulini.


Dies 17

 Sextaque cum dena Peregrino martyre uernat.

In Roma, Partimi, Liberi episcopi. In Alexandria, Serapionis.


Dies 18

Quintam cum decima martyr Dioscorus implet.


Dies 19

Bis septena Pudentiana uirgine claret.

In Alexandria, natale sancti Areni diaconi. In Cesarea Cappadocie, natale sancti Pauli.


Dies 20

Cum dena terram retinet fulcitque Basilla,
Baudeliusque simul trabeatus sanguine uernat.

 Et depositio Fausti episcopi.


Dies 21

Bis sena Polius, Eutychius [a 1Kb] atque Timotheus:
Presul et hac martyrque Deo ualens uenerandus,
Augia te letis ducit per gaudia uotis.

Dies 22

Undecimam Castus sacer, Aemiliusque dicarunt.

Et translatio corporis sancte Helene uirginis.


Dies 23

Lingonicam decima Desiderius sacrat urbem
Antistes, martyrque Dei galeatus amore.

Dies 24

Donatianus Namnetes cum Rogatiano
Fratre, pio exornat fidei certamine, nona.

 In porto Romano, natale sancti uincenii. In Galliis ciuitate Namnetis, natale sanctorum Donatiani et Rogatiani.


Dies 25

Octaua Urbanus meritorum stemmate fulget,
Infula quem, doctrina simul, sanguisque beauit.

Mediolano, depositio Dionysii episcopi.


 Dies 25

Augustine, tuum commendat septima nomen,

Dies 26

Lactea quo retinent Anglorum millia uerbi
Principe, quo Christum domiti sensere Britanni.

Dies 27

Iulius hinc sextum miles martyrque uenustat.

In Alexandria, natale sanctorum Aquilini presbyteri, Euangelii.


Dies 28

Quinto Parisii Germanum turba frequentat:
Tum quoque pontificem celebrat sua Roma Ioannem.

Dies 29

Maximine tibi quarto Treuir alta coruscat.

Et depositio sancti Maximi episcopi.


Dies 30

Tertius Hucberto, papa et Felice dicatur.

 In Antiochia, natale sanctorum Sici, Palatini, qui multa tormenta passi sunt.


Dies 31

Tum pridie Petronilla Petri de germine sancto
Fulgida uirgo micat, Christi trabeaque [b 1Kb] decora:
Cantius, et Cantianus cum Cantianella
Collucent. Maium hec claudunt solemnia mensem.


Rome, uia Aurelia, natale sanctorum Processi et Martiniani.



IUNIUS.


Iunius imbrifugo [c 1Kb] estatis sub caumate feruens,
 Templa quibus festa uelet de fronde canemus.

Dies 1

Iunia origo tuum sustollit in astra nitorem
Pamphile, martyrio doctor uenerande beato.
Martyris huncque diem festum Nicomedis adornat.

Kal. Iunii dedicatio sancti Nicomedis, et sancti Claudii.

Hac quoque [d 1Kb] sanctus conscendit ad astra Iouinus.

Dies 2

Marcelline sacer, Petre et exorcista quaternis.
Nonis communem dignamque litatis ad aram:
 Lugdunique pio Blandina uocatur honore,
Quadragenaque simul clara octonaque coruscum
Cum plebe deuexit [e 1Kb] flammisque undisque monile.

Dies 3

Pergentius item Laurentiusque cruoris,
Et generis ternas gemino fulgore uenustant.
 Aureliana suum plebes recolitque Lifardum.

In Africa Quirini, Gagi, Donati, Rome Marce et Saturnini.


Dies 4

Martyr et antistes pridie sacra uota Quirinus
Accumulans, proprio Christum de sanguine placat.

Rome, natale sanctorum Expergenti, Philippi.


Dies 5

Nonis antistes fulget Bonifacius, Anglis
Editus, ad Christum Oceani qui traxit alumnos.
Frisonum puro submittens colla lauaro.

In Aegypto Marciami.


Dies 6

 Octonas Idus Ceratus episcopus ornat,
Urbem qui fulcit Gratiano principe dictam.

Niuiduno ciuitate Amanti, Luci. Et depositio beati Claudi episcopi.


Dies 7

Paulus septenas presul tuus, alta Byzanti.

Dies 8

Progenies meritumque pium quos iunxit et ara,
Gildardus senas pariterque Medardus honorant.

In Cesarea Cappadocie, Luciani martyris.


Dies 9

Quinas Primus habet, iuncto sibi Feliciano.

Passio sancti uincenti martyris.


Dies 10

Quarte Basilide, et bis deno martyre uernant.

 In Nicomedia, natale sancti Zacarie. In Antisiodoro depositio sancti Censuri episcopi.


Dies 11

Barnabas ternas exornat apostolus Idus.

Rome, natale sanctorum Restituti . . . . Et alibi Naboris et Felicis.


Dies 12

Cyrinus pridie effulget, Nazarque Naborque:
His et Basilidem [a 1Kb] festo sociamus eodem.

Dies 13

Idus illustrat Felicula uirgo cruore,
Lac Petronilla tibi, uerbum quam iunxit, et etas.

In Africa, Luciani, Fortunati, Crescentiani.


Dies 14

 Octauo Iulii et deno ante exordia mensis
uates Eliseus simul Abdiasque refulgent:
Hic quoque ualerio et Rufino martyre gaudet.

Aurelianis ciuitate, depositio sancti Aniani episcopi. Et Elisei prophete, et Felicule.


Dies 15

Septeno deno uitus cum uirgine clara
 Margarita, martyrii splendore nitescit.
Hocque Modestus [b 1Kb] , et alma nitet Crescentia uirgo.

In Sicilia natale, sanctorum Modesti et Crescenti.


Dies 16

Sedecimo Cyricus, Iulita cum genitrice
Clarescit uera Christi pietate fideque.

Et aliorum sanctorum quadringentorum martyrum.


Dies 17

Quindecimus septem quinquagenisque ducentis
Martyribus iocundam mittit ad astra coronam.


 Auiti presbyteri.


Dies 18

Quartum cum deno pretioso sanguine fratres
Marcellianus pariter Marcusque sacrarunt:
Hunc quoque Balbina lustrat meritumque decusque.

Dies 19

Geruasius ter denum Protasiusque coronant.

Dies 20

uitalisque pater natos sequitur duodeno.


Dies 21

Martyr Rufinusque undeno et Marcia pollent.

Dies 22

 Albanus decimo defendit laude Britannos:
Paulinusque Nolam meritis et nomine lustrat.

Et octingenti septuaginta nouem martyres.


Dies 23

Anglorum nono Ediltrud de germine fulget.

Dies 24

Octauo natus colitur Baptista Ioannes.

Dies 25

Septeno Romam Luceia [c 1Kb] exornat amore
Sancta pio, bis deno et bino martyre leta:
Rex quibus Aceias socio collucet honore.

Et natale sancti Amandi confessoris.


Dies 26

Sextum martyr habet Paulus simul atque Ioannes,
Germine, amore, fide, uirtute, et sanguine fratres:
 Cum quibus augusto radiat Constantia serto.

Thessalonica ciuitate, Lucie uirginis, et Auiete regis. Et sancti Saluii martyris.


Dies 27

Hesperiam quinto antistes martyrque Zelus
Martyribus cumulat iunctus denisque nouemque.

In Spaniis, Criscentis, Iuliani, Clementis et Marcellini.


 Dies 28

Presule quartus ouat, uerbi et doctore Leone.

Et uigilia apostolorum Petri et Pauli.


Dies 29

Tertius auratam sustollit ad ethera Romam
Martyrio pariter Petri Paulique beato.

Dies 30

Lemouicum pridie [a 1Kb] colitur Martialis honore
Iunius his celsum festis determinat orbem.


In Africa, natale sanctorum Timothei, Zotici.



IULIUS.


Iulius hinc flauis humeros redimitus aristis
Quos supplex, aris ueneransque colat memoremus.

Dies 1

Primus qui ueteris populi legisque sacerdos
 Exstitit incensi primusque litauit ad aram,
Aaron orditur Iulii sacratque Kalendas.
Has quoque contemptor mundi Carilefus honorat:
Saluius et sanctus Scalditum littora uisit.

Egolisma ciuitate, depositio beati Eparchii confessoris, et sancti Galli.


Dies 2

Processus sextas retinet cum Martiniano
Nonas, martyrii leto irradiante decore.

Et sancti Amati confessoris. Et sancte Monegundis.


Dies 3

Pontifices quinas Anatolius, Eulogiusque.

In Edessa ciuitate, translatio corporis sancti Thome apostoli, qui passus est in India.


Dies 4

 Lauriane, tenes meritorum nomine quartas:
Ossaque Martini tumulo mutata uenustant.

Dies 5

Domitius ternas dicat, et clarissima Ze.
Auxit martyrio cetum que iure beatum.

In Sicilia Agathonis. Et in Tonis ciuitate, natale Secundini. Et Isaie prophete, et Triphonis.


Dies 6

Eximius uatum pridie defectus in orbe
Martyrio Isaias, uirtute, atque ore coruscat.
Tranquilline simul duplici splendore refulges,
Sanctorum genitor, sanctos comitate [b 1Kb] peremptos:
Tumque Goar Christi colitur famulusque sacerque.

 Et octaua apostolorum Petri et Pauli.


Dies 7

Panteni Nonis splendet meritumque fidesque.

In Alexandria, Apollonis. Et octaua S. Martialis apostoli.


Dies 8

Octono ante Idus Cilianus, Procopiusque.
Excellent, Christum uirtute et more secuti.

 In Sicilia Pancrati. In Eraclea Ioannis et Primoli.


Dies 9

Audax septeno pariterque Anatona claret:
Nec minus et contemptor opum sacer eminet Effrem.

In Tonis ciuitate, natale sanctorum uitali et Fraterni episcopi. Theodosi episcopi et Generosi.


Dies 10

Sexto germana Christo pro sorte coronam
Progenies septena dicat, Felicitas alma
Quam genuit, gratamque Deo premisit ad aram.

Rome, Priscille et natale septem fratrum. Et sancte Petrose.


Dies 11

Martyrio quintum sancit Ianuarius, atque
 Consimili decorat Pelagia sancta nitore.
Tum Beneuentatis translata [e] montibus almi
Iusta Patris [c 1Kb] Benedicti, nunc Liger altus honorat.

Et sancti Arnulfi confessoris, et Rustici presbyteri, et sancti Sauini.


Dies 12

Hermagoram quarto supplex Aquileia frequentat,
Antistes precibus populum qui fulcit et urbem.

Et natale sanctorum Fortunati, et Armigeri, et sancti patris Arsenii.


Dies 13

Tertius Aegyptum presentat Serapioni:
Atialus et martyr celesti flore uirescit [d 1Kb] .

 In Alexandria Serapionis, Euangelii, Zenonis. Trophine uirginis. Et sancte Praxedis uirginis.


Dies 14

Antistes pridie et martyr petit ethera Focas.

Lugduno Gall. natale Iusti episcopi. Sancte Marie Magdalene. Et sancte Symphorose cum septem filiis.


Dies 15

Idibus effulgent Casianus, Cyriciusque:
Et Iacobus meritis celebratur episcopus amplis.

In Sirmia natale sanctorum Agrippini et Secundi.


Dies 16

Cum decima Augustum presignans [e 1Kb] septima mensem
 Hilarine tuo martyr nitet optime festo.

In Cesarea, sancti Pauli. Et sancti Mammetis. Et translatio sancti Iustiniani.


Dies 17

Sedecimam uotis Carthago spectat opimis;
Martyrii plebem duodecem leta frequentans,
 Scillitana simul [a 1Kb] capiti quos patria misit.

Mediolano, natale sancti Marcelli. Antisiodoro, depositio beati Theodosii episcopi.


Dies 18

Quindecimam genitrix septena prole dicauit,
Symphorosa pio pariter cum germine cesa.


Dies 19

Arsenius quartam denamque eremita uenustat.

In Spaniis natale sancti Iusti. Lugduni Gall. natale sancti Rustici presbyteri.


Dies 20

Et ternam denam [b 1Kb] Philibertus sanctus adornat.

 Et natale Petri, Amabilis.


Dies 21

Praxedis duodena effulget uirginis, atque
Prophete Danielis nomine, fine, fideque.

Dies 22

Undecimam Christo felix miserante Maria
Ornat, septeno caruit que demone, quamque
Magdala progenitam signat cognomine origo.
uandregisle tibi hac monachorum uota recurrunt.

Et natale sancte Marie Magdalene.


Dies 23

Hinc decimam preclarus Apollinaris honorat.

Rome, uia Tiburtina, natale sancti uincentii. uia Acula, natale sancti Primitiui.


Dies 24

 Mox nonam Christina, Aquila, et Niceta sacrarunt.

In Armenia ciuitate, natale sancti uictoris.


Dies 25

Octauam Iacobus Zebedei filius ornat,
Primus apostolicum uero pro Rege cruorem
Qui dedit: hunc Cucufas, Christoforusque sequuntur.

Dies 26

Septimam Adrianus tenet, Aemiliusque beati;
Marcianus cum quis simili uirtute triumphat.

In Laudacie frige, natale sanctorum Iuliani,  Felicis, Maximi et Saturnini.


Dies 27

Presbyter Hermolaus [c 1Kb] sexta martyrque coruscat.

In Syria, assumptio sancti Simeonis monachi. Et depositio sancti Aeteri episcopi.


Dies 28

Quintam Nazarius cum Celso possidet: hancque
Pantaleon martyr proprio sibi sancit honore:
 Insignem meritis Petri Paulique beatis
Presul Romanus Stephanus tum consecrat aram,
Templo que Dionysii gemmata refulget,
Signis martyrii monitus, uisisque fideque.

Dies 29

Felix, Simplicius, Faustinus et alma Beatrix,
Tricassique Lupus quartam communiter aurant.

Rome uia Puerinse natale sanctorum Simplicii, Faustini et Beatricis. Et natale sancti Felicis.


Dies 30

Abdon, et Sennem designat tertia sanctos,
Regni quos Rome tribuit de germine Persis.

Dies 31

 Martyrii pridie Fabium pia gloria texit.
Iulius hec orbi excedens solemnia linquit.


In Africa ciuitate, natalem sanctorum Secundi, Dionysii. Antisiodoro, depositio Germani episcopi.



AUGUSTUS.


Augustus demum pleno iam farre refertus,
Quis noua sacra ferat, monstremus carmine sanctos.

Dies 1

Quos ferus in mortem Antiochus cum matre subegit,
uenturo sanguen qui Christo sponte dicarunt,
Augustas retinent Machabei iure Kalendas.
 Carcere Roma Petrum celebrat uinclisque reductum:
Eusebiumque suum uercelli rite frequentant.

In Bituricas ciuitate, beati Archadi episcopi.


Dies 2

Nonarum Stephanus martyrque et papa beatus
Quarto festiue tribuit pia gaudia Rome.

Dies 3

Terno mox colitur Stephani solemne reperti,
Primus qui mortem Christi est moriendo secutus:
Gamaliel, Nicodemus, Abibon pariterque
 Inuenti, uoto fulgent et laude perenni.

Dies 4

Iustinus pridie proprio celebratur honore
Presbyter, innumeros sanctorum cede peremptos
Crudeli exquirens tumulis qui condecorauit.

Dedicatio sancti Ioannis euangeliste.


Dies 5

Nonas Casianus, Memmius, atque Osualdus
Rex pius Anglorum, merito et uirtute retentant.

In ciuitate Augustiduno, passio sancte  Affre. Et sancti Cassiani episcopi. Et dedicatio sancte Marie.


Dies 6

Idibus octonis mortem passura crucemque
Christi sancta caro etheream dedit ante figuram:
Presul et his Sixtus Rome martyrque colendus;
Iuxta et Felicissimus, Agapitusque triumphant.
[His quoque consurgunt autumni tempora leta.]

Et natale sancti Androsii martyris.


Dies 7

Septenas pariter Donatus et Afra bearunt.

In Tuscia, ciuitate Arecia, natale sancti Donati episcopi. Et natale sancti Faustini.


Dies 8

 Aethereum senis penetrat Cyriacus honorem.

Et in Nicomedia natale sanctorum Iuliani, Nazari.


Dies 9

Romanus quinis martyr, milesque refulget.

In ieiunia sancti Laurenti. Rome in cimiterio, depositio sancti Dionisi episcopi. Et sancti Martini Briuensis.


Dies 10

Quartis Laurenti merito splendescis opimo,
Ignem qui passus tortorem uincis iniquum.

Et in uia Appia Felicissimi et Ianuarii.


Dies 11

Ternis flosque decusque pium petis astra Tyburti;
 Has et Gauricus confessor possidet almus.
Rusticus ac [a 1Kb] Firmus ueronam sanguine lustrant.

Dies 12

Martyrii palmam pridie capis Euple peren nem:
Andreloque suus [b 1Kb] gaudet tunc martyr Gallus;
Edidit hunc Smyrna, Rhodani sed littora seruant.

Rome natale sanctorum Grisanti et Darie.


Dies 13

Idibus Hippolytum comitem Laurentius astris
Pro Christo parili recipit certamine passum.
Reginam meritis, uirtute fideque colendam
Tellus tum uenerans Radegundam Aquitana frequentat.

Dies 14

 Que decima et nona est Septembres ante Kalendas
Eusebium Rome sancit celebratque beatam.

In Africa, natale sancti Demetri.


Dies 15

Octaua et decima mundi lux flosque Maria,
Angelico comitata choro petit ethera uirgo.

Dies 16

Septenam denamque tenes Arnulfe sacerdos.

 In Alexandria, natale sanctorum Orionis et Agnatii.


Dies 17

Martyre sedecima effulget Mammete beato.

Et octaua S. Laurentii Martyris.


Dies 18

Agapitus quintam decimam certamine sancit


Dies 19

Magnus et Andreas quarta denaque coruscant,
Septem nonaginta et quingenti comitantur
Quos pariter sancti: simul hos bis mille sequuntur.

Et sancti Magni martyris. Apparitio sancte crucis. Et natale Alpiniani confessoris.


Dies 20

Et ternam denam [c 1Kb] Filibertus sanctus adornat.
 Tertia post denam Samuele excellet, ab ipsis
Quem Domino cunis genitrix deuota sacrauit.

In Alexandria, natale sancti Dioscori. Et in Toronico castro, sancti Maximi confessoris.


Dies 21

Martyris hinc duodena Priuati sanguine uernat.

In Lucania prouincia natale sanctorum ualentini, Leonti.


Dies 22

Undecimam Rome Timotheus passus honorat:
Eduatumque suum celebrat plebs Symphorianum,
Mater quem Christo pariter moritura dicauit.

Dies 23

 Lucius et Ptolomeus denam uirtute cocorant:
Ornantur Rhemis Timotheus, Apollinarisque.

Dies 24

Bartholomeus nonam exornat retinetque beatus,
India quo doctore Dei cognouit honorem,
Herculis et Bacchi insanis uix eruta sacris;
Nunc illum fama est uaria pro sorte sepulcri,
Aeoliam Liparen, Beneuenti et templa tenere.
Tum quoque Genesio resplendet martyre Roma:
Audenum tumque pium Rothomagus honorat.

Et sancti Genesii. Et sancti Apptati presbyteri.


Dies 25

 Octaua hinc Arelas celebrat te, sancte Genesi.

In Spania, natale sanctorum Iusti et Pastoris.


Dies 26

Martyrio septenam Ireneus et Abundius ornant.

Rome, in cemeterio, natale sanctorum Basille et Maximi. Quintini martyris.


Dies 27

Rufe tuos recolens ostendit sexta triumphos.

 In Campania, Capua, natale sancti Rufi. In Galliis, ciuitate Arelate, depositio sancti Cesarii episcopi.


Dies 28

Hermen quinta probat felici morte beatum.
Ecclesie lumen, populis sacra norma fidelis,
Africa quo pastore, orbis doctore coruscat,
Augustine Pater, festo celebraris eodem;
Aurea quem seruant Italis nunc templa sepultum.
Sanctonis alta sui uibiani hac fulget honore.
Urbs Alemannorum [a 1Kb] recolit Constantia sanctum
Hac quoque Pelagium fuso pro sanguine clarum.

Et natale sancti Augustini episcopi. In  Africa, Faustini. Rome, natale sancti Ermis martyris. Auerni, Iuliani martyris.

Preco Dei, uerbi uox et baptista Ioannes,

Dies 29

Quem effera saltanti tribuerunt iussa puelle;
Insignit quartam meritorum laude perenni.
uirgo Sabina simul Rome sua templa reuisit.

Dies 30

Tertia Felicis nitet Adauctique [b 1Kb] cruore.
Paulinus pridie Treuerorum menia lustrat,
Exsilio antistes uero pro dogmate clarus.

Et depositio sancti Eladi episcopi.

Augusti his demum clauduntur limina festis.



SEPTEMBER.


 Miti September pregustans pocula Baccho,
Quos aris uenerando colat memoretque canemus.

Dies 1

Pontifices Rhemis insigni nomine fulgent
Sixtus, Sinicius, meritis, uitaque Niuardus.
Legifer heredem proprii quem liquit honoris:
Promissam populo terram qui forte per astra,
Per loca, per celsos montes distinxit et urbes,
Septembres Iosue tenet orditurque Kalendas.
Priscus et has martyr trabeatus sanguine lustrat.
 Presul et his Senonum Lupus ede coruscat ab alta.
Has et uerene [c 1Kb] rutilant solemnia sancte.

In Campania, natale sancti Prisci martyris. Et alibi, natale sanctorum Sisinni, et uictoris episcopi.


Dies 2

Quartas hinc Nonas Lugdunum Iustus honorat.

 In Nicomedia natale sanctorum Zenonis, Gurgoni, Theodore.


Dies 3

Ternis Antonine puer martyrque triumphas:
Tunc et Aristeus antistes de morte beatur.

Dies 4

Legis diuine lator susceptor, et auctor,
Colloquio, uisuque Dei dignate frequenti,
Precelso pridie tumularis monte Moyses,
Nulli post licuit cuius cognoscere bustum.
Tunc etiam Cabilon [d 1Kb] Marcelli sanguine uernat.

Et natale Aresti episcopi.


Dies 5

Nonis Ferreolus cum Ferrucione refulget;
Donatus Capuam, pariterque Arcontius ornant.

In Porto Romano natale sanctorum Taurini, Aristosi.


Dies 6

 uates Zacarias octonas obtinet Idus.

Rome uia Salutaria natale sancti Eleutherii episcopi.


Dies 7

Antistes septenas seruat Euortius, atque
Regali insignis Clodoaldus stirpe sacerdos.

Et natale sancte Regine martyris, cuius gesta habentur.


Dies 8

Qua Deus humanam suscepit uirgine formam
Illustrat senas ortus de luce Maria.
Martyr et Adrianus Romam tum sanguine comit.

Dies 9

Gorgonius quinas fama meritisque retentat,
Rome quem passum [e 1Kb] uenerans nunc Gallia poscit.

Dies 10

 Sosthines et uictor quartis memorantur, eamdem
Christi pro regno sortiti et laude coronam.

Rome, depositio beati Hilarii pape, per quem uictorius ordinem paschalem composuit.


Dies 11

Protus et hinc ternas fraterque Hyacintus honorant,
Qui Eugeniam pariter legem docuere sacratam.
Has simul et [f 1Kb] Felix cum felici morte dicauit,
Martyrio Regule sancto pariterque beate.

Dies 12

Martyr mox pridie celsum petit ethera Syrus [g 1Kb] .

 Lugduno ciuitate, depositio beati Sacerdotis episcopi.


Dies 13

Idibus abba nitet merito et cognomine Amatus.

Andegauis ciuitate, depositio sancti Maurilionis episcopi. In Alexandria, Natale sancti Theodori episcopi.


 Dies 14

Octono et decimo Octimbrem uocitante futurum,
Exaltata crucis fulgent uexilla relate,
Perside ab indigna uictor quam uexit Heracleus:
Corneliusque suam uirtute et sanguine Romam
Antistes fulcit; Cypriano leta coruscat
Carthago insigni doctore et martyre, totum
Ecclesie scribunt cuius sacra dicta per orbem:
Presulis hic etiam meritum celebratur Eparci.

Dies 15

Septenum denum Nicomedes presbyter ornat,
 uirgo, tuus, Petronilla, comes, martyrque beatus.
Pontifices ara, meritis, uitaque colendi
Carnutes Leobinus, Aper Leucosque tuentur.

Et depositio Albini episcopi et sancti Nicomedis.


Dies 16

Hinc sexto deno Martinus papa beatur.
Eufemiamque pio sanctam ueneramur amore.
Lucius hoc simul excellet cum Geminiano;
Condecorat pariter passos quos laurea Christi.

Et natale sanctorum Lucie et Geminiani.


Dies 17

Lambertus quintum denum uirtute coronat;
Factio quem cesum semper tremebunda pauescit.

 Et sancti Paulini episcopi.


Dies 18

Ore, fide antistes, signisque et sanguine martyr
Methodius quartum denum celebrandus honorat.
Aequatura diem solitum mox libra coheret.

In Alexandria, natale sancti Trophimi.


Dies 19

uirtutis specimen patiendi, et forma decusque
Martyrii Eustachius terno denoque triumphat.

In Galliis, ciuitate uienna, natale sancti Ferioli martyris.


Dies 20

uirgoque bissenum Fausta atque Euilasius ornant.
 

Et uigilia Matthei apostoli.


Dies 21

Deseruit Christo mundi qui lucra uocante,
Undecimum Mattheus euangelico ore sacrauit.

Passio sancti Matthei apostoli.


Dies 22

Mauricius denum socia legione coronat.
 Effuso mortem pariter que sanguine uicit.

Et sanctorum Thebeorum Mauritii et sociorum eius numero sex millium sexcentorum sexaginta sex.

Emmeramus [b 1Kb] cum socio comitatur honore,
Quem gens insignis Britannia uoce reposcit.

Dies 23

Nonum Tecla tenet roseo perfusa cruore;
Liberiusque dicat Romanam papa per urbem
Leuita et Socius merito splendescit honore.

Tecle uirginis, et Ianuarii episcopi, et Socii diaconi.


Dies 24

Octauum sterili conceptus uentre Ioannes,
Andochiusque sacrat martyrque et presbyter almus;
 Quem Tyrsus Felixque pari comitantur amore.

Dies 25

Septeno Lupus antistes Lugduna reuisit
Menia, deuote pastor memorabilis urbi.
Ambiana micat Firmino martyre plebes.

In Asia, sancti Eucarpi. Et alibi, depositio sancti Marci.


Dies 26

Sexto martyr ouat Cyprianus, uirgo beata
Quem Iustina Dei fecit cognoscere regnum,
Artibus insanis tandem feriisque relictis.

Et depositio sancti Eusebii episcopi.


Dies 27

Quinto cum fratre excellet Cosmas Damiano:
Antimus hos sequitur, Leontius, Euprepiusque
 Quinum, Christe [c 1Kb] , tibi sertum qui morte dicarunt.

Et sancti Eleutheri.


Dies 28

Faustus [d 1Kb] , Martialis quartum et Ianuarius ornant
Martyrii trabea simul et certamine clari.

Dies 29

Aetherea uirtute potens, princepsque superne
Militie Michel terno sibi templa sacrauit.

Depositio sancti Saloni episcopi.


Dies 30

Interpres legis ueterisque noueque probatus,
Instructor doctrine, heresis damnator inique,
 Hieronymus pridie Septembrem claudit ouantem.



OCTOBER.


Spumanti musto pomisque Octimber onustus,
Quis pateras calathosque ferat sanctos memoremus.

 Dies 1

Francos qui primus docuit domuitque feroces
Remigius, proprio Octimbrem presignat honore:
Germanusque simul doctrina insignis et actu,
Tum propriam munit meritis Antisiodorum [a 1Kb] ;
Qui Oceano fidei refugas, et dogma nefandum
Reppulit, et signis te Picta Britannia texit.
Hos uirtute Bauo et sancto comitatur honore.

Et sancti uedasti.


Dies 2

Mox sextum Nonatum Leodegarius ornat,
Seditione potens quem dux populusque peremit.

 In Galliis, ciuitate Atrauentinse, passio sancti Leodegarii martyris.


Dies 3

Euualdi meritis, gente, et cognomine, et ara,
Doctrinaque pares, quintum sibi morte dicarunt.

Et natale sanctorum Eusebii, Ponti et Leonis.


Dies 4

Marcus, Marcianusque suo implent munere quartum,
Germine, martyrio, natura, et funere fratres.

Dies 5

Ternas tum Nonas Apollinaris honorat
Presul, templa frequens cuius Rauenna coronat.

 In Aegypto natale sanctorum Forti diaconi, et Flauiane uirginis.


Dies 6

uirgo Fides pridie hinc felici morte triumphat.

In Africa Rogate, Saturnine, Faustini, et sancti Pardulfi confessoris.


Dies 7

Pontifices Nonas Linusque, Marcusque retentant

Natale sanctorum Marcelli et Apulei, et natale sancti Marci episcopi.


Dies 8

Octono ante Idus Demetri sancte bearis,
Nomine pro Christi tortores passus iniquos.

Dies 9

Exemplum fidei, parendi et norma salubris,
 Excelsi Patris primum cognomine dictus,
Gentibus inde Pater celesti sorte uocatus,
Septenas Abraham sancit retinetque beatus.
His quoque martyrio insigni trinoque coruscant
 Orbem templa suo lustrantia lumine cunctum
Dionysius, ethereo qui splendet honore:
Gallia doctorem, Paulo instituente [b 1Kb] , beatum
Quem meruit, gemino comptum iunctumque ministro.
Domninoque Itali claro cum martyre fulgent.

Dies 10

Senas iustitie titulis Lot sanctus adornat.
Cassius et Gereon, uictor, Florentius atque,
Martyrii comites plebs tum coniuncta triumphat.

In Africa, Eusebii, Heracli, et alibi, Sereni,  et Crescenti, et translatio corporis beatissimi Martialis.


Dies 11

Quinas mox Taracus, Probus, Andronicusque coronant,
uirtutis, mortisque pares quos gloria reddit.

In Acerno Sicilie, natale sanctorum Fausti, Ianuarii.


Dies 12

Idus tam quartas meritis Edistius auget,
Urbs Rauenna suo celebri quo martyre pollet

In Campania ciuitate, natale sanctorum Fortunati et Prisciani.


Dies 13

Ternas Marcellus, Faustus, Ianuarius implent.
 Tum quoque Petre tibi, Dionysique sacratum
Templum; et Chrysantho, Darieque coruscat et ara,
Tulpia cum plano quo preminet equore castrum.

In Spaniis, Corduba ciuitate, sanctorum Fausti et Marcie. Lemouicas dedicatio sancti Saluatoris, et sancti Geraldi confessoris.


Dies 14

Callistus pridie antistes martyrque tropeo
Precellens, multo et comitatus martyre fulget.

Rome, uia Aurelia, in ciuitate, natale  sancti Calixti episcopi.


Dies 15

Idibus inde tibi Maurorum turba uocatur,
Agrippina animis pariter que leta beatis
Militiam Christo uirtute et morte dicauit.

In Capua, uia Aurelia, natale sancti Fortunati.


 Dies 16

Septeno denoque Nouembrem qui uenientem
Presignat, Gallus colitur confessor; et una
Bis centum et decies septem memorantur, iniquus
Quos furor ob Christum simili mactauit honore.

In Africa, natale sanctorum Nerei et Saturnini.


Dies 17

Sedecimum sacer antistes Florentius ornat.

In Mauritania, natale sanctorum Donati et Des . . .


Dies 18

Lucas ter quinum festo officioque dicatum,
Monstrat, Paule, tuo Christum sermone locutus.
 Regni calcatrix iuxta et Triphonia claret.


In Oriente, translatio corporis sancti Luce euangeliste.


Dies 19

Beronicus bis septeno atque Pelagia fulget;
Quos pariter quadraginta atque nouem comitantur.

In Antiochia Syrie, natale sanctorum Pelagie, et aliorum quadraginta octo.


Dies 20

Ternum cum deno Caprasi martyr honoras.

Dies 21

Presbyter Asterius duodeno luce coruscat
Egregia, multos docuit qui uincere sanctos,
Undique bella piis duram minitantia mortem:
 Hunc et Hilarion eremi bonus accola comit.
Tunc numerosa simul Rheni per littora fulgent
Christo uirgineis erecta tropea maniplis
Agrippine urbi, quarum furor impius olim
Millia mactauit ductricibus inclita sanctis.

Dies 22

Undecimum festo Philippus episcopus auget:
Hermes hoc ipso [a 1Kb] nitet, Eusebiusque beatus.

In Thracia ciuitate, passio sancti Leodegali, et sancti Philippi episcopi.


Dies 23

Seuerine, tuos decimo sacer inde colonos
Inspectas, primi radians de culmine templi.

In Traianopoli Seueri et Donati.


Dies 24

 Nono quadrageni effulgent sexque triumpho
Rome, militia et sancto certamine clari.
Martinumque [b 1Kb] suum celebrans uertanus adornat.

In Nicomedia sancti uitalis, Felicis et uictoris.


Dies 25

Octauum Crispinus habet cum Crispiniano,
Flammas qui passi seuum uicere tyrannum.
Gemmas martyrii geminas ueneramur eodem,
 Chrysantum, Dariamque, nouo quos munere Christi
Roma nunc uectos, tumulis Noua Cella uenustat.
Qua Rheni celsis succedunt equora siluis.
Hilarus hic etiam nitet amplo presul honore.

Eodem die natale sancti Frontoni episcopi et confessoris.


Dies 26

Pontifices fama, signis, tumulisque coruscos
Septimus ostendit, uero de nomine Amandum,
uedastumque, simul meritis et tempore iunctos.

In Nicomedia natale sanctorum Luciani,  Marciani. Translatio corporis sancti Amandi.


Dies 27

Hinc sextum martyr pugnans uincentius ornat:
Christete hoc pariter, Sabinaque uirgo triumphat.

Et uigilia apostotorum Simonis et Iude.


Dies 28

Simonis et Iude precellet quintus honore,
Quos opulenta Deo Persis mittente receptos,
Fidos martyrio et signis tumulare patronos
Promeruit, fidei cultrix si deinde fuisset.
Cesare nata micat Decio hic Cyrilla, beatis
uirgo animis, et cui Decius haud editor esset.
 Hic etiam Matrone colitur per littora Faro.

Dies 29

Presbyter hinc retinens quartum Zenobius ornat.

In Luciana, natale sancti Quintini et Feliciani.


Dies 30

Terno Marcellus Christi galeatus amore,
Centuriam celo dignam geminaque sacrauit,
Martyribus bis centum et bis denis comitatus.

Et translatio corporis sancti Saturnini episcopi.


Dies 31

Quintinum pridie celebrant sua gesta beatum;
Qui insigni et uario ob Christum certamine uictor,
 Octimbrem clauso componit in orbe ruentem.


Et sancti Foilnani martyris.



NOuEMBER.


Nunc quoque quis longa uigilet sub nocte Nouember,
Quos igilando canat promemus carmine sanctos.

Dies 1

Cesarius prima designat fronte Nouembrem,
 Eximio cuius letatur Roma triumpho.
Mensis et hic reliquos stellato uertice uincens,
Uno omnes sanctos celebrans coniungit honore,
Regia quos celi pariter retinetque fouetque.
Quartis, uictorine, sacer martyrque bearis [a 1Kb] .

Dies 2

Nonis: his etiam fulgent Iulianus, hisque Benignus
Presbyteri fulgent uirtute et sanguine clari.

Dies 3

Ternis Germanus, uitalis, Cesariusque,
Theophilusque pari collucent lumine festi.

 In Traiecto, depositio sancti Huccuberti episcopi.


Dies 4

Presul hinc pridie Ruthenos Amantius ornat

In Africa, natale sanctorum Primi, Perpetue et uictoris.


Dies 5

Nonis Zacarias uates, templique sacerdos
Eminet, ablatam [b 1Kb] nati qui munere uocem,
uatis et officium prisco de more recepit.
Hasque sacer Felix, monachusque Eusebius augent.

Et sancte Marie et Secunde.


Dies 6

Idibus octonis martyr Felix celebratur.

In ciuitate Redonis Gallie, depositio sancti Melani episcopi, et sancti Leonardi  confessoris.


Dies 7

Septenas Amarante pia de morte sacrasti:
Has quoque Willebrordus habet, quo principe plebis
Fresonum multi Christum sensere uocantem.

In Nicomedia, Rogati, Donati, Primi et Iulie.


Dies 8

Senas ornantes Idus merito atque cruore,
Claudi, Castori, Simplici, Symphoriane [c 1Kb] ,
Et Nicostrate, pari fulgetis luce corone.

In Nicomedia, natale sanctorum Eusebi et Eustasii.


Dies 9

 Quine mox Idus Theodoro martyre uernant.

Dies 10

Quartis Modestus, Florentia, Tiberiusque
Trino martyrio trino pro nomine fulgent.

In Antiochia, natale sanctorum Demetri episcopi. Rome, depositio sancti Leonis episcopi.


 Dies 11

Menas sanctus ouat ternis uirtute fideque.
Confessor merito, officio, et sermone Sacerdos,
Atque fide Martyr, lato famosus in orbe
Martinus, uotis, festoque uocatur eodem.
Exsilium, flagella, minas, tormenta necemque
Pro Christo perpessa simul Domitilla triumphat.

In Galliis ciuitate, dormitio sancti Martini episcopi. Et sancti Menne.


Dies 12

Agrippina tuus pridie excellit Cunibertus:
Leonium Sequane recolunt quoque littora sanctum.

In Cesarea Cappadocie, natale sanctorum  Germani et Eusebii.


Dies 13

Idus tunc heres tuus, o Martine, retentat
Bricius exsilio, lacrymis, signisque probatus.

Et in Malbod., translatio corporis sancte Aldegundis.


Dies 14

Octauam decimamque Decembres ante Kalendas
Clementinus habet, Theodotus, Philominusque,
Hac pariter passi tortoris iussa cruenti.

In Heraclea ciuitate, natale sanctorum Clementini, Heracli. Ipso die passio sancti Iusti.


Dies 15

Septena Eugenius, martyr denaque nitescit.

 In Africa ciuitate, natale sanctorum Saturnini et Demetri, et sancti Cesarii.


Dies 16

Eucherius sextam cum dena, Gregoriusque
Implent, Lugduni hic, Neocesaree ille sacerdos.

In Capua, natale sanctorum uitalis et Ianuarii.


Dies 17

Quindecima antistes Ligeris per littora, perque
Festiuos populos [d 1Kb] , Anianus laude coruscat
Aeterna, merito, signis, prece, consilioque
Urbem qui propriam hostili de clade redemit.


 In ciuitate Hierapoli, natale sanctorum uictoris, Alphei et Romole.


Dies 18

Hesychius martyr quartam denamque coronat,
Romanusque, urbs Antiochi quis leta recurrit.

 In Cesarea, uictoris, Maximi et Marciani.


Dies 19

Tredecimam Felicianus cum Seuerino
Cumque Exuperio, fidei certamine sancit.

In Cesarea, Ianuarii, uitalis, Marciani. Augustoduno [a 2Kb] , Simplici episcopi.


Dies 20

Pontiane tibi duodenam Roma dicato
Obsequio sacrat, antistes martyrque beate.

In Spaniis, natale sancti Maximi presbyteri.


Dies 21

Abba Columbanus undenam sibi seruat, ab ipso
Oceano multis uite qui dogmata sancte
Religione pia sparsit, sermone, manuque

Et uigilia sancte Cecilie.


Dies 22

 Cecilia illustrat denam mox sancta nitore
Perpetuo, claris semper uulganda tropeis,
uirgo hinc cognato, sanctoque hinc fulta marito.

Rome, passio sancte Cecilie uirginis.


Dies 23

Nonam Papa tenet Clemens certamine, et altis
uirtutum titulis, mortem qui passus in undis,
Repperit exstructum diuino munere [b 1Kb] templum.
Tum quoque septena genitrix cum prole, beato
Precellens radiat Felicitas alma triumpho.
Hicque suos [c 1Kb] Trudon mundi contemptor adornat.

Dies 24

 Chrysogonus meritis octauam et funere sancit.

In Blauia, sancti Romani.


Dies 25

Septenam Petrus antistes martyrque uenustat,
Urbis Alexandri populus quo preduce fultus
Errorum curuos spernit cecosque meatus.

Dies 26

Sextam Line sacras roseo de sanguine papa

Et Siricii et Cassiani.


Dies 27

Martyrio quintam Agricola et uitalis honorant.

Seueri et Beati episcopi.


Dies 28

 Silas, Paule, tuus quartam comes auget et ornat.

Theophini et Iulii.


Dies 29

Ternam, Saturnine, tibi, Mauroque dicamus.

 Item Saturnini, et Sisinnii, et Chrysanthi, et Darie.


Dies 30

Andreas pridie precellet apostolus, amplis
uirtutum fulgens radiis, titulisque per orbem,
Qui indomitos uerbo signisque subegit Acheos.
Brumalem hec claudunt populorum uota Nouembrem.



DECEMBER.


Anni supremum dicemus tempore mensem,
Quorum festa colat breuibus referatque diebus.

Dies 1

Eligius Nouiome tibi sub luce Decembrem
Prima designat condigno presul honore.

Dies 2

 ueri, Securique micat Nonarum sanguine quartus.

In Mauritania, sancti Saturnini, et Fortunati, et Maximi.


Dies 3

Africa Cassiano libat sub martyre ternis.

In Africa, natale sancti Ioannis, Stephani et uictoris.


Dies 4

Tum pridie cum uictorio precellet Heracleus.

In Laodicea metropoli, Felicis et Metrobi, et translatio sancti Benedicti abbatis.


Dies 5

Dalmatius martyr Nonas, Crispinaque seruant.

In Africa, natale sanctorum Candoris, Priuati, Fulgenti, et sancti Amanti.


Dies 6

 Octonas Idus Nicolaus episcopus ornat.

In Africa, natale sanctorum Fortunati, Hermogenis, et Rogati.


Dies 7

Septenas retinet Polycarpus cum Theodoro.

Rome, natale sancti Eutyciani episcopi. Et octaua sancti Andree apostoli.


Dies 8

Eutyciane, nites senis felici papa cruore:
Has quoque Zenon habet coniuncto martyr honore.

Eusebii episcopi, Urani episcopi, et Successi episcopi.


Dies 9

Sebastianum quinis celebramus ab Urbe
Translatum, proprio quo Gallica rura patrono
 Exsultant, ingens templum cui surgit et ara:
Antiquosque nitent equantia culmina fastus.
 Has quoque uirgo sibi meritis Leucadia sancit.

In Alexandria, natale sancti Donati, ualentine.


Dies 10

Eulaliam sancto quartis ueneramur amore,
Hispaniam Emeritam cuius cruor ossaque seruant.

Et natale sancti Damasi pape.


Dies 11

Romulide Damasi [a 1Kb] ternis solemnia pape
Occurrunt, parilemque simul uictoricus, atque
Fuscianus [b 1Kb] habent festi uotique nitorem
Ambiana uirent quorum nunc rura cruore.

Rome, natale sancti Capitulini, et Pretextati. In Spaniis, sancti Eurici.


Dies 12

 Hermogenes, Donatus, bis denique coruscant
Tum pridie et bini, coniuncto sanguine, sancti.

In Spaniis ciuitate Almerita, natale sancti Hermogenis.


Dies 13

Idus Syracusa tibi, Lucia, dicauit,
Paschasium Christi pro nomine passa tyrannum,
Spiritus immobilem quam sanctus fecit iniquis
Esse uiris: Iudoch pariter colerisque sacerdos
Egregie, Oceani cedunt cui sepe procelle.

Dies 14

Nonum cum decimo Iani de more Kalendas
 Qui uocat, antistes Nicasius auget honore:
Spiridionque die presul celebratur eodem.

Lugduni Galliarum, sancti uiatoris episcopi.


Dies 15

Octauum cum deno Maximine retentas,
Aureliana ferax prebent cui rura lyeum.

Dies 16

Terni septeno et decimo pueri memorantur,
Impia qui Assyrii temserunt iussa tyranni,
Quorum nec crepitans ualuit terrere fidelem
Constantemque animum fornacis flamma furentis.

Aurelianis ciuitate, sancti Maximi episcopi.


Dies 17

 Ignatius sanctus deno sextoque triumphat,
Antiochene urbis pastor, martyrque, ferarum
Quem dentes panem uiuum fecere: sequuntur
Quem fuso ob Christum Rufus, Zosimusque cruore.

Et sancti ualentini.


 Dies 18

Quindecimus demum [c 1Kb] Moysetis sanguine uernat.
Hinc Phebum duplici Capricornus sidere gestat.

In Africa, natale sanctorum uictoris, Honorati et uincenti.


Dies 19

Quartum cum deno Zosimus, Dariusque [d 1Kb] coronat.

In Nicea ciuitate Bithynie, Zosimi, et Pauli.


Dies 20

Terno cum deno antistes, Zeferine, coruscas.

Natale sancte Thecle.


Dies 21

Translati Thome celebrat duodenus honorem,
 Aurea quo structore Dei cognoscere honorem
India promeruit, signis commota [e 1Kb] tremendis.


Dies 22

Undecimum celebrat triceno martyre Roma.

In Antiochia, natale sancti Basilei.


Dies 23

uictoria Christi decimus de uirgine fulget.

Rome, natale sanctorum Urbani, Cornelii et uictoris.


Dies 24

Nono uenture cumulantes munera luci,
Lumina, peruigilesque aras et templa paramus:
 uirginibus quadraginta hic splendet quoque, celo.
Que dignam uitam uoto et uirtute dicarunt.

Dies 25

Octauo serui dignatus sumere formam,
Errantemque hominem ueniens reuocare Creator,
Partu uirgineo mortales induit artus,
Eugeniam quoque tum memoramus, Anastasiamque.

In Bethlehem, natiuitas Domini nostri Iesu-Christi.

Consimili Christum comitatus mente, fideque,

Dies 26

 Septimus hinc Stephano Leuita et martyre primo
Excellet, natum Regem passumque, beata
Qui uita Dominum pugna est et morte secutus.

Dies 27

Dilectus Domini, uerbi inspectorque diuini [f 1Kb] ,
Pectore de Christi fontem qui haurire perennem
 Promeruit, sextum sancit lustratque Ioannes.

In Epheso, assumptio sancti Ioannis euangeliste.


Dies 28

Uberibus matrum rapuit quos dira cupido,
Regnandique sitis, Christum dum perdere natum
Herodes cupit, infantes quinto ueneramur.

Dies 29

uates rexque pius, diuine et stirpis origo,
Insignit quartum Dauid sermone fideque:
Urbsque Arelas Trophimo gaudens pastore coruscat.

In Africa, natale sanctorum Saturnini, Honorati et Felicis.


Dies 30

Mansuetus ternum simul et Florentius ornant [a 1Kb]

 Et natale Sereni.


Dies 31

Syluester pridie Romanam papa per urbem
Letantes populos uotis sibi subdit amicis,
Pontificum primus tranquillam cernere pacem
Qui meruit, dominosque orbis purgare lauacro.
uirgo Columba simul palmam uirtute perennem
Percipis, effuso Christum comitata cruore:
Cumque Potentiano, Sabinianus eodem
Occurrit festo, equales ara atque triumpho;
Urbem qui Senonum primi docuere patroni
 Hec tandem claudunt extremum festa Decembrem.



CONCLUSIO.



       [b 1Kb] Hec nunc, Christe, tuo Deus,
   Conscripsi breuiter munere carmina,
Constans expetiit que studio peruigili fides.

      His digesta micant simul
   Celestis patrie et militie agmina,
Summo perpetui que radiant ethere luminis.

      Quorum te ueniam prece
   Indignus rogitans obsecro criminum:
Multo supplicii namque premor perpetui metu.

      Trinis ecce decenniis
   uitam dego miser; quintus et insuper
 Aeui curriculis orbis adest atque meatibus.

      Me nunc nil recolens boni
    Egisse atque pii, concutior nimis;
Cure nam stimulant horribiles mentis ad intima.

      Lapsum iam releua, Pater,
   Tandem et preteritis exue sordibus,
Squalet conscia quis mens, nimiisque angoribus tremit.

      Sanctorum retuli canens
   Hic certamina, preclaraque martyrum
uexilla ante oculos constitui, signaque ouantium.

      Horum glorificat, Pater,
   Sanguis te, iugiter mors loquitur pia:
uiuunt namque tuo presidio et luce perenniter.



[c 1Kb] HYMNUS IN OMNES SANCTOS.



 Christe, celorum modulans caterua
Quem canit, laudat sitiens, cupitque,
Consonas laudes, petimus clientum
   Cerne fauendo.

Te chori Regem celebrant superni,
Ciuium turme et recinunt piorum;
Celsa quos celi retinens coruscat
   Aula, fouetque.

Patriarcharum ueneranda teque
Turba collaudans iugiter beata,
Percipit uite sitiens perennis
   Munera semper.

Te prophetarum resonant loquentum
Spiritus; missi quoque te per orbem
Predicant uerbi pariter ministri
    uoce manuque.

Martyrum sanguis simul et triumphans
Cum sacerdotum tonat ore; casta
uirgines iungunt uidue et canoris
   Tympana sistris.

Omnis ostendit Dominum docetque
Te poli summo radians in axe
Ordo, te serui canimus fideli
   Cordis honore.

Tu libens nostrum petimus reatum
Solue, tu castam famulis piamque
Mentis aspirans cumula benigno
   Munere laudem.

Gloriam celi tibi uox perennem
Reddat exsultans, Pater, atque Nate,
 Spiritus, regno quibus alme compar
   uiuis eodem.





INCIPIT DE DUODECIM MENSIUM NOMINIBUS, SIGNIS AERISQUE QUALITATIBUS.


 Nominibus mensum que sit rationis origo,
Annum bis seno uoluunt qui sidere magnum,
Que illustrent pariter duodenas signa Kalendas,
Quid connexa ferat mensum discretio terris,
Quos usus generet cultus, quos formet habendi,
Seruato breuiter referemus in ordine, lector.



DE IANUARIO.


Quem primum mensem seruari Iulius anni
Decreuit, Iani effertur cognomine regis,
Saturni gentem Latio qui rexit, et urbem
Laurentum sceptris populoque et legibus auxit.
Huic gemino presunt Capricorni sidera monstro,
Bis duodena uno pariter splendentia signo.
Tum tempus campis lepores lustrare niuosis;
 Artibus et uariis pictas captare uolucres,
Per campos uolitant collesque et flumina circum.
Dum capus, accipiterque placet, curisque solutis
Per brumam genio uacat indulgere, domique
Diuersos usus ueri proferre futuro.
Nam neque tum ceruos ceruasue agitare fugaces,
Nec spumantis apri lato configere ferro
Armos, ex usu est: borea cohibentur, et artus
Exesos macies stringit tenuatque ferarum.
Semina nec cultis facile est committere terris;
Urit cuncta gelu, et glacies riget horrida campis.
Robora tum siluis prodest et fissile lignum
Cedere; tum domibus classique aptare secures.



DE FEBRUARIO.


 Anni quo numerum regnans Pompilius auxit,
Quo sacra dira urbem solitum lustrare togatam,
Inferni Febru retinemus nomine dictum.
Bis sex hunc stellis astrum presignat Aquari:
Cum tamen australi celo demittere nimbis
Cernitur, hec fulget tricenis ignibus unda.
Hunc hiemis uerisque tenent confinia mensem;
Frigore nuncque riget, nunc uere mulcet amico.
Tum tempus tractis terram proscindere aratris,
Semina et hinc sulcis prodest mandare secundis;
Hordea tum campis serimus peregrina per agros;
Postquam candet auis pietatis nomine prestans:
uitibus hinc cultum mos est adhibere putandis,
Sarmentisque nouas gemmas proferre recisis.
Incipiunt salices nodis canescere glaucis;
 Tum primum et coryli nucibus frondere futuris.
Tunc canibus ceruas spiculisque agitare repertas,
Ac ualido aprorum prefigere corpora ferro,
Informesque canis ursos lustrare sub antris
uenantum de more [a 1Kb] placet: tunc piscibus altas
Prestruere aggeribus piscoso in flumine sepes.



DE MARTIO.


Martius exortum statuit cui Romulus anni,
Marte tenet ductum, bellorum principe, nomen:
Quem auctorem generis Remo cum fratre Quirinus
Credidit esse sui; duplicis cui sidera Piscis
Presunt, tricenis senisque [b 1Kb] micantia flammis.
Hunc mensem iucunda fouent exordia ueris;
Qui mare, qui terras specie tranquillat amena:
 Aestus Oceani hoc primum consurgere magnos,
Nauibus et pelagi diffundier equora pictis
Cernimus, atque nouos conscendere flumina pisces:
Garrula per sudum uolitans tum stridet hirundo,
Aereasque grues campis residere, satisque
Anseris inuisum decedere cernimus agmen.
Sepibus hinc hortos primum munire nouandos.
Immundoque fimo et rastris [c 1Kb] componere tempus,
Diuersa et propriis committere semina sulcis.
Tum ceruas, capreas, lepores lustrare uoluptas
Imperat: hinc apibus sedes statione parande
uere suo, cum iam stabulis exire reclusis
Inuitat stimulans prolis mellisque cupido.
Deque locis steriles primis tum ferre radices
Arborum, et ignotis scrobibus deponere suetum.
 Plantas quin etiam fecunda ex arbore lectas
Arboris alterius natus de germine cortex
Accipit, inque sinu ferro patefactus ad unguem
Continet; hoc leti surgunt de semine fructus.



DE APRILI.


Quem ueneri sacrum et proprium dixere priores
Mensem, hoc quod uigeat demulcens cuncta uoluptas,
Nomine de Graio ductum uocitamus Aprilem:
uel mage quod terras brumali frigore clausas
In uarios aperit fetus, cogitque fouendo,
Romano tantum excellet sermone uocatus.
Stellet huic Aries ternis denisque coruscat,
Signorum obliquo qui fulget in ordine primus.
 Huic letos crines iucundaque tempora Phebus
Floribus ac uiridi primum de fronde uenustat.
Hoc nam cuncta suos erumpunt germina partus;
Hoc campi silueque et prata recentia mense,
Gramine, fronde, satis, uariis uernantque frutetis,
Ad pastumque greges mittunt presepia cunctos.
Tum philomela suos exercitat impigra cantus,
Arguta et tectis nidum suspendit hirundo:
Tum sturni, merule, turdi, siluisque uolucres
Suete, multisono permulcent era cantu.
Turtur tum gemitu pariter, rauceque palumbes
Rurali oblectant fessos studio atque labore;
uenandi hoc eadem est Martis que mense uoluptas.
Interea agricole insistunt, frugesque futuras
Sepibus aut fossis properant munire caratis [a 1Kb]
 Prata uel emissis celerant potare fluentis;
uitibus aut uallos addunt furcasque bicornes,
Corticibusque ligant, uentos ut temnere flantes
Pendentes facile et possint portare racemos,
Gratam neu speciem uineta iacentia turpent,
Aut ualidum indigno mutent perdantque saporem.



DE MAIO.


Mercurii mater, falso delusa priorum
Aetas quam coluit, Maium, cognomine Maia
Insignit; uel maiorum de nomine patrum
Dictus, pars populi que dignior urbe togata
Exstitit: huic Taurus ter quino sidere fulgens
Auricomum prefert estiua lampade Phebum,
Inflexoque genu scandentis in ethera Tauri
 Frontem Maiades septenis ignibus aurant.
Hic ueris claudens estiuos incipit orbes,
Tellurisque nouas fruges mortalibus egris
Ostendens, calathis primus sua pocula miscet,
Fragaque de modicis predulcia colligit herbis.
In spicas tum iam uiridantia semina surgunt,
Auritosque tegunt lepores lactentia farra.
Hoc herbis durum prodest mollire lyeum,
Presumptisque nouercarum uitare uenena
Potibus, in uariam quos gignunt arua medelam.
Quin et mutato serpentes ere morbos,
Tum medica ex usu facile est depellere cura.
Hoc etiam mense autumno que rite seruntur,
Agricole ductis inuertunt terga iuuencis.
Hoc, quibus armentis amor est et cultus habendi.
 Fecundo pecori lectum de more maritum
Emittunt, gentem dominis qui seruet equinam.
Hoc quoque delectum castris acieque probare
Tironem uetus instituit doctrina, simulque
Turmis et legione hostis premere arma superbi:
Seu classem instructam uentis aptare secundis.
Tumque fauis estu croceis emissa iuuentus
Aere sub nudo ludit, stabulisque relictis
Ignotas querunt uagabunda examina sedes:
 Alis sepe etiam bellum stimulisque lacessunt,
In pulchramque ruunt animoso pectore mortem.



DE IUNIO.


A Iano sextum statuit quem Iulius anni
Mensem, Iunonis retinemus nomine dictum;
Aut populus iunior patribus de more secundus,
Hoc mensi imposuit seruato ex ordine nomen.
Huic Gemini equata presignant lampade Phebum,
Sidere ter quino celsus quos signifer aurat.
Solstitio hic reliquos superat longisque diebus
Menses, ad summos celi qui peruenit orbes.
Torrida et hoc estas segetes fouet, aruaque primum
Fluminis in speciem culmis undare refertis
Efficit: hoc hortos etiam sua cura reuisit,
 Atque olerum iam tunc prodest transponere plantas,
Dum tenere in fructum possunt adolescere pinguem;
Mox uiolas, atque inde rosas, et lilia tempus
Carpere, et in calathis hyacinthi iungere florem.
Hinc mos lactuca cenas componere dulces,
Suauibus atque herbis ualidos releuare sapores
Allia, cepe, suis tunc sunt gratissima succis,
Tum quoque menta placet, tumque est satureia salubris,
Cum necdum ualidas concreuit succus in herbas.
Tunc et dulcis aque salientem querere uenam
Ieiunis placet, atque haustu uitare calores.
Hinc etiam cerasa arboribus decerpere tempus.
Puniceis cerasis succedunt cerea pruna.
Moxque pyris primis adduntur mitia mala,
 Postquam desecto uiduantur prata uirore,
Agricole et clauso contemnunt frigora feno.
Glandifera hinc florem per siluas induit arbos.
Ipse et uicino uites cum flore tumescunt



DE IULIO.


Martis origo sibi quintum quem signat in anno,
Quintilemque suos iussit uocitare Quirinus,
Septimus a Iano medium nunc obtinet annum
Iulius, a magnoque excellet Cesare dictus.
Solstitio ardentis Cancri, cui sidera fulgent
Quatuor et denis pariter radiantia flammis,
Hunc paribus spatiis centri demissa per axem
Consociat sexto solis lux aurea mensi.
Fecunde hoc segetes culmis flauescere summis
 Incipiunt, et spem messis matura referre
Hordea sub primis autumni iacta pruinis.
Hoc quoque quandoquidem iustis fouet igibus arua
Phebus, triticeam prebent bona flamina messem.
Hinc etiam lini segetem manus apta requirit;
Nam sata que fuerit Martis sub mense, refertis
Folliculis reddit maturum Iulius; atque
Per mensem [b 1Kb] ueneris sulcis que credita raris,
Augusto mensem campo dabit ipsa perusto.
 Hoc quoque mense pyris mensas ornare secudans,
Predulcique licet decerpere persica gustu
Parua per estiuos primum matura calores
Que existunt, reliqua autumno nam cedere certum est.
Farre etiam primo imbutas libare per aras
Tum uacat, ac letos anni deposcere fructus,
Cum necdum plenam fundunt sua tempora messem
Frugibus, et celi facies oranda sereni est.
uenantum hunc studio pingues agitare repertum
Ceruos, hinc canibus siluis lustrare sub altis,
Corpora tunc maciem primum uitantia longam,
Quam uenus et sterili pepererunt frigora pastu,
Flore nouo certos postquam uineta racemos
 Gignunt, hec mensem hunc potior nam gratia comit.



DE AUGUSTO.


Sextum quem numero et sextilem Romulus auctor
Nomine decreuit, Cesar post Iulius anni
Censuit octauum, Augusti cognomine Roma
Mutans, Octauiano insignem principe dixit.
Aequali hic spatio Maio cum mense rotatur,
Deuexumque tibi moderans auctumque remittit
Antehac flammigeram uoluentem lampada solem;
Denis, octonisque micant cui signa Leonis
Ignibus, estiuos fundunt que extrema tepores,
Ac Cererem flauam maturas stringere aristas
 Cogunt, agricola ad messem cum cingitur omnis,
Cunctaque sudantes producunt arua colonos.
Hoc tamen immensos ether licet aureus ignes
Interdum generet, ualido celumque tremescat
Murmure, et effusi conuellant era nimbi,
Aestatem autumni componunt tempora leti;
Unde uiris summo et celeri curanda labore est
Messis, et in segetem cuncta exercenda iuuentus,
Maturas imber subitus ne prehendere fruges
Possit, incautum deludat terra laborem.
Nec farris solum stimulat tunc cura metendi
Agricole studium, parilem sed cuncta reposcunt
Arua simul, uario dudum que semine culta,
Post uariam tribuunt, diuerso tempore messem.
 Hic linum campus, letum gerit ille legumen,
Huc inuitat auena, uocant huc hordea falcem.
Nec tenuis uicie fetus lentisue minute
Temnitur, inque suos rediguntur singula aceruos.
Hunc quoque per mensem maturos carpere ramis
Fructus, atque epulis fas est superaddere sumptis.
Ac dulci ficu, prunisque, pyrisque uolemus [a 1Kb] ,
Pluribus et nucleis gratos miscere sapores,
Sacrandosque aris modicos de uite racemos
 Sumere, et autumni fecundum poscere Bacchum,
Mellita atque epulis gustare absynthia sumptis,
Dulcibus atque fauis latices iuuat addere puros.



DE SEPTEMBRI.


Nonum nunc anni censemus in ordine mensem:
Septimus a Marte, primo, statuente Quirino,
Qui fuit, antiquo numerum de nomine priscum
Nunc quoque, et autumni pluuias cum tempore signans,
uirgo, cui denis simul octonisque coruscans
Stellis, flectentem prefert iam lumina Phebum.
Hoc mense Augusto superat qui forte laborem
Agricole messis, clausis quoque frugibus implent.
Hoc quoque uinetis custodes ponere tempus,
 Qui accessu fures ualeant prohibere uagantes,
Ac laqueo et nodis uulpes prensare dolosas.
Tum funda, horrisono et crepitu, terrere uolucres
Sollicita uuarum [b 1Kb] uariam uindemia pestem,
Predulces celso redolent dum colle racemi,
Dumque legens carpit maturas uinitor uuas,
Donec spumanti sudet uindemia musto,
Ac plenum fundat prelo torquente lyeum,
Quamuis sepe per imbriferos tepefacta calores
Luce sub equanda messuram uinea falcem
Querat, et abiecto nudet sua crura cothurno
uinitor aggestas pedibus qui conterat uuas.
Seruanda hinc etiam brume sub frigore poma
Carpere, et apricis mos est componere tectis.
 Hinc quoque farra suis prodest committere sulcis,
Pinguibus atque aruis [c 1Kb] fruges mandare futuras.
Hinc ceruos uenerem pingui feruore petentes
Per nemora et densas spiculis configere siluas,
Cum canibus noto delapsa est aura fauore,
uenandi Francos docuit studiosa uoluptas.
Hunc mensem iam tunc Libra moderante ruentem,
Aequato spatio iunguntur noxque diesque,
Cursibus hincque diem superat nox horrida longis
uernali sub sole pari coniuncta recursu,
Lux iterum donec tenebris potiora tenere
Incipiat spatia, et fugientem deprimat umbram.



DE OCTOBRI.


Anni nunc decimum Octimbrem rotat orbita mensem,
Octauum uetus instituit quem sphera uocari.
Is quoque de numero priscum retinere uocamen
Noscitur, atque imbres pariter signare frequentes,
Libra cui pares celo cum fecerit horas,
 Humentem uoluit breuiori tramite Phebum,
Quatuor extendit retrahens quam brachia flammis
Scorpius ardentem, iuxta Erigonemque relinquit.
Hunc mensem plenis supplex uindemia labris,
Omnibus atque aruis mitis que pampinus ornat,
Undique conductis feruent uineta colonis:
Hi ferro mites cedunt de palmite fructus,
Congestos humeris hi gaudent ferre racemos,
Longius hi ductis exportant uitea plaustris
Munera, at hi ualidis prelum torquere lacertis
Instant, ac dulci distendunt robora musto.
Hi quoque uel ueteres instaurant undique cupas,
Sufficiuntue nouas solido de robore, cunctum
 Prouida quis anni claudant cellaria uinum.
Idem amor accendit cunctos, eademque per omnes
It cura, et requiem fessis uix ipsa referre
Nox ualet, exercetque omnes labor unus habendi.
Tunc etiam lento mustum congesta uapore
Flamma coquit, spumasque undanti effundit aheno,
Claraque predulcem seruant sic uina saporem,
Ieiunis demum facilem prebentque medelam.
Tunc quoque contritum mola uertente sinapi
Prodest uuarum primo miscere liquori,
Hinc epulas grati releuent ut deinde sapores.
Hoc et mense sues lucis inducere tempus,
Maturo hibernam frangant ut tempore glandem.



DE NOuEMBRI.


 Undecimus magno nunc uoluitur orbe Nouember,
Anno quem nonum antiquo dixere parentes,
Ex numero atque imbri primum nomenque retentans.
Scorpius huic denis pariter micat atque nouenis
Stellis, sed flamme nunc Libram quatuor implent,
Astrorum cultrix Chelas quas repperit etas,
Ter quinoque ardet nunc tantum Scorpius igne.
Hoc mense autumnus hiemi decedere dure
Incipit, et gelidis conflantur frigora uentis,
Aere sed dubio diuersam terra figuram
Concipit, in pluuias zephyro nunc flante soluta,
Nunc borea in rigidam speciem concreta furente.
Hinc cum forte datis licet exercere sub auris
Terram, proscissis committere semina campis
 Prodest, autumno superant que forte peracto,
Porcorumque greges siluis consuescere fetis,
Dum pinguem uento tribuit quassante ruinam
Quercus, et effusa sternuntur nemora glande.
Tunc et apro siluis cura est quam maxima duros
Querere, et ex luco canibus producere nigro,
Dum ualidos crebris predurant ictibus armos,
 Antiquaque fricant solidandas arbore costas,
Ceti nec lato metuunt uenabula ferro.
Quod superest, curas genialis cura resoluens
Dulcibus ad requiem illecebris uocat, horrida postquam
Ruralem cohibent uentorum flabra laborem.
Tum dulces ludi, tumque est gratissimus ignis,
Atque nouo oblectat somnum inuitare lyeo.



DE DECEMBRI.


Extremum bissena regit nunc linea mensem,
Quem decimum auctore scripsit noua Roma Quirino,
Nomine qui numerum et nimbos designat eodem,
Nunc etiam Martis dictus de mense December;
Arcitenens Phebum angustis cui cursibus effert,
 Ternis ac denis prefulgens ignibus una.
Hoc mense australem celi demissus in axem,
Exiguoque orbem perlustrans tramite nostrum
Sol, iterum ad boream conuertit lumina celsum.
Hoc etiam hiberno terras urente rigore,
Maxima nox modice causantes munera lucis
Agricolas fouet, oblitos tandemque laboris,
Ingratosque sibi blandus sopor irrigat artus.
Nec tamen imbrifero desunt sua munera mensi,
Nec gelidis cogit penitus cessare sub auris
Tempus, et in faciem tellus contecta niuosam.
Tum quoque cum pluuiis campus uentoque madescit,
uomere gleba iacens sulcanda est, hordea demum
Qua serere, aut letum cupit exercere legumen
Agricola, immundumque fimum iactare per agros
 Tum licet: at cum terra hebeti torpore rigescit,
Multa domi tamen et tectis properare sub ipsis,
Mox uacat, algentis releuent que frigora brume.
Retibus hinc uarias pelagi prensare uolucres,
Aut igni et sonitu per campos fallere, siue
Lentandis usu pedicas aptare repertum
Amnibus hinc etiam piscosis ponere crates
uimineas, densosque ad littora figere fasces,
Qua uado rapidum tranquillant flumina cursum
In uentum, facilem capiant ut retia predam.
Hoc sub mense sues pasta iam glande madentes,
Distento et plenam monstrantes uentre saginam,
Cedere, et ad tepidum mos est suspendere fumum,
Terga prius salis fuerint cum sparsa madore.
 Bissena hos cultus renouant uertigine menses.
Huncque modum et morem sibi Gallica rura retentant,
Quem breuiter signans digessi carmine, lector,
WANDALBERTUS ego, hortatu compulsus amici,
Dulcia me Rheni quo tempore littora alebant,
Maxima Agrippine ueteris quis menia presunt.





INCIPIT HOROLOGIUM PER DUODECIM MENSIUM PUNCTOS.


 Quos cursu solis iungunt sua tempora menses,
Carmine nunc, lector, paucis, aduerte, docebo.
 Ianua nunc anni est Ianus, finisque December.
Hos menses pariter solis rotat orbita punctis:
 Que uoluit Februum, undecimum regit ipsa Nouembrem:
Martius Octimbrem spatio sibi nectit eodem:
Tum Septimbre tibi in spheram concurrit Aprilis:
Augustum Maius centro prospectat ab ipso:
Iunia Quintilem scandens trahit orbita mensem.
Quas horas sibi que iungunt in fronte uideto,
Lector, et in cunctis eque obseruare memento.
Mense omni prima undecime coniungitur hore:
Hinc umbris decimam nectit cursuque secunda;
Tertia mox nonam punctis complectitur hisdem;
Octaue pariter precedens quarta coheret;
Quintam subsequitur numero post septima iusto.
Sola suas tantum mensuras sexta retentat.
Omnibus has, lector, coniungens mensibus horas,
 Quo superent spatio umbrarum, cedantue uideto:
Hoc tamen in primis noscens retineto, quod orbis
Diuerse partes uarias forment quoque metas:
Nam que uicino torrentur sole sub Austrum,
Ut mage luce nitent, minimas sic gignere possunt
Umbras: que boree frigentque iacentque sub axe,
Nocte magis longa, tenebrisque premuntur opacis.
Que mediis ab utroque absistunt partibus axe,
Inter utrumque etiam lucem moderantur et umbras.
Ergo age, si subiecta legentem pagina, lector,
Te mouet, hac illam regione probabis, ab ipso
Danubio Hesperie primos que uergit ad ortus,
Lugdunique urbe, et Rhodani distincta fluentis,
Respicit Oceani interclusos orbe Britannos,
 Hoc quoque te iuste horarum mensura monebit,
Umbrarum motus primis ne forte Kalendis
Ponere et ad finem uelis perducere mensis:
Nam pridie umbrarum fuerit que meta priorum
Sub noctem nequit in uarios transire recursus:
A medio in medium sensim sed crescere mensem
Diminuiue umbras uera ratione docemur,
A medio in medium signorum ut uoluitur ortus.



Horarum iam nunc texemus in ordine metas;
Humani ignaris monstrat quas corporis umbra.


DE IANUARIO ET DECEMBRI.

Linea que Iani prima est pariterque Decembris,
Tricenis pedibus binisque exporrigit umbram,
Undenisque sequens pedibus mox umbra recisis
Tantum bis denis unoque extensa patescit.
Linea tumque pedes concidens tertia binos,
 Umbris ipsa decem figit simul atque nouenos.
Rursus et hinc Geminis sole crescente fugatis,
Septem quarta pedes retinet mensura decemque.
Hac etiam binis umbra fugiente recisis,
Ter quinis quintam pedibus sua linea tendit.
Centrum tumque breuem iam sole regente duobus
Abscisi, ternos denos sibi sexta retentat.
Cedendi hunc morem muneri seruabis ubique.


DE FEBRUARIO ET NOuEMBRI.

Que Februum natura tenet sociatque Nouembrem,
Ter denis pedibus supremas colligit umbras,
Moxque nouem constant pedibus denisque sequentes;
Linea tum septem atque decem sibi tertia tendit.
Quarta pedes pariter ter quinos colligit umbra,
Hinc pedibus ternis ac denis quinta patescit,
 Scandentemque rotam undenis mox sexta cercet.


DE MARTIO ET OCTOBRI.

Cursibus Octobrem sibimet quis Martius equat,
Octo pedes prima et bis denos linea figit,
Denos et septem complet statuitque secunda;
Tertia quindenis Phebo ascendente tenetur,
Quarta decem excedens pedibus fugit agnita ternis,
Mox etiam quinta undenis spatiata recedit:
Sexta nouem pedibus pandit sua lumina deinde.


DE APRILI ET SEPTEMBRI.

Que tibi September florentem nectit Aprilem,
Bis denis umbram et senis docet orbita primam,
In pedibus sub quindenis figitque secundum,
Ternis ac denis cursum quoque tertia frenat,
 Undenis crescens pedibus tum quarta recedit,
Quinta nouem pedibus cursum clauditque patentem,
Septenisque suos componit sexta meatus.


DE MAIO ET AUGUSTO.

Augustum et Maium iungit que linea primum,
Bis denis umbre pedibus meat atque quaternis,
Cum denis ternos excrescit moxque secunda;
Undenis clarum concludit tertia cursum:
Quarta patet pedibus celo tepefacta nouenis:
Septem quinta tenet propriis finita sub umbris:
Sextaque tum quinis feruenti cessat in orbe.


DE IUNIO ET IULIO.

Horarum sibi Quintilem quis Iunius equat,
 Bis denis prima in pedibus patet atque duobus,
Undenisque means ostenditur inde secunda,
Tertia moxque pedes explet comprensa nouenos,
Aestiuo septem mox tendit quarta calore,
Quintaque tum pedibus conscendit linea quinis,
Hinc centro torrens ternos sibi sexta retentat






INCIPIT DE CREATIONE MUNDI PER ORDINEM DIERUM SEX.



DE UNO ET TRINO DEO

[a 1Kb] Simplex, purus et unus,
Aeterni Pater atque
Summe fons bonitatis,
Existens sine fine
Aeui principioque,
Concreuit Deus orbem:
uerbo cuncta creante,
Rerum machina constat,
uoluens quam rotat axis.
Par Patri Genitoque,
Lustrans lumine cuncta,
Mundum Spiritus implet:
Una et trina potestas
Distincto moderatur,
 Complexa omnia, nutu.


De die primo.

Prima hinc exstat origo,
Carnis libera nexu,
Celi que tenet aulam,
Regem queque uidendo,
Legem uere beatam
Seruat, militiamque.
uero hec lumine nobis
Lux e fonte perenni
Illustrata patescit:
Hanc que sponte reliquit
Pars, dum ceca superbit,
Nocte hec horret et umbris:
 Discernit sed utramque
Regnator Deus, inque
Dignos disparat ortus.
Hec spernenda furoris
uirus nequitieque
Cecis mortalibus addit
uite ast illa beate,
uirtutisque benigne
Sensim spargit amorem.
Mox celum Deus altum,
Informique creauit
Mersam pondere terram,
Que magnum per inane
Lucis munere primum,
Undis tecta, careret.
 His concreta fuerunt
Ignis semina puri,
Siccusque eris humor.
 Nempe his cuncta coactis
Sensu corpora nullo
Afflatore mouentur.


De die secundo.

Celi hinc proxima terris
Pars est condita, tetris
Sepe obnoxia furnis.
Unde namque superne
Telluremque tegentes,
Iuncta mole ruebant.
Has inter Deus auctor
Firmauit nebulosam
Spheram nubiferamque.
Hec uis nempe liquentis
Undantisque elementi,
 Celi temperat ignes.


De die tertio.

Hoc ex ordine demum
Formosi sator orbis
Undis arua retexit;
Magnos inque meatus
Moles sparsa fluentis.
Fontes, flumina, riui,
Stagna et maxima ripis
Mox distincta mearunt.
Tellus nuda repente
Formam leta uirentem
Frondis comsit honore:
Arbor semina queque,
 Fetus herba satiuos,
uerbo urgente crearunt.


De die quarto.

Neue hec cuncta carerent
Caro lucis honore,
Spirantique calore,
Solis conditor ignem,
Lune et lampada finxit,
Stellarumque nitores.
Spheris astra sub amplis,
Hec infixa manere,
Hec sunt iussa moueri,
Que annis atque diebus,
Signis, prodigiisque
 Preessent, temporibusque.
Phebo sidera ab uno
Lumen cuncta capessunt.
 Nox quis horrida cedit.
Quin et luna meatu
Diuerso, uariante
Orbe incerta uagansque,
Solis lumine plena
Nunc crescit, radiatque,
Nunc obducta recedit.


De die quinto.

Postquam sidere pleno
Concors est radiata
Lex et fabrica rerum,
uiuentis iubet ortum
Nature inde Creator
Spirantisque moueri:
Undis mira repente
 Emersit specierum
Moles innumerarum:
Mox quecunque natatu
Complent equora, queque
Scandunt era pennis,
Diuersum genus, atque
Forme corpora magne, et
Cete ingentia surgunt,
Mox grandes, modicique
Pisces, saltibus undas
Squamisque exsuperantes;
Testis mox quoque clausa
Surgit turba, marisque
uis immensa feracis.
Picte moxque uolucres,
 Siluis, rure uel undis,
Sueto ex equore manant.


De die sexto.

Iamque hinc inde sonoro
Mulcens ethera plausu,
Alis turba coibat,
Amnes pisce fluebant,
Naturisque elementa
Iuncta ornauerat auctor:
Telluris superabat
Pars, que iussa animatas
Posset gignere formas:
Iussit hanc quoque munus
Auctor sumere uiue et
 Spirantis speciei,
Tum diuersa per omnem
Surgunt corpora terram,
Limo educta repente.
Tum quecunque iumentis
Forma est, que pecus agri
Distinguit uariatque.
Que siluestria, motu
Quassat membra ferino,
Iussu concita currit:
Necnon bellua queque
Immitisque, uoraci
Fluxit turba fremore.
Cunctis que grege, queque
 Sola incedere gaudent
Tum uenere figure.


De creatione hominis.

Iamque impleta placebat
Mundi machina primi;
Dixit cum sator orbis,
Facto nunc opus hic est,
Nunc demum faciamus,
Cunctis qui superesse
Possit queque creata
Constant, quemque superna
Iam commendet imago.
Mox limum sator ille
Compegit, stabilemque
Formauit Deus arcem,
 Perfectumque opus ipse
Inspirans animauit,
Mens que eterna manebit.
Nempe hec portio celi est
Diuineque figure
Hinc uertex micat altus.
Hanc uim nulla locali
Motu membra cercent.
Quamuis sepe retardent.
Distingues moderator
Post formam facit, ut uir
Sit, nec femina desit.
Immissus sopor artus
Confestim irrigat: hinc fit
Sumpto ex osse uirago.
 Cunctis imperitare
Quos summus iubet auctor,
Natura uariante,
Que undis, ere, humique
Inceduntue, uolantue,
Nunc repuntue creata.
Simplex inde iubetur
Esca insonsque parari,
Ramis quam daret arbor.
Latum nam paradisum,
Frondentemque Creator
Multo prouidus ante
Fructu impleuerat, atque
Amnis fonte perennis,
 Hac ut sede beatum
Iam tunc sede futurum,
Cultorem indigenamque
Lex eterna teneret.
Senis deinde diebus
Completo orbe peractis,
Nature optimus auctor
Postquam cuncta placere
Recto uidit in ortu,
Septeno requieuit.


Mysticus de creatione mundi sensus in homine accipiendus.

Cernens nunc homo quam te
Tantus diligat auctor,
 Temet nosce uidendo.
Nempe hec omnia iussu
Sunt exorta uolentis,
Rerum quis meat ordo.
Te summus sapiensque
Aeternusque repertor
Limo finxit, et artus
Formatos animando
Erexit, superantem
Cuncta ut mente uideret
Omnis machina celi.
Te propterque creatus
Mundus te docet omnis,
Alter tuque uocaris
Prisco nomine mundus,
 Hec cui fabrica cedit.
Te lux illa perennis
Primeuo edita iussu
Lucis monstrat alumnum.
Lumen nam tibi mentis
Formans indidit auctor,
Que pars te alma bearet.
Hinc quecunque per imos
Errat portio sensus,
Cecis heret in umbris:
Debet portio prestans
Partem efferre sed imam,
Torpentemque leuare.
Hoc firmata per undas
Celi sphera docere,
 Unda, et sparsa uidetur.
Hoc torpentibus aruis
Tellus uisa repente
Feta et germine prompsit
Namque hec optima uita est,
uirtus, formaque nostra est,
Pigros que erigit artus,
Que torpentia nouit
Corda accendere, cuique
Pars cedit uitiosa.
Tu magnas modicasue
 Cum proferre patrando
uirtutes meditaris,
Fructus herba uel arbos
Misto semine gignens,
Cultu frondet ameno.
Solis mox tibi lumen
Celestis radiare,
Splendorque incipit almus;
Tum proferre gerendo
Mens lustrata uidebit
Celi digna fauore,
Tum discernere facta
Luci aptanda uel umbris,
Tum frenare pudenda
Mox accensa, latentes
 Cordis tegmine sensus
Passim [a 1Kb] mittit in auras.
Hi uel celsa capessunt
Mentis culmine recti.
Arcanoque uolatu,
Curis hi reuoluti,
Instantique labore
Mundi commoda querunt.
Quin et corporis ipsa
Terreni grauis atque
uergens pondere moles,
Aut mundos parit actus
Cum mente innocuosque,
uite et munere dignos;
Impurosue creando,
 Fedos atque cruentos,
Celsum fedat honorem.
uero lumine mentis
Tunc demum ille uigebit,
Celestique homo sensu,
Motus qui reget omnes,
Obscenosque premendo,
Castos exeret actus.
Aeterni hunc paradisi
Flos fructusque perennis,
uite fonsque fouebit.






uITA SANCTI GOARIS AUCTORE WANDALBERTO.




In Christi nomine Prologus WANDALBERTI diaconi in uitam et actus atque miracula B. GOARIS, editus ad illustrem uirum MARCUuARDUM, abbatem monasterii Prumie, incipit feliciter.

 1. Miracula diuinorum operum humano generi fide semper integra esse suspicienda et deuota glorificatione narranda, Scriptura sancta commonente et angelo hoc ipsum Tobie sancto precipiente didicimus. Plurima tamen eorum que aut per semetipsam  Christi potentia efficit, aut per sanctos uiros mundo in exemplum propositos operatur, propterea nostro tempore minus interdum nota et clara habentur, quod aut caducis rebus intenti parum hec et leuiter contuemur, aut ea etiam que in admirationem sui  nos magnitudine permouent, non tam rerum ignorantia, quam animi desidia future post nos etati scribendo transmittere dissimulamus. Qua in re longe est nostra quam maiorum nostrorum cum manifestior, tum inexcusabilior culpa. Quippe apud Gallias multos annos litterarum studia iacuere, nec facile plures per transacta retro spatia liberalium artium munere functi esse reperiuntur, quosque ad nostram etatem principum liberalitate et optimorum uirorum solertia adeo disciplinarum studia profecerunt, ut inuidiam criminis merito nunc sustinere cogamur, si gesta sanctorum uirorum, que quidem ad nostram potuerint peruenire notitiam, posterorum scientie deperire sinamus. Neque uero audiendi sunt qui tantum etati preterite tribuunt, ut nunc quoque  fieri que digna litteris estimentur absoluto preiudicio negent: cum diuina Prouidentia singulis mundi temporibus ita semper que humano generi pro modo et ratione congruant ordinet, ut neque nos priscorum hominum felicitatem desiderare conueniat, neque illos nostrorum temporum statum si qualis nunc agitur prescire potuissent damnaturos fuisse credebile sit. Quippe nunc quoque sunt in Ecclesia multi uirtute uite clarissimi, et ad merita declaranda sanctorum in sacratis Ecclesiarum domibus stupenda sepenumero miracula fiunt, que  propterea pauci, aut prope nulli mirantur, quoniam sui frequentia duris iam hominum cordibus uiluerunt.

2. quoniam itaque me, sancte et amantissime Pater Marchuarde, nouo operi manum imponere compellitis, ut Actus sancti confessoris Christi Goaris, qui hactenus uili admodum stylo et sermone multorum auditus offendente constiterunt, accuratius debeam explanare, additis ex nouo miraculis que apud eius memoriam a pluribus gesta fideliter referuntur; breuiter eis quos hec fortassis mea scripta mouere poterunt satisfacio, me neque presumptiue corrigendi eius operis cui maiorum studia cesserint auctoritatem assumere, neque arroganter noue condende scripture litterariam operam adhibere:  sed ut simpliciter obedientie debitum seruem, quod in principio posui, perpendere, quod opera Dei secundum Scripturam gloriosum sit enarrare et sanctorum gesta etati post nos hominum profutura mandare . Equidem in hoc opere suscipiendo cum sancti uiri meritis plurimum confido, tum uestro imperio, cui totum quod possim debeo non leuiter moueor, neque rumusculos uel preiudicia quorumlibet mihi fore magni pendenda existimo, habituro apud beneuolos si res bene cesserit absolutum ueritatis et fidei testimonium.


Explicit in Christi nomine Prologus.



INCIPIT LIBELLUS De uita et actibus S. GOARIS, cuius festiuitas celebratur pridie Nonas Iulias.


 Goaris patria, parentes ac uirtutes.

3. Goar igitur Aquitanie prouincie, que est totius propemodum Gallie pars tertia, indigena fuit, genere a maioribus clarus, patre Georgio, matre uero ualeria. Fuit autem diebus Childeberti regis Francorum, qui ortus est ex prosapia regis famosissimi Ludouici, quem primum cum exercitu suo ad Christianam ueritatem B. Remigius episcopus Remorum predicando conuertit, mansitque usque ad Sigibertum regem, qui urbem Mediomatricum regni sedem habuit, omni uita probus et nobilis, actu insignis, uultu dignissimus, aspectuque iucundus, mente humilis, corpore castus, fide integer, opere conspicuus: qui ab ineunte etate religiosis piisque actibus uite optime deditus, breui in eum culmen sanctitatis  euasit, ut et mirabilium operum patrator et secretorum celestium cognitor fieret. Et cum in eo quotidie amor et desiderium patrie celestis excresceret et bonorum operum fructus subinde exuberaret, cepit eius uita etiam aliis exemplum ad salutem  existere, ut multi eius non solum predicatione, sed exemplo quoque commoniti, ad meliorem uitam et correctiores actus a prauitate conuerterentur; et qui diabolo prius seruierant, inciperent Christo postmodum militare.


Sacerdos factus, in Germaniam secedit; ecclesiam condit.

4. Et quoniam non potest ciuitas abscondi super montem posita, sancti uiri eo fama ac uita profecit, ut sacerdotii gradu et honore presbyteratus [a 1Kb] accepto, dispensator mysteriorum Christi et diuini uerbi in populum fieret erogator. Dehinc cum in ampliorem supernorum bonorum concupiscentiam mens eius excresceret, et uisibilia cuncta despiciens in inuisibilium appetitum se omni ex parte transfunderet,  patriam parentesque deseruit, et in ultimos Gallie fines peregrinus seculo et celestis patrie ciuis excessit. ueniens ergo in prouinciam que ripis Rheni fluminis contigua Tricoria nuncupatur, atque ad diecesim pertinet Treuerorum infra terminos  Wasaliacenses [a 1Kb] Deo libere seruire delegit. Ibi in quodam loco super riuulum qui nunc Wocara dicitur, cum permissu et uoluntate episcopi qui tum urbi et populo Treuerorum preerat, Felicis [al. Felicius] nomine, ecclesiam pro suis uiribus construens, sanctorum in ea plurima pignora collocauit, uidelicet sancte Dei genitricis et B. Baptiste Ioannis, aliorumque sanctorum, quos recensere necessarium non putaui.


Hospitate excellit.

5. In hoc itaque loco annis multis Deo seruiuit, uacans die noctuque uigiliis, orationibus et ieiuniis, studens patientie et precipue hospitalitati, quam ita omni tempore secundum uires suas exercuit, ut cum uirtutibus animi cunctis polleret, hanc ut propriam  et singularem habere putaretur.


Paganos ad fidem adducit.

6. Cepit interea gentilibus per circuitum simulacrorum cultui deditis et uana idolorum superstitione deceptis uerbum salutis annuntiare, ut tanquam bonus euangelista qui pro Christo sua omnia dimiserat, multorum ad cognitionem uite perpetue doctor existeret. Sic factum est, ut plures e uicino pagani qui ad ea usque tempora in errore durauerant, eius et uerbo commoniti et prouocati exemplo errorem spernerent, et ad uite uiam Christum conuerterentur. Ac ne predicationis eius signorum quoque deesset auctoritas, ut incredule mentes, que ratione non poterant, ad credendum miraculis mouerentur,  cepit in uirtute nominis Christi sanitatum beneficia circa infirmos et membrorum debilitate multatos aliquoties operari. Quod hodieque merita huius multipliciter petentibus prestare conspicimus, cum ad eius memoriam cecos uisum, claudos gressum, energuminos mentis sanitatem, aliisque pressos languoribus incolumitatem recipere cernimus, ut illud in sancto uiro Psalmographi constet impletum: Nimis honorati sunt amici tui, Deus, nimis confortatus est principatus eorum .


Eius in oratione instantie, et in pauperes caritas.

7. Erat ei solemnis consuetudo, ut omni die missarum solemnia celebrans, sacrificium corporis et sanguinis Christi pro statu Ecclesie offerret, psalteriumque ex integro [b 1Kb] orando intente compleret, tum  deinde cum peregrinis et pauperibus quibus sine pene nunquam erat cibum officio caritatis acciperet, quos oratione Deo commendabat, corporeo nichilominus alimento reficiens, ut ab eo peregrinus qui casu aduenisset cum uerbo salutis et ope intercessionis cibum quoque perciperet carnis. Hec autem  agebat apostolice sententie memor, quoniam hilarem datorem diligit Deus : et Christum in pauperibus et peregrinis suscipere cupiens, ut ab eo mereretur audire: Quod uni ex minimis meis fecistis mihi fecistis .


Diabolo inuidiam facessit.

8. Sed quia antiquus hostis electorum semper profectibus inuidens, eorum studiis multipliciter nititur occursare, et omnes qui pie uolunt uiuere in Christo persecutionem patiuntur; hec a uiro sancto caritatis et predicationis opera fieri diabolus acriter doluit, cepitque illi nunc occulte, nunc etiam manifeste tentationum fraudes intendere, eiusque propositum ut auerteret modis uariis laborare: que tamen ille cuncta equanimiter tolerabat, qui nosset  per multas tribulationes oportere ingredi regnum Dei. Quare neque a predicatione potuit cohiberi, quin lucrandis Deo animabus operam semper impenderet; neque ab operibus caritatis, que permaxime Deo accepta nouerat, ullatenus ualuit impediri: ita ut quotidie concursus ad illum multorum fieret, qui aut a gentili uanitate ad fidei sinceritatem confugerent, aut eius exemplo cuperent uoluntariam Christo dependere seruitutem.


Aemulorum uexationes patitur

9. Sed sicut bonorum hominum est aliorum actibus quos laude dignos aspexerint gratulari, et eis ad suum uti profectum; ita contra reproborum mentes conantur semper recta electorum opera offuscare, et  que imitari nolunt aut etiam nequeunt, maliuolo detractionis ore et studio carpere. Unde accidit ut quodam tempore ad beatum Goaram duo sub falsa specie pietatis clientes episcopi qui tunc Treuerorum presidebat Ecclesie, Rustici nomine, uenirent, quorum alter Albuinus, alter uocabatur Adalwinus [al., Almannus], dicentes se ea que ad luminaria ecclesie B. Petri urbis iam dicte necessaria essent quesitum uenisse. Qui dum corporei luminis fomenta requirunt, uel magis se querere mentiuntur, quibus maliuolentie tenebris cecati essent celare minime potuerunt.


Accusatur apud episcopum.

10. Nam hi uidentes que seruus Christi ageret,  quod scilicet Dei uerbum ad se uenientibus continuo predicaret, quod quotidie ab ortu lucis psalmodie laudes [c 1Kb] Christo persoluens, et missas deinde celebrans, postea cum peregrinis et pauperibus qui ad se uenissent pranderet, que certe ille studio caritatis et indefesso usu beneuolentie, non alicuius  intemperantie uitio faciebat: ut malis est uita bonorum grauis, arbitrati sunt se aliquam nactos occasionem, qua seruum Dei accusare, uitamque illius possent aliquatenus infamare: ita ad patronum redeuntes, ceperunt alia pro aliis mentientes dicere, uidisse se in illo que ad reprehensionem et destructionem aliorum ualerent plurimum, ipsum esse Goarem magis edacem uinique potatorem, quam Dei  sacerdotem: quippe qui mane comedat ac bibat, nec possit consuetum aliis legitimumque cibi sumendi tempus et modum seruare: et qui propterea predicet, ut obtentu uerborum uitia morum celet, aliaque perplura gerat que nisi fuerint auctoritate pontificali cohibita, ipsi episcopo sint contumelie et uituperationis  maculam illatura, tanquam qui hec in sua diecesi ab homine alienigena et mente capto fieri sinat. Debere Goarem publicis Ecclesie sisti iudiciis, suorumque actuum reddere rationem, ne insolentia concessa crescat in alios, et quo pluribus ita licuerit agere, hoc pontificalis auctoritas amplius infirmetur. Hec ab eis dicebantur: sed dum seruo Christi calumniam struunt, diuino iudicio et sancti uiri clariorem reliquis hominibus uitam fecerunt, et ipsi quam essent damnabiles innotuerunt.


Ad episcopi iudicium prouocatur.

11. Itaque episcopus Treuirorum hec a suis super uiro Dei audiens, ut est interdum animus prelatorum, maximeque carnalium, diuersis occupationibus seruiens, quoque circa multa diuiditur, eo fit minor  ad singula, nec discernere facile ualet quid qua ex causa a plerisque dicatur: motus suorum sermonibus eosdem ad beatum Goarem cum festinatione redire precepit, mandans uti eum sibi quantocius exhiberent habituro super eius actibus questionem. Illi celeriter ad sanctum uirum, ut preceptum erat, reuersi, uolentesque simulatione callida dolos suos et accusationem celare, cum tamen hec eum minime laterent, salutant eum ex nomine sui pontificis, petere illum atque mandare ut ad se debeat sub celeritate uenire. Quo audito uir simplici animo circa omnes magna exsultatione repletus gratias egit Deo, et quod uisitationem sui pontificis, mundatumque ad eum properandi meruisset accipere gratulatus dicens:  Faciat Dominus, faciat ut possim, quia obedientia sine mora exhibenda est. Etsi enim suspectam habere poterat episcopi iussionem, nec facile quam ob causam accersiretur posset latere, considerabat tamen Domini ad apostolos auctoritatem dicentis: Qui uos spernit, me spernit, et qui uos audit me audit . Et illud apostoli Petri: Subiecti estote omni humane creature propter Deum .


Episcopi nuntios noctu retinet.

12. Quoniam tamen diei terminus imminebat, nec iter statim arripere poterat, exsecutores suos ea nocte detinuit, et qua circa omnes solitus erat usus humanitate, cenam secundum uires suas instruens,  pro labore illos uie refecit, ipse ut consueuerat in Dei laudibus hymnisque pernoctans. Orta prima luce ut quot diebus agebat, psalmodie et orationum uota Deo persoluere cepit: tum demum ubi id peregit, missarum solemnia exorsus impleuit. Precepit deinde discipulo ut exsecutoribus suis sibique prandium sicut posset instrueret. Fili, inquiens, para nobis de substantia nostra conuiuium, ut nobiscum legati nostri pontificis epulentur: forsitan addet Deus aliquem pauperem qui possit in Christi caritate cibum una potumque percipere. Id ut homines maliuole mentis et iamdudum animo corrupti mandari audierunt, ultra non ualentes pestem malitie interne dissimulare, quid mente gerant ostendunt: et tanquam qui peruerse uiuentem iuste reprehenderent aiunt: Neque  tu bene agis, qui legitimum tempus et canonicum sumendi cibi contemnis: neque nos tibi hac in re consentimus quin maturas diei horas in percipiendis escis sustineamus. Quasi regnum Dei sit esca et potus, et non iustitia et pax et caritas: uel in cibo sumendo tarditas magis quam modus et temperantia ualeat: aut uir sanctus hec causa uentris et non beneuolentie ageret, qui propterea utique cibum apparari preceperat, ut quos maturius proficisci uelle putaret, propter itineris laborem mane reficeret, et ne ieiunos abire hospites sineret, in quibus licet indignis Christum se suscepisse gauderet. Ut ergo illos obstinate sibi resistere uidit immodeste, ut erat semper tranquillo animo dixit: Mala domus est, in qua Dominus non timetur. uos autem si uere Deum  timeretis, caritatem utique non recusaretis. Dum hec loquitur, uenit eius puer et indicat peregrinum stare pro foribus. Quo audito gauisus est et recepto in domum peregrino ait. Ecce quam bonum et quam iucundum habitare fratres in unum! Appositaque mensa cibum una cum peregrino et ipse cepit.


Aemulis suis uiaticum suppeditat B. Goar.

13. Exsecutores hec uidentes, cum ingenti festinatione et alacritate suos equos strauerunt, dicentes tum se pro certo causam inuenisse, qua Goarem accusare, et manifesti criminis apud eum a quo missi fuerant insimulare ualerent. Rogauerunt tamen uti pro labore uie et itineris necessitate aliquid eis cibi et potus quod in uia percipere possent tribueret. Id ille qui plenus semper caritatis esset, et omnibus  etiam ingratis benefacere paratus iucunde accepit: eisdemque suis exsecutoribus que petierant in uasa poni precepit. Sic accito in comitatum uie quo utebatur semper ministro, una iter ad urbem Treuirorum aggressus est.


Fame ac siti diuinitus torquentur.

14. Iam aduenerat diei medium tempus et illis euntibus sol altiorem sui cursus axem conscenderat, cum ecce in uindictam sui serui adest ultio diuina, et qui paulo ante oblatam sibi pro caritate cibi potusque respuerant copiam, esurire uehementer ac sitire ceperunt, tum etiam tanta lassitudine affici, quantam essent experti nunquam. Inter hec uir sanctus  in laude diuina et Psalmis meditabatur, illud Apostoli exsequens: Sine intermissione orate, in omnibus gratias agite . Cumque iam sextum uie milliarium complessent et in eum locum uenissent qui Pauli campus dicitur, Albuinus college Adalwino dixit: Fames me ingens et sitis habet. Cui ille: At ego nisi celerius bibero, e uestigio moriar. Constiterunt itaque ad quemdam riuulum, quem in uicino nouerant descendere, ut ex eo bibere et circa ripas eius cibum sumere deberent. Sed ubi eo uentum est, nichil aque penitus inuenerunt: quippe eis in quibus malitie uis exarserat, aqua riuuli nutu Creatoris aruerat. Miserunt deinde manus ut ex sacculis escas quas a uiro sancto datas meminerant sumerent: sed et ipsi uacui sunt reperti. Et recte, qui  caritate que bonorum omnium est plenitudo uacui erant, uacua inuenerunt uasa in quibus alimenta a uiro caritate pleno perceperant.


S. Goar eos mirabiliter pascit.

15. His perturbati, cum necdum culpam suam plene cognoscerent, et quid circa se ageretur mirantes, iter in equis agerent; eousque excreuit lassitudo eorum, ut Albuinus de equo uelut exanimis caderet, et Adalwinus ad uirum Dei se conferens, magnis precibus ut sui et college misereretur exposceret. Tum ille qui legisset: Si esurierit inimicus tuus ciba illum, si sitit potum da illi; hoc enim faciens carbones ignis congeres super caput eius ; et Dominum precipientem attenderet: Diligite inimicos uestros, benefacite his qui oderunt uos , ei  qui se rogabat respondit: Fili, recordari oportet quia Deus caritas est et qui manet in caritate in Deo manet, et Deus in eo. Proinde hodie cum me uobis pro amore Christi cibum offerentem et ipsum percipientem uidistis, non debueratis caritatis officium recusare. Nunc autem ad correctionem uestram operatur hec Deus, ut eius admonitione correcti discatis caritatem que est uinculum perfectionis amplecti. Dum hec loquitur, conspicit eminus tres ceruas ingentis forme, tanquam suo numero Trinitatis mysterium presignantes. Inuocata mox Trinitatis uirtute, ceruas consistere quoad uellet ipse precepit. Illis confestim obedientibus et bruto licet sensu nomini diuino cedentibus, ac tacite hominum duritiam et inobedientiam accusantibus, uasculum  accepit et ad ceruas perueniens earum ubera mulsit. Tum eas abire permittens, lacte quod mulserat illorum qui ut exanimes iacebant membra pertrectauit, statimque eos pristine uirtuti et incolumitati restituit. Precepit deinde ut ad riuulum reuersi aquam haurirent, ac de sacculis cibos accipientes ieiuna corpora releuarent. Sic factum est, ut qui prius propter offensam uiri sancti uacua uasa et arentem riuum inuenerant, eius postmodum uenia impetrata et in riuo aquam sufficientem et in uasculis suis escas quas posuerant reperirent.


Prelatis obediendum esse probat.

16. Eis ergo manducantibus, et que erga se ipsos  gesta uiderant mirantibus atque stupentibus, cepit beatus Goar exquirere quid cause esset quod eum ad se episcopus euocandum putasset, sibi mirum uideri quid negotii secum pontifex habere uelit. Nam nos, inquiens, obedientiam prelatis exhibere debemus, nec sine causa est quod diuina circa nos potentia per feras hodie monstrare dignata est, sed ut ostenderet quam gerat suorum seruorum curam, et quam non deserat in se sperantes, quoniam potens est Dominus parare mensam in deserto, et quam magnificata sunt opera tua, Domine. Hic illi timore et metu depressi nichil respondere, sed putare se repente interituros, quod in seruo Christi tantam cernerent uirtutis efficaciam, quem essent ausi aliquatenus contristare. Iter post hec agentes,  multa die Treuiros peruenerunt: quo ut uentum est, uir sanctus, ut illi perpetui moris erat, ecclesiam est ingressus, uti se et causam suam Domino commendaret.


Ab episcopo in calumniam rapitur.

17. Qui autem illum deduxerant, ad episcopum quantocius uenientes, cuncta que in itinere contigissent, queque in Dei homine conspexissent ex ordine retulerunt. Ille cum debuerit in admirationem diuinorum operum conuerti, et Deum in sancto eius laudare, in furorem accensus cepit sibi astantibus dicere, ea que Goar egerit, non tam ope diuina, quam magica arte et maleficiis ab eo esse patrata: nec in illo aliquod uere uirtutis indicium posse existere, qui carni et uentri subditus mane comedat ac bibat, et ieiunii inedieque sit impatiens: cum antiqui sancti  et iusti per ieiunium et abstinentiam atque eleemosynas Deo placuerint. Hec ita iactabantur, tanquam sola abstinentia quis aliquando, et non caritate sinceroque in Deum amore sanctus exstiterit.


Cappam ad solis radium suspendit.

18. Dum hec apud episcopum geruntur, presente clero ecclesie, uenerabilis sacerdos domum in qua cum suis rusticis episcopus consederat ingressus est, cepitque prospicere quam in partem uel discipulus quo comite uenerat concederet, uel ipse cucullum suum posset appendere: cum ecce uidet in angulo domus tanquam uectem ligneum parieti herentem,  ad quem accedens, quoniam ut dictum est,  uectem putabat, in eo cappam suam appendit, iuxtaque discipulum stare precepit. Neque mirandum est solis radium ad obsequium uiri sancti ligni duritiam prebuisse, cum qui Creatori deuote famulatur, ei sit etiam creatura ex Creatoris uoluntate subiecta.


Magice artis calumniam a se propellit.

19. Hoc dum episcopus cerneret, queri cepit quid sibi uellet, quod ad solis radium uestem suam Goar appenderet: non esse id diuini miraculi, quod homo infirmus tanta presumat: magis illum hec iactantia et prestigiis artis magice, quam uirtutis merito facere. Proinde accederet propius et rationem suorum operum redderet: sibi mirum uideri,  quod in quo nulla sit excellentia sanctitatis, feras mulgeat, et solis radio pro ligno utatur. Hec dum ex uiro sancto queruntur, et in simplicem puramque hominis Dei conscientiam calumnie instruuntur, uir sanctus qui sibi bene esset conscius, nichil unquam se malarum artium didicisse simpliciter respondit: Deus iudex iustus, fortis et longanimis, scrutator cordium et secretorum inspector, nouit me nichil prorsus artis magice aut scisse aliquando aut scire, neque parti aduerse in aliquo uelle prebere consensum. Feras autem mulsi non ullis incantationibus, quarum scio omnino nullam, sed quod ad salutem eorum qui me comitabantur pietas mihi diuina concessit et ordinauit impleui; neque uestem meam de solis, ut dicitur, radio pendere scio,  sed de fuste roboreo. Quod autem mane comedere dicor et bibere, uideat qui inspicit omnia et iudicet, gule uitio aliquando an caritatis officio egerim.


Treuirorum mos erga infantes exposititios.

20. Hec illo dicente, superuenit puer quidam ex clericis ecclesie nomine Leobgisus in ulnis infantulum gestans, qui ab hora natiuitatis tres tantum noctes implesse putabatur, et cuius qui essent parentes ignorabatur. Moris quippe tunc Treuirorum erat, ut cum casu quelibet femina infantem peperisset cuius nollet sciri parentes, aut certe quem pro inopia rei familiaris nequaquam nutrire sufficeret, ortum paruulum in quadam marmorea concha que ad hoc ipsum statuta erat exponeret; que etiam concha nunc in monasterio Prumia, dono Pippini clarissimi  regis aqueductui mancipata, fratribus aquam coram refectorio prebet; ut cum expositus infans reperiretur, existeret aliquis qui eum prouocatus miseratione susciperet et enutriret. Si quando igitur id contigisset, custodes uel matricularii ecclesie puerum accipientes, querebant in populo, si quis forte eum suscipere nutriendum et pro suo deinceps habere uellet; ubi ad eam rem offerret se aliquis, infans qui esset expositus episcopo deferebatur, et eius priuilegio, auctoritas utriendi habendique paruuli ei qui a marticulariis susceperat firmabatur.


Infantis loquela Goar innocentiam suam tuetur.

21. Id ergo tunc accidit: et infans in concha repertus a clerico suprascripto, in presentiam est  episcopi ecclesieque delatus. Quo uiso, episcopus ad suos conuersus: Nunc, inquit, probare facile poterimus, si Goaris opera ex Deo sint, an ex aduersario. Manifestet nunc nobis qui sint huius qui illatus est pueri parentes; et si diuina uirtute nititur, ut contra nature usum, infans trium dierum loquatur, suorumque parentem nomina indicet faciat. Arctatur hac uir Domini conditione; imperatur ei ab episcopo ut ad demonstrandam suorum actuum innocentiam et simplicis animi sanctitatem hoc miraculi opus exhibeat. Debere illum tale aliquid agere, quo ad audiendum illum imitandumque dubitantium animus roboretur; qui si hoc agere uel nolit, uel minime possit, futurum continuo ut, neque preteritis  eius actibus, neque ei que de se ferat innocentie puritatique credatur; et que egisset eatenus essent maleficiis penitus ascribenda: quare et in eum capitalis animaduersio, ut in magum et maleficum, fieret. Tum uir beatissimus contristari uehementer et affligi cepit, quod talia ei a suo pontifice mandarentur, in quibus et attentandis uideretur esse nonnulla presumptio, et recusandis difficillima necessitudo: sibi semper conscientiam propriam et superni iudicii testimonium suffecisse, non oportere talia imperari, non hec sua qui se sciret in omnibus peccatorem, sed sanctorum esse miracula. Quoniam tamen episcopi preceptis resistere non ualebat, simul et ne eorum qui se audire soliti essent conscientia infirma in sui estimatione falleretur metuere  poterat, ad preces conuersus et Deo suppliciter manus extendens, ait: Christe, qui temetipsum pro redemptione hominum exinanisti et formam est serui dignatus accipere, fac mecum quamuis indigno tamen clientulo tuo misericordiam, et uirtutis tue in hac necessitate potentiam ostende, ut cognoscat presens episcopus et plebs eius, quia te diligo, te adoro, tibi non ficte seruire desidero, Creator omnium et Redemptor. His dictis, ad baiulum infantis accessit, quesiuitque quot noctes infans idem ab ortu implesset. Cum tres illum iam a natiuitate noctes habere dixisset, uir Domini subiunxit: Trinitas sancta, te inuoco, atque te, infans, in nomine Trinitatis adiuro, ut genitores tuos nominatim et clare designes. Tum infans protenta ad episcopum manu,  absolutissimo sermone respondit: Iste est pater meus Rusticus episcopus et mater mea Flauia nuncupatur. Sic, iustissimo Dei iudicio, dum in seruum Domini isdem episcopus calumnias molitur, et opera que debuerat admirari maligno fraudis commento nititur offuscare, que essent eius facta, qualisque in secretis suis existeret qui palam de aliis iudicaret, manifeste cunctis innotuit.


Episcopum ad penitentiam hortatur; septenam pro eo penitentiam promittit.

22. Itaque ubi proditum se uidit episcopus, et que celari posse crediderat omnibus reuelata conspexit, confusus ad beati uiri pedes procidit, indubitanter tum se agnoscere dicens sanctum et Deo acceptum  esse Goarem, cuius uirtute, imo diuina pro eo ultione crimen quod nullum preter se et eam cui illicite fuisset admistus, unumque puerulum suum scire, aut sciturum aliquando putauerat, per innocentem tunc et necdum ex usu loquentem infantulum cerneret patefactum. uir autem sanctus rem gestam perpendens, stabat stupefactus et herens, atque ex imo cordis suspiria grauissima ducens, et uersus ad episcopum plangere cepit, quod per se uideretur pontifex publicatus; fuisse dicens meliorem spontaneam secretamque confessionem; oportuisse eum antequam publice notaretur, conscientie reatum emendatione uoluntaria et satisfactione congrua tergere, quippe ueram, fixamque esse sententiam: Nihil opertum  quod non reueletur, et occultum quod non sciatur . Proinde suadere se, uti consiliis salubribus acquiescens, suscipiat pro reatu proprio duram prolixamque penitentiam ex iudicio sacerdotum, et talem que non uerbis solummodo constet, sed ex mentis secreto procedat, uerisque lacrymarum gemitibus atque contritione spiritus Deo, qui uitam cunctorum desideret, satisfaciat. Laboret intente quemadmodum diabolo, cui commisso tanto scelere, lucrum de se et letitiam fecerit, tristitiam et confusionem, acta condigne penitentia faciat; non esse cuiquam, nedum ipsi de uenia desperandum, quando ipse Dominus per prophetam clamet: Nolo mortem peccatoris, sed ut conuertatur et uiuat, et in quacunque die peccator conuersus fuerit, omnium iniquitatum  eius obliuiscar ; et per se in Euangelio dicat: Non ueni uocare iustos, sed peccatores ad penitentiam . Cumque ad dimittendum superna clementia sit parata, oportere homines esse ad penitendum promptissimos; se uero eo in illum esse animo, ut, iuxta uirium mediocritatem, pro peccato eius septem annis penitentiam suscipere et consummare uelit, assiduisque precibus et lamentis Deum pro illo cupiat exorare: quanquam non ignoret futuros plures bonos et meliores uiros qui eius lapsum plangere et suis orationibus studeant subleuare, iuxta illud apostoli Iacobi: Orate pro inuicem, ut saluemini . His uerbis et similibus ad penitentiam et satisfactionem episcopum exhortatus est, et caritate qua erga cunctos feruebat illius  casui compatiens, ueniam ei a Domino postulabat, memor sententie apostolice: Quoniam qui conuerti fecerit peccatorem ab errore uie sue, saluabit animam eius a morte .


Modeste de se ac de episcopi crimine Sigiberto respondet.

23. Hec postquam ita gesta sunt, fama horum ad regem Sigibertum uelocissime uenit; statimque suos ad beatum Goarem legatos dirigens, eum ad se accersiendum curauit. Moxque ut apud se esse cognouit accitum, interrogat super his quorum ad se esset fama delata, legatis scilicet episcopi et feris quas mulserat, episcopo quoque ipso et infante, qui preter tempus esset locutus etatis. Ad hec cum ille nichil omnino responderet, ne quid de se passim  iactare uideretur, commotus rex per obedientiam quam ipse uir Dei regibus, principibusque et sacerdotibus debeat, precipit ut super quibus interrogaretur per ordinem aperiret. Tum demum necessitate compulsus, ex percunctante rege querit que sint que a se uelit audire. Cum ille de legatis et feris, atque episcopo se querere respondisset, sanctus uir petiit ut ipse rex quemadmodum res gestas audisset ediceret. Ut hoc a rege factum est, et per ordinem, ut rerum gestarum fides ad se peruenisset explicitum, beatus Goar subiunxit: Obedientiam negligere non debeo, nichil tamen aliud ex me audies quam quod ipse dixisti, nam aliis me factum quemadmodum ibi relatum est.


 Episcopatum recusat.

24. Tunc rex admiratione repletus, cepit palam omnibus enarrare que ipse de uiri sancti actibus agnouisset. Cumque hec prosequeretur, uniuersi acclamare dignum esse Goarem qui, expulso Rustico, Treuirorum episcopus fieret, non id actum sine ordinatione diuina, debere preesse Ecclesie eum qui signis et uirtutibus, uiteque meritis pastoralis officii dignitatem posset in omnibus adornare. Rex etiam leto et alacri animo acclamantium uoces cupiebat implere. Itaque, cum fauore eorum qui aderant sacerdotum et primorum palatii, precepit uti episcopatum iamdicte Ecclesie Goar acciperet. Ille uero qui non sua quereret, sed que aliorum, et qui illud uiri sapientis seruare, sciret; Quanto magnus es,  humilia te in omnibus ; et illud Dominicum; Cum omnia feceritis, dicite, serui inutiles sumus, quod debuimus facere fecimus , merere et contristari, regisque imperium grauiter ferre, meliusque dicere sibi esse mori quam episcopi sedem arripere, debere regem in sacerdote diuinam considerare scientiam qua dicitur: Non est discipulus super magistrum, neque seruus maior Domino suo ; et: Si patrem familias Beelzebud uocauerunt, quanto magis domesticos eius ? non esse negandum episcopo penitentie locum, omnium in celis regem esse qui de singulis iudicet, a quo ut uelit ipse rex sibi peccata dimitti, sic debeat Rusticum permittere ut ex illo suorum actuum ueniam sedulus expetat; non esse tam facile deiiciendum  officio sacerdotem, quando omnes mortales fragiles simus et ad peccandum ex carnis infirmitate procliues.


Rege urgente inducias petit.

25. Ad hec que uisa sunt rex respondit; exitus tamen orationis fuit, se neque episcopo penitentiam denegare, et consiliis eius per quem talia sint patrata miracula uelle id omnibus obedire; neque tamen posse sacerdotum sententie et iudicio populi contraire, quin ipsum ut petatur ad episcopatum faciat promoueri. Tunc uir sanctissimus, ubi obstinate sibi regem uidit obsistere, humiliter eum et cum lacrymis petiit, ut copiam sibi eundi ad cellulam propriam faceret, uti  secum aliquandiu liberius tractare, et sic demum illi quod uideretur congruum respondere ualeret. Id continuo rege permittente, et ut post uiginti dies ad se Mediomatricum urbem, que nunc Mettis uocatur, redire precipiente, recessit ad cellulam, aliud sine dubio interim agere disponens quo possit regis declinare propositum. Ut ergo peruenit ad cellam, sese in orationem prosternens, Dominum cepit intente et cum gemitu deprecari, ut se a tanto onere cure pastoralis misericorditer dignaretur eripere; sufficere sibi ut secreto et in abditis conscientie ipsi diebus uite sue seruiret, nec se posse onus quod rex uellet imponere sustinere. Cumque in his precibus persistens semetipsum affligeret, ex uoluntate Dei  febre ualida correptus egrotare cepit, et longo corporis incommodo fatigari. Quid plura? Sic res accidit et eum habuit exitum, ut quem post uiginti dierum excursum uisurum se rex estimauerat nec in septem annorum spatio uideret. Atque eo modo circa famulum suum diuina Prouidentia agit, ut et instantiam regis ad episcopatum se cupientis promouere declinaret, et quod episcopo pollicitus fuerat septem scilicet annorum pro eo supplicationem licet in infirmitate positus adimpleret. Nam cum omni uite sue tempore, tum maxime illis septem annis orationi uacauit, orans sicut Apostolus precipit pro omnibus hominibus, pro regibus et omnibus qui in sublimitate erant ut quietam et tranquillam uitam agerent in omni pietate et castitate . Eisdem autem  annis septem exactis, sine cessatione lacrymas fundebat, et assidue Dominum precabatur, memor eius sententie: quoniam qui seminant in lacrymis in gaudio metent ; et sciens finem uite sue non multum abesse, cupiensque dissolui et esse cum Christo .


Sigibertum pre infirmitate adire non potest.

26. Itaque postquam annorum septem spatium euolutum erat, Sigiberto regi in mentem uenit quid super sancto Goare tam sibi, quam populo et proceribus palatii placuisset; atque e uestigio legatis ad illum missis, orat uti ad se uenire debeat. Sed uir spiritu Dei plenus, qui sciret dissolutionem sibi corporis imminere, legatis prophetica uoce respondit: Dicite, filioli, domino uestro, quoniam faciem meam  non est in presenti uita uisurus, nisi forte uelit ad cellulam nostram ipse uenire, quoniam infirmitati grauissima comprehensus, nusquam progredi ualeo; quanquam hec diuine pietatis flagella longe sint meis meritis leuiora. Hec cum legati ad regem responsa pertulissent, contristatus ille dicere cepit: non esse se dignum talem habere doctorem, neque plebem que tantum mereretur possidere pontificem. Misit tamen adhuc alios, per quos petiit obnixe, ut usque ad suam presentiam uir sanctus fatigati dignaretur, neque se desideranti magnopere principi denegaret. Qui ut uenerunt seruum Christi multo ualidius febre laborantem et prolixius egrotantem, atque in Dei laudibus iugiter persistentem inuenerunt.  Quibus apud se positis uir sanctissimus ait: Nolite, o filioli, aut uos ipsos, aut regem uestrum ulterius fatigare, quoniam certum habeo et ita ex pietate superna confido, me neque extra spatium loci istius amplius egressurum, neque ullam euectionem aliam quam ad sepulturam propriam subiturum. Ita in proposito permanens, fixus in Dei laudibus et oratione durabat.


Sepulture sue locum et ministros a rege postulat.

27. Tum missi illi qui ad eum uenerant, quid sibi per ipsos ab rege uellet impetrari percontabantur  Quibus ille respondit: Petitio mea sola hec est, ut si ei placet, de hoc loco amplificationem meritorum et causam retributionis eterne sibi in regno celorum acquirat; et cum extremus mihi in hac uita dies et debitus finis aduenerit, auctoritate sua et imperio ad me Agrippinum et Eusebium sacerdotes uenire faciat, qui meum corpusculum debeant sepulture mandare. Hoc accepto responso, ad regem qui missi fuerant reuertuntur, uerba sacerdotis et preces ex ordine referentes. Ea rex ut cognouit, grauiter commotus ingemuit, faciesque eius immutata est, quoniam tantum uirum cito se amissurum uidebat. Moxque suprascriptos ad se sacerdotes accersiens, pro uoluntate uiri sancti eos proficisci ad cellam illius iubet, mandans ut que ille preciperet cum omni diligentia  et studio adimplerent.


Moritur ac sepelitur.

28. Itaque post illos [a 1Kb] , quos memorauimus supra, septem annos, triennio et tribus mensibus in infirmitate et Dei laudibus exactis uir beatissimus plenus dierum et operibus bonis, actibusque iustitie consummatus, positis coram supradictis sacerdotibus et compluribus aliis bonis et honestis hominibus, in cellula sua in qua multos annos Deo seruiens egerat, decessit pridie Nonas Iulias, relinquens corpore seculum, cuius uoluptates et desideria olim pro amore patrie superne reliquerat; et ad eum quem incessanter concupiuerat regem Christum felicitatemque celestis uite perueniens, futurus ibi sine fine possessor eternorum bonorum, qui hic bona que putantur  presentis temporis cum potuerit noluit possidere, et habiturus cum Christo domum non manufactam eternam in celis, cui in suis membris domum suam pauperem et terrenam fecerat frequenter hospitium. Eius iam exanime corpus Agrippinus et Eusebius, aliique qui aderant sacerdotes et nobiles uiri cum summo honore et reuerentia curauerunt, atque in eodem loco et ecclesia quam ipse construxerat, sepulture mandarunt.


Auctoris fides et peroratio.

29. Hec habui de uita sancti uiri Goaris que scripture mandarem, accepta ex uetustis et perantiquis exemplaribus, quorum rerum gestarum narratione ueritatem fide integra subsequens, solam sermonis que eruditos non parum offendere poterat simplicitatem  pro uestra uoluntate, uir clarissime paterque uenerande, corrigere studui, optans et meipsum et omnes qui hec lecturi sunt, tanti uiri intercessione et meritis apud diuinam semper adiuuari clementiam, ut qui ex infirmitate carnis humane et conditione mortalis uite multa quotidie contra leges diuinas agimus, eius qui quoad uixit integre legi Christi seruiuit interuentu, et peccatorum pondere subleuari et ad bene uiuendum mereamur opitulari, prestante Domino Iesu Christo, cui est cum Patre et Spiritu sancto honor et gloria in secula seculorum, Amen.


Libellus de uita et actibus sancti ac beatissimi GOARIS confessoris, editus a WANDALBERTO diacono, explici feliciter.





INCIPIT ALTER De miraculis que gesta sunt apud Memoriam S. Goaris, ex quo ecclesia eius edificari cepta est feliciter.



Auctoris Prologus. Scriptionis huius auctoritas.


1. Explicitis iam que de uita et Actibus B. Goaris scripture a maioribus utcunque mandata reperi, queque hortatu uestro, pater in omnibus amplectende, ut potui corrigere studui, aggrediendum mihi nouum opus uideo; ut, quemadmodum in prioris libelli prefatione promisi, ea que de miraculis apud sacratissimam memoriam supradicti confessoris diuinitus gestis a fidelibus didici, memorie posterorum scribendo proponere debeam. Quippe que tam esse clara peruideam, ut quod hactenus preter paucissimos quos eis interesse uel ab his qui interfuerint audisse contigit, reliquis [a 1Kb] omnino latuerunt, non leui culpe deputandum crederem, nisi hanc scriptorum excusaret inopia, et usus ille qui quorumdam  desidia et torpore surrepsit, quo negligentius diuina opera suspicere et beneficia nostris concessa temporibus ut leuia parui pendere consueuimus. Ego uero in his describendis fidem eorum qui hec mihi retulere plenissime subsequens, ea tantummodo comprehendam que uel presentes se ipsi uidisse, uel ab eis qui uiderint accepisse confirmant. Quanquam ea quoque tot sint ac tanta, ut si omnia litteris tradere cupiam, modum ne uideam iusti uoluminis excessurum. Unde estimare facile possumus, quanta illa fuerint, que per longa retro temporum spatia geri meritis eius uiri et uirtute potuerint, cum in tantam excreuerint quantitatem que ab annis plus minus septem et septuaginta gesta et ad nostram notitiam perlata noscuntur. Neque enim credibile  est sancti uiri merita in exhibitione miraculorum nostris primum diebus cepisse clarescere, et non etiam priori tempore eadem que nunc conferuntur credentibus et deuotis per illum beneficia esse collata, tametsi ea que posteris scripto traderent defuere. Id etiam cunctos in quorum hec manus uenient scire uelim, me in horum assertione non quibuslibet fidem accommodasse, sed uiris fide dignis, et de quorum ueraci relatione uos ipsi, uenerabilis pater, arbiter fueritis, precipueque Herirado, uestre congregationis monacho atque presbytero, et Theodrado, celle S. Goaris clerico, qui et euo iam maturiores essent, et a puero circa locum ipsum diuersati fuissent.



I.---DE TRANSLATIONE CORPORIS SANCTI GOARIS.


 Cella S. Goaris Asuero, Prumiensi abbati a Pippino tribuitur. Ecclesia non sine miraculo instauratur.

2 Sed ut ad narrationem ueniam, cella S. Goaris  post multos quam ipse decesserat annos, cum in ea iam clerici qui diuina officia agerent alendi stipendiis ecclesie haberentur, et populi frequentia maior in dies excresceret, a religioso Francorum principe Pippino, patre auguste memorie imperatoris Caroli, uenerabili Asuero, qui tum monasterio Prumie quod tertius nunc ab illo, pater optime, regitis, primus preerat, est commissa, ut eius studio et locus melioraretur, et qui in ipso degerent clerici in religionis cultu et studio docerentur. Quam ille susceptam omni nisu excolere ac nobilitare desiderans, basilicam supra corpus uiri sancti edificare cepit, que et amplitudine sui populo recipiendo sufficeret, et decore congruentior meritis B. confessoris existeret. Quippe prius ibi due ecclesie non multo a se spatio distantes  erant, quarum que situ minor erat, corpus uenerabile in terre sinu continere credebatur, sed locus ipse sepulcri incertus omnibus erat. Ea in sui integritate relicta, fundamentis per circuitum iactis, hanc que nunc usque manet suprascriptus abba construxit, nec prior est ante diruta, quam omne presentis edificium compleretur. Quo in tempore rem miram qui bene nouerunt prouenisse testantur: quod donec edificata est basilica omnis, nichil aque penitus ex imbribus tametsi copiosissimis in omne loci spatium sit delapsum; sed cum forte pluuie fierent, ad medium Rheni spatium et cacumen montis per circuitum pluuia decidens, reliquum quod intererat intactum penitus relinquebat. Ita diuino miraculo palam fiebat, quam gratum illud edificii  opus superno respectui foret, cuius instantiam imbres aliquatenus impedire prohibebantur.

3. Ecclesia dedicatur. Perfecta basilica, ubi iam tempus quo diuino nomini esset consecranda successit, missi sunt ab excellentissimo principe Carolo LUL. [Lullus] Mogontiaci archiepiscopus, uir ex Anglorum gente moribus et uita laudabilis, Basinus Nemeti que ciuitas nunc Spira uocatur, et Mehingodus urbis que trans Rhenum sita sermone barbaro Wirziburc appellatur, episcopi, qui omnes a B. Bonefacio pontifice et martyre fuerant ordinati; ut per eos et ecclesia consecrari, et corpus uiri beatissimi in eum quo nunc situm est locum transferri deberet.


 Reliquie S. Goaris triduano ieiunio et oratione queruntur. Inuente, clericum manu deuilem curant.

4. uentum erat ad locum et consecrata domo translatio corporis parabatur, aderat Asuerus abba  cum monachis nonnullis, et infinitum uulgus undecunque confluxerat. uisum est episcopis triduano prius ieiunio Domini uoluntatem querendam, et sic ad leuandas reliquias corporis accedendum. Eo igitur ab omnibus deuote peracto Lul. archiepiscopus in antiqua ede suos fodere precepit, uti repente reliquie uenerabiles leuari transportarique deberent. Sed cum omne eius solum defossum pertentatumque esset, nec tamen eius qui querebatur thesauri aliquod repertum indicium, turbatus episcopus ex abbate querit, si in loco aliqui qui Deo seruirent clerici haberentur. Cum ille sex esse tantummodo respondisset, eos ad se pontifex accitos hortatur, uti pro inueniendo patroni sui corpore diuine misericordie supplicarent; alios qui aderant  in sua ad tempus se recipere mandans, ipse cum abbate et cepiscopis ad conuiuandum abscessit. Tum qui remanserant clerici sollicite Christum rogare, ut ubinam uenerande reliquie condite laterent reperire ualerent. Erat inter alios quidam Madalbertus nomine clericus manu dextera gressuque debilis. Is correpto ligone simpliciter: Nunc, inquit, si Deus uolet, ubi meus dominus situs sit, palam erit, Confestimque extra spatium illius antique edis progressus; et non longe ab orientali eius pariete terram ligone percutiens, laterem ictu motum leuauit; quo leuato et modico foramine patefacto, debilem manum adhibuit, et holosericam uestem, qua infra septum latericio pariete structum sarcophagum corporis tegebatur comprehensam traxit, moxque manus  eius antehac debilis sanitati est restituta. Itaque festine detecto sarcophago, et ad rem nouam signorum commotione episcopis et populo conuocatis, omnibusque qui aderant Deo laudes et gratias referentibus, corpus uiri sancti intra sarcophagum in locello plumbeo repertum est. Quod illico leuatum, atque in feretro compositum, ex eo loco ad oratorium B. Marie, quod ex antiquo in uicino situm erat, sublatum est, referendum paulo post spectante populo in edis noue locum ei recipiendo paratum.

5. Reliquie, primo immobiles, in nouam ecclesiam deferuntur.---uisum deinde episcopis est, ut quoniam propter angustias loci  uulgus omne coire in unum non poterat, in longum  circa radices montis diffunderetur; et ita reliquie uenerande, propter frequentiam et desiderium multitudinis paulo longius exportate per superiorem uiam que circa radices montis deducit, in ecclesiam nouam reuocarentur. Hoc prolato consilio, cum leuare feretrum episcopi uoluissent, ita est pregrauatum ut moueri omnino non posset. Hinc omnibus suspensis diutissime et herentibus, archiepiscopus, Deo ut post claruit inspiratus, alloquitur plebem, beatum Goarem quoad uixerit inanem gloriam mundi, plaususque hominum et fauores, ut rem fragilem et caducam amore bonorum perennium contempsisse; ea ipsa nichilominus eum post obitum quoque contemnere. Proinde oportere corpus eius simpliciter  et cum humili deuotione leuatum ab ipsa ecclesia in nouam domum per illud quod intererat spatii reportari, neque ad uulgi fauorem longius ut statuerant circumduci. uix pontifex uerba finierat, et motum continuo feretrum tanta facilitate leuatum est, ac si oneris aliquid habuisset nunquam; relateque in edem nouam per episcopos et abbatem reliquie uenerabiles, in eo quo nunc coluntur loco summo honore sunt et reuerentia condite; denique pallium quod supra sarcophagum repertum supra diximus, hodieque super altare ecclesie incorruptum perseuerat. Sic per longioris eui tempora uestis illius integra manet, cuius apud Deum merita semper indefecta perdurant. Consummata in omni opere suo basilica, et memoria sancti uiri ut oportebat ornata,  ceperunt miracula ibi beneficiaque diuina subinde cumulari: de quibus hinc aliqua si possim tentabo perstringere, quid sub quo gestum fuerit abbate ordine seruato commemorans.



II.---MIRACULA FACTA TEMPORE ASUERI ABBATIS.


De uino quod excreuit in cupa.

6. Asueri qui primus cenobio Prumie prefuit tempore forte accidit, ut assolet ex terre sterilitate, minorem in Gallicis regionibus uini copiam prouenisse. Iamque noue uindemie tempora propinquabant, et clericis in cella uiri sancti degentibus, una solummodo uini cupa supererat. Ea cum cepisset expendi, et quotidie cum eisdem clericis, tum hospitibus quorum ibi frequentia non minima semper  existit, ex ea pocula preberentur, spatio nouem siue octo dierum transacto, cum uix media eius parte uel tertia uinum contineri putaretur, repente in ea ad summum usque repertum est excreuisse, ut subiacens quoque pauimentum uinum excrescente fuerit madefactum. Et merito quoniam uir beatus hospitalitatem proprie et sincere quoad uixit exercuit, actum est, ne uel ipsis seruientibus, uel hospitibus qui superuenirent unde uinum ministraretur deesset.


De uino quod aperto cupe cuniculo mansit.

7. Et ut miraculum simile subdam: quodam tempore cum cellerarius loci nomine Horduinus imminente iam noctis quiete, uinum de cupa quadam hausisset, contigit ut cupe cuniculum aliud forte meditans infirme clauderet et abiret. Cumque sequenti  die regressus ad eamdem cupam uenisset, cuniculum quidem apertum inuenit, et ante illum ductam aranei telam; sed ita uinum in cupa steterat, ut ne unius quidem gutte de ea lapse indicium in pauimento reperiri ualeret.


De seruo Widonis cuiusdam claudo et sanato.

8. Per idem tempus cum ad locum Widonis cuiusdam de nobilibus seruus claudicans aduenisset et meritis sancti uiri sanatus, ecclesiastico se seruitio permittente suo domino mancipauit, ac non post multum temporis presbyter factus adhuc cum hec scribebantur in hac uita supererat.


De quodam Freculfo mente capto.

9. Sub eodem Asuero quidam maior regie uille  que non longe posita Wasalia dicitur, Frecholfus, nomine mente captus, cum esset a suis ad uenerandam memoriam deductus, mentis sanitatem recepit.


De Waltario homine nobili demoniaco.

10. Waltarius quidam, homo secundum seculum nobilis, qui nunc usque superest, cum uexationem grauissimam pateretur, et indubie spiritu demonico ageretur, insutus corio ad uenerabilem tumulum est deportatus; ubi cum aliquandiu iacuisset, protensis manibus, seipsum suaque omnia sancto Goari magne uocis professione subiecit, et optimam insuper uineam dedit, que nunc usque in eiusdem Celle possessione perdurat; continuoque ea quam diutissime passus fuerat amentia caruit. Is hodieque licet in libertate propria maneat, et interdum auaritie  estu succensus  aliena quoque diripiat, seruum se tamen sancti Goaris, et ab eo sanatum esse uoce liberrima protestatur.


De Reginario eiusdem Waltarii patruo pro superbia punito.

11. Eiusdem Waltarii patruus nomine Reginarius, homo licet nobilis, moribus tamen et actu crudelitati atque auaritie subditus, cum locum sanctum sperneret, et omnes Romane [a 1Kb] nationis ac lingue homines ita quodam gentilitio odio exsecraretur, ut ne uidere quidem eorum aliquem equanimiter uellet, ac si quos forte ex eadem familia comprehendere potuisset, crudeliter nonnunquam afficeret; cumque eodem stulto odio et animo barbaro  uenerabilem Asuerum, eiusque nonnullos monachos detestaretur, casu ipso abbate in cella degente per locum coactus est itineris necessitate transire; et cum iam ecclesie propinquasset, rogat seruum qui comitabatur, ut si possit ea se uia ducat; qua conspectum basilice Goaris Romanorumque hominum, Asueri scilicet abbatis et eius comitum presentiam ualeat declinare; tanta eius animum innata ex feritate barbarica stoliditas apprehenderat, ut ne in transitu quidem Romane lingue uel gentis homines et ipsos quoque bonos uiros ac nobiles libenter aspicere posset. Promittit seruus se posse quod petebatur implere. Ut ergo itineris aliquantulum confecerunt et ad ipsum monasterii basiliceque locum peruentum est, monet dominum seruus, si conspectus  eorum quos horreat uitare uelit, breuissimo tempore pallio caput operiat. Ille cum e uestigio quod monebatur implesset, et extra loci spatium processisset: Modo, inquit seruus, retro caue respicias, nam aliter eorum quos ut posses declinare petisti, conspicies neminem. uix ea seruus impleuerat, confestimque et sub eodem pene momento predictum reginarium uentris apprehendit effusio, nec magna mora secuta post paucissimos dies uitam finiuit. Ita qui  stultissimo, imo superbissimo animo loci uenerandi, uirorumque bonorum conspectus horruerat, iusto Dei iudicio, et luce mortalibus communiter attributa et uita caruit.


De piscibus in festiuitate S. Goaris diuinitus datis.

12. Cum ad festiuitatem sancti Goaris quodam anno ex monasterio Prumia Asuerus abbas uenisset, unaque ex monachis nonnulli, accidit ut propter Rheni fluminis inundationem pisces qui abbati et fratribus possent ministrari deessent. Cumque iam ipse solemnitatis dies illuxisset, et ante ecclesiam mane pauci e fratribus residerent, Ansegilus quidam bone uite monachus una residens per iocum locutus  ait: O beate Goar, ecce quam bonus es mercedis recompensator, nos tibi seruimus, et in uigiliis atque psalmodia tue festiuitatis gratia laboramus; hodie ne unum quidem nobis quo reficiamur pisciculum prebes. uix hec ille uerba finierat, et non post longum temporis interuallum in uasis ex uimine salicum ad piscandum paratis, que nuper a piscatore de quadam arbore in preripio [b 1Kb] fluminis suspensa, excrescente postea flumine in aqua remanserant, duo non modici pisces, quos uulgo selures dicimus, reperti sunt, atque in presentiam fratrum eo quo consederant loco delati. Hoc autem pisce causa infirmitatis abbas non utebatur. Tum ille qui et prius: Pro nobis, inquit, nunc bene egisti pisces nostre refectioni prouidens, sed illum senem abbatem tuum  negligere non debes; non enim is ille poterit uti. Hec monachus: et modico tempore lapso, cum a molendino farinam nauicula pistor deueheret, piscis quem lucium uocamus, nauem saltu ingressus comprehensus est a pistore, et in consessu monachorum  expositus. Nunc, inquit monachus, integrum munus, beate Goar, implesti, cum et nobis et seni tuo alimenta congrua prouidisti. Res mira ludentis potius quam rogantis uoces tam facile exauditas! sed hec meritis beati confessoris non sunt dissimilia: quoniam qui in carne uiuens indigentibus sua pro Christo tribuerat, et hospitium refectionemque gratam semper habuerat, merito post obitum quoque potuit sibi seruientibus talia procurare. Nam quantum apud  diuina iudicia meritum habeat uirtus hospitalitatis quam uir beatus singulariter dum uixit excoluit, quantumque reuerentie loco illi in quo beata eius membra quiescant sit omni tempore dependendum, testantur ea que uel illum frequentantes diuino beneficio consequuntur, uel negligentes et aliqua dissimulatione pretereuntes diuino nichilominus iudicio patiuntur; quod ipsum manifestius exempla subiecta monstrabunt.


 De Heriwino comite flagello diuino commonito.

13. Comes quidam nomine Heriwinus, cum per locum transiens declinasset, et licet a suis ut oraret admonitus pro festinantia itineris distulisset, non longe profectus de equo cecidit, grauissimoque lapsu contritus ad ecclesiam suorum manibus reportatur: ibi breui decumbens, apud memoriam uenerandam sanitatis est beneficium assecutus.


De Eufimia abbatissa similiter emendata.

14. Eodem modo abbatissa nobilis ex urbe mediomatricorum Eufimia, cum iter agens illuc deuenisset, et nec oratum, ut omnes consueuerant descendisset, paulo post de equo cecidit, et effracto crure que sponte noluerat ad ecclesiam portatur  inuita, et sanitatem, quam suo perdiderat, merito beati uiri recepit.


De imperatore Carolo ob dissimulationem periclitato.

15. Neque dissimilis meritorum eius potentia in puniendis, monendisque etiam regibus exstitit. Nam Carolus, excellentissime memorie imperator Augustus, a palatio suo quod in preripiis Rheni fluminis ab ipso constructum Ingilinheim dicitur quodam tempore nauigabat, in castellum quod situm est super confluentem Moselle et Rheni descendere, ibique disponens nocte manere, sequentibus eum in singulis nauibus filiis Carolo atque Pippino. Cumque ad monasterium confessoris sancti imperator nauigio peruenisset, obuius illi factus abbas Asuerus rogat uti ad beatum Goarem exire et in cella eius  caritatem  facere debeat. Negat suam presentiam imperator, et post se conuersus manu cognomini filio annuit, ut nauim ad ecclesiam oraturus egrediatur, ipse proposito tendit itinere. Egresso ad terram Augusti filio, alter eius filius Pippinus qui post fratrem naui ueniebat, putans patris esse nauim quam littori uideret appulsam, egressus et ipse est, fratrique nesciens in ecclesia sociatus. Ibi quod inter eos graues aliquandiu simultates et inimicitie fuerant, inspirante superna clementia et opitulante confessoris sanctissimi merito, in fraternam concordiam et fedus amicitie coierunt. Cibo deinde potuque sumpto, alacres et leti ad locum supra nominatum quem cum patre  petere ceperant, omnibus suis incolumibus peruenerunt. Imperator uero qui filiis egressis solus cum suis in naui remanserat, cum ad predictum locum tendere uellet, coorta repente densissima nube et nebulis tenebrosissimis subsecutis, ita in flumine deerrauit, ut neque ipse, neque comitum quispiam, sed neque nauis gubernator quo tenderent quoue nauim agerent ullatenus scire, uel uidere ualerent. Sic per reliquum quod supererat diei in pelago fatigati, uix postquam suam culpam imperator agnoscere et beato Goari supplicare cepit, multa iam die et ingruente nocte in continentem egressi sunt, tribus tamen aut paulo amplius a loco in quem proposuerant egredi millibus, ubi et ea manere nocte non sine rerum necessariarum inopia compulsus est  imperator. Factoque die publice testatus est, sui esse peccati et meriti quod periclitatus in flumine, quod a commoditate itineris et apparatu regie mansionis sit longissime disparatus; non frustra sibi hec accidisse, sed beatum Goarem penas pro contemptu meritas repetisse, seque supplicia expendisse merentem; uouere se et firmissime polliceri nunquam locum uiri sanctissimi ulla quamuis magna itineris festinantia, si ad eum in uicino ueniat, declinaturum, quem tali incommodo sit expertus posse de his qui se negligendum putauerint expetere quam uoluerit ultionem. His uotis ad Cellam uiginti libras argenti et palia holoserica duo misit, nec deinceps omni uita sua quod uouerat aliqua ex causa neglexit. Denique is qui tum regie nauis gubernator fuit nuncusque  superest, reique geste indubitabile testimonium perhibet. Nec immerito regum illi fides et deuotio subiacet, qui pro Christo non solum magnos et appetibiles, sed omnes penitus mundi honores et caducas dignitates contempsit; et cum posset, episcopus fieri noluit, potiusque in humili statu manere delegit quam honorum fascibus pregrauari. Quanquam in Christianis principibus hec circa seruos Dei affectio tam sit spontanea et deuota, quam se nouerunt tanto magis Deo gratiores fore, quanto qui ad tempus eleuari per tumorem maiestatis regie poterant, eligunt seruis Christi se mente submittere.


De regina Fastrada ibi sanata.

16. Eiusdem principis coniux Fastrada cum uehementissimo  dentium dolore torqueretur, et ad locum ob remedium eius doloris oratum uenisset, continuo ut supplex facta est, incommodo caruit; ob quam rem data est ab imperatore uilla que Nasonia nuncupatur, et in iure loci hactenus retinetur.


De eo qui ambulans super glaciem periclitatus est et saluatus.

17. Per idem tempus accidit Rheni fluminis aquam nimio frigore congelascere, ita ut incessus quoque quorum libet animalium et uehiculorum ferre ualeret. Erat quidam regie uille colonus quam supra Wasaliam diximus appellari, cuius uinea haud procul a monasterio uineis B. Goaris coherebat; et ut nonnunquam euenit, hac ille occasione solebat interdum  particulas aliquas earumdem preripere uinearum, et sue fraude humani ingenii sociare. Is cum die quadam super glaciem fluminis ambularet, et ad eius medium prope uenisset, repente in multiplices partes per latissimum fluminis spatium glacies est resoluta, atque ille glaciei fracte superincumbens, secundum flumen ferri tremens et anxius cepit. Erat res summi periculi et desperationis extreme, hominem in fluminis rapidissimi atque latissimi fragmento glaciei tenuissime ferri, nec esse remedii quidquam, quoniam illi, quemadmodum humano auxilio subuenire posset erat omnino nichil. Tum ille cui euadendi periculum nec spes ulla, nec aliquod consilium superesset, diuine solummodo misericordie supplicare, et B. Goaris merita in sui liberationem exposcere, magnisque  uocibus ueniam et auxilium flagitare. Ad ultimum cum salutem penitus desperasset, eductam manicam de manu proiecit, respiciensque basilicam, uineam suam sancti uiri dominio tradidit. Nec mora acta, uirtute diuina glacies instar nauicule ad littus euexit hominem, et incolumem in continentem exposuit; qui mox uineam, de qua diximus supra, ecclesie mancipauit, in cuius nunc etiam iure perseuerat. Sic B. confessoris meritum hominem et pro culpa quemadmodum oportuit castigauit et anxium de periculo mirabiliter eripuit.


De quodam Isanhardo, procuratore uille regie, ceso et sanato.

18. Isanhardus, fisci regii procurator, cum inique multa contra familiam B. Goaris ageret, uisitatus ab illo per somnium est, et post increpationem seuerissime  cesus; ita ut die postero gressu non ualens incedere, naui ad ecclesiam duceretur, ubi aliquandiu decubans integram sanitatem excepto genitalium pondere meruit; que etiam infirmitas indubitanter causa salutis illi relicta cognoscitur.

Hec inter alia que compendii causa suppressi, temporibus Asueri abbatis diuina in loco uirtute et confessoris beati merito prouenerunt; diebus uero Tancradi, qui Asuero feliciter ex hac uita subtracto in regimine monasterii Prumie simulque celle S. Goaris successit, hec que superna misericordia tribuente subiicere cupio contigerunt, que et illi quibus referentibus horum notitiam attigi maxima ex parte coram positi aspexerunt.



III.---MIRACULA FACTA TEMPORE TANCRADI ABBATIS.


De nimia riuuli exundatione et turricule saluatione mirabili.

19. Accidit aliquando ex pluuiarum copia subito riuulum quem Woccaram nominari in libello priori diximus, adeo exundasse, ut in magnam molem exsurgens, obuia queque non sine periculo et damna multorum eruerit. Quippe cum exundare primo cepisset, incertum quo obstaculo a cursu suo prohibitus, descendentibus ex concauitate montium aquis in tantum excreuit, ut ad ultimum ruptis obicibus profluens, etiam grandes et firmissimas domos a fundamentis erutas in Rhenum ui sua deiecerit. Quo in tempore res miraculo digna prouenit: Nam in quadam earum que erute sunt domorum, turricula de qua  signa penderent stabat exstructa, que nuncusque tecto ecclesie superposita manet; que cum multo infirmioris esset structure quam domus ipsa in qua parabatur, et aquis superuenientibus ad medium ferme cursus impetum esset obuia facta, penitus tamen illesa durauit; quodque maioris miraculi fuit, domus in qua stabat integris compactisque inter se parietibus eruta, neque secum illam trahere potuit, et qua eam sui apertura et solutione transierit nullus hominum deinceps scire uel deprehendere ualuit. Denique postquam agmen illud aquarum preteriit, in imo eius turricule due cum oleo ampulle reperte sunt, quas qui hominum posuerit uel unde prouise sint nuncusque nescitur.


 De muliere quadam Scotice nationis ibi sanata.

20. Mulier quedam de natione Scotorum nomine Brigida, debilis gressu a parentibus suis et ciuibus ab urbe redeuntibus egra ibi relicta est. Et cum aliquantulum ibi temporis transegisset, sub die solemnitatis annue, astante plebis multitudine, sanata est et erecta.


De ancilla cuiusdam Hadebaldi bis sanata.

21. Item Hadebaldi cuiusdam noti hominis ancilla, que et ceca esset et muta, ad memoriam uenerandam populo teste sanata est. Sed cum his agnitis, dominus qui infirmam miserat, ad suum seruitium iam incolumem reuocasset, mox in illam prior debilitas rediit. Coactus itaque euidenti miraculo eius dominus manumissam ad locum reuerti fecit; nec  multo post sanitas que collata ante fuerat, sed temeritate hominis prepedita, correcto domino ancille est restituta; que et reliquum uite sue in eodem loco peregit. Denique adhuc ibi soror eius degit, et certissima rei geste testis assistit.


De alia ceca.

22. Per idem tempus et alia mulier ceca sub abbatis Tancradi presentia uisum recepit, pluresque ibi postea uixit annos.


De cuiusdam ancille filio paruulo ceco et muto.

23. Quodam item tempore presente eodem abbate cum populo, quedam ex ancillis monasterii filium paruulum qui ab ortu cecus manebat et mutus, ad  ecclesiam deportauit, quam ut est puer ingressus continuo cum matre loqui et basilice picturas ei digito cepit ostendere. Mirata rem mater, sed propter repentinum euentum insperati miraculi non est ausa publice quod uiderat confiteri. Que mox ut est domum regressa cum paruulo, confestim in illum debilitas pristina rediit: ut palam fieret, non debuisse matrem quod diuino sibi beneficio collatum esset silentio premere. Itaque causam illa pertractans culpamque intelligens, arreptum festine filium ad ecclesiam retulit, et rem omnem ut se haberet abbati et populo patefecit. Nec dilatum est diu beneficium, cui ad horam fuerat impedimento timiditas matris; sed ut illa finem narrandi fecit, incolumitatem illico puer obtinuit.


 De muliere clauda ex urbe Mogontiaco.

24. Ex urbe Mogontiaco ad festiuitatem B. Goaris mulier clauda posito coram abbate Tancrado uenit, et cum in uigiliarum de uespertini psalmi a clero complerentur, sanata est.


De figulis ob contemptum punitis, et infante liberato.

25. Sed ut ea nunc quoque commemorem. quibus palam fiat qui beati uiri meritum et reuerentiam contemnere aliquatenus presumpserunt, quemadmodum uel emendati sint, uel puniti: quodam tempore cum per Rhenum flumen quidam figuli ollas pretio distrahendas in nauicula ueherent, accidit una cum illis feminam quamdam fidelem cum paruulo filio aduerso  flumine nauigare. Cumque ad monasterium uentum esset, rogat mulier comites, uti aut omnes oratum in ecclesiam pergant, aut si id nolint, appulsa littori nauicula se in continentem exponant, paululumque in loco certo sustineant, donec possit ipsa ab oratione reuerti. Egressa itaque sola pergit oratum, relicto in naui cum comitibus filio admodum paruulo. Illi, deducta in superiorem locum naui, cum eam aliquandiu sustinuissent, moras eius non ferentes, abducta naui iter propositum persequuntur; sed ultio diuina mox consecuta est, qua manifestum fieret non debuisse illos uel abeunte illa opportunitatem orandi negligere, uel finem sustinendi moras eius presertim breues contemnere. Nam cum aduerso flumine nauim agentes contra eum locum uenissent, ubi ex latentium  sub aqua saxorum uoragine et undarum collisione rapidissima, grauia sepe nauigantes discrimina patiuntur, qui locus in flumine ab ecclesia B. Goaris passibus fere centum aut paulo longius abest, rapta submersaque nauicula perierunt. Sed inutilis esse non potuit deuote mulieris oratio, cuius etsi comites aqua submersit, filium tamen diuina uirtute saluatum et merito sancti protectum nequaquam perdere ualuit. Quippe illa ut ab oratione rediens ollas super aquam ferri conspexit, intellexit quod erat, socias nauemque perisse, sollicitaque pro filio quem una perditum suspicabatur, oculos cum fletu maximo hac illacque circumtulit, sed repente uidet undarum dorso sublatum paruulum ripe fluminis propinquare. Tantaque fuit miraculi claritas, ut infantem mater  excipiens inuenerit eum a medio corpusculi aque superexstantem littora attigisse, quod ne uirorum quidem ullus aliquando natandi peritia et uiribus corporis potuit obtinere.


De infante qui equo trans Rhenum incolumis uectus est.

26 In dissimili causa non dissimile miraculum sub eodem tempore exstitit, quod propter similitudinem rei geste precedenti subiunxi. Mater cuiusdam infantis fere quinquennis, cum eo qui ipsum infantem de sacro fonte susceperat naui circa ripas tracta per fluuium ascendebat, puerumque equo superpositum  iuxta in littore parens uterque fecerat ambulare. Tum equus ut sine rectore liber, nauigantes preteriens sponte se in flumen dedit cum puero, nec reuocari ab aliquo potuit. Cumque saluti infantis omnes timerent, quippe quem in rapidissimum altissimumque fluuium ac latissimum equo quem retinere nequiuit ferri conspicerent, et Goaris suffragium magnis precibus postularent, equus cum incolumi puero transnato flumine in ulteriorem ripam exiuit. Que res utique magno miraculo prouenit, ut et equus sine rectore tantum flumen loco presertim propter saxa difficillimo et periculoso transiret, et infans qui ne in arido quidem equo sedere nosset, sine periculo ullo euaderet.


 De Willigelmo quodam demonio tradito et postea eruto.

27. Sed ut propositum persequar, Willigelmus quidam, qui nuncusque superest, cum uineam a matre datam de iure et possessione ecclesie S. Goaris subtraxisset, seuo demonio est mancipatus. Denique ab eo uexatus uineam reddidit et curari continuo meruit, ut hoc exemplo ceteri monerentur, uoto parentum res iuri ecclesie mancipatas subtrahi ab heredibus filiis non oportere.


De quodam Woluone presbytero.

28. Woluo quidam ab ineunte etate ibi a matre nutritus, cum postea presbyter esset, decimas que ex multo iam tempore ecclesie B. Goaris agrorum iure  competerent, suis usibus dolo malo conduxit. Nec magna subsequente mora cecus et mutus effectus, ad basilicam uiri sanctissimi a suis perducitur; ibi res patrimonii sui cum restitutis decimis tradidit, et sanitatem, placato eo quem offenderat, meruit.


De negotiatore nomine Badoardo propter cesum seruum mortuo.

29. Negotiator quidam Badoart dictus cum Rhenum naui ascenderet, unus seruorum qui illum forte offenderat supplicium metuens de naui prosiliit, et concitus ad ecclesiam fugit. Tum ille fugitiuum secutus ab ecclesia trahere cepit, prohibente fieri et nomine Goaris rogante simul et comminante monacho Herirado qui presens forte residebat, quo hec  ipsa referente cognoui. Sed negotiator furore succensus cum monachum rogantem eque minantemque contemneret, pro foribus ecclesie ad contemptus augmentum tractum ab altari seruum cecidit. Nec multum spatii intercessit, ut cuius arbitrio paruisset quemue contempsisset agnosceret, immundo spiritui traditus, breui uitam nimiis cruciatibus extortam finiuit.


De cuiusdam Humfridi seruo a uinculis mirabiliter soluto.

30. Item Humfridi cuiusdam clerici ecclesie seruus cum pro culpa in dominum commissa a tergo uinctus brachia traheretur, et supplicia que sibi inferenda sciret, animo perhorresceret, quoniam aliter  Domini presentiam subterfugere non ualebat, ecclesiam respexit, et ad eam secum prece tacitus inclinauit. Res digna miraculo! confestim uincula quibus ligatus ducebatur, dicto citius laxata sunt et soluta; exutusque uinculis seruus ad ecclesiam sese proripuit, nec repetitus a domino offensam suppliciumque uitauit. Tantum apud omnipotentem Deum supplicatio tacite uiro sancto fusa conualuit, nec passus est Christus eum manere ligatum, qui necessitate et animo ad sancti altaris auxilium confugisset, ut hinc quoque daretur intelligi, quantum intercessio illius ad animarum soluenda uincula preualeret, cuius inuocatio tanta facilitate ligamenta corporis dissoluisset.


 De abbate Maximino ob dissimulationem periclitato, sed saluato.

31. Quodam tempore abbate Tancrado in cella posito, Maximinus monasterii S. Gereonis [a 1Kb] , quod apud urbem Agrippinam, que nunc Colonia dicitur, situm est, abbas a prouincia uangionum [Wormes] ex uindemiis cum onusta uino naui et non paucis comitibus descendebat; et cum iam sancti Goaris monasterio propinquasset, suadetur a sociis uti appulsa in continentem naui oratum ad sanctum Goarem ascendat. Ille moras sibi non necessarias hac in re fieri dicere, fore opportuniorem tempore alio orandi occasionem. Sic dehortatis comitibus propositum iter persequitur, sed non impune illum ultio diuina transire permisit. Quippe ut in conspectum  celle nauis acta peruenit, repente ex maxima sui parte demersa, lapsisque in aquam que gestauerat uasis, presentis iacture et periculi metum cunctis inculsit. Clamare omnes et auxilium lacrymabiliter implorare, culpam abba confiteri, et Goaris meritum exorare. Rem abba Tancradus ex loco superiori conspiciens, et quanto in periculo uersarentur cuncti considerans, suos euestigio mittit, mandat subsidium laborantibus ferri. Deducuntur continuo naues, et subsidium modis quibus erat possibile ministratur. Ita cum abbatis auxilio et sudore multorum, tum maxime B. Goaris opitulatione recuperata naui, uasisque receptis et opibus, incolumis ad littus abba progreditur. Egressus nauim oratum festinat, persuasum sibi perenniter affirmans, ne locum tanti uiri  meritis insignem facile unquam sine supplicationis munere transeundum existimet [b 1Kb] .


De quodam Fresone similiter prope periclitato.

32. Consimili prope euentu cum quidam ex Fresonum gente negotiator nauem circa ripam ulteriorem ageret, neque littori in quo monasterium situm est propinquare disponeret, ubi ad scopulos illos, de quibus supra diximus, nauis acta peruenit, subito rapta et in gurgitem undarum uiolentia tracta, presenti cunctos discrimine perculit. Sed cum dominus nauis Goaris sepe nomen et meritum iterans subsidium expetiisset, in portum continuo nauis illesa deuehitur; ille ut continentem attigit, oratum perrexit, ac pro salutis munere uestem holosericam uenerande  memorie tribuit, que etiam uestis postea ab eo qui hec mihi retulit Theodrado clerico ad Prumiam monasterium est delata.


De negotiatoris seruo ex aque periculo mirabiliter eruto.

33. Rem illaturus sum precedentibus quidem non omnino dissimilem, sed que miraculi aliquid amplius habeat, et cuius tot sint pene fidelissimi testes, quot loci ipsius habitatores tempore quo gesta est  esse potuerint. Negotiator ex supra dicta Fresonum gente nauem per Rhenum flumen agebat, et ut moris est quia aduerso flumine nauigabat, fune a suis nauem circa littus trahendam curauerat. Cumque iam celle uicinia attigisset, monetur a suis aliisque in fluminis preripio consistentibus, uti ad orandum nauim egredi debeat. Ille sibi eius tunc rei copiam non esse dicere, impediri mora propositum cursum, nec se posse nisi continuato nauigio quietis congruum locum attingere. Ita animo fixo nauim agit et ipse in ea clauum regens cum uno seruorum residet, reliqui nauim per littora trahunt. Erat inter eos unus qui cunctos antecedens extrema funis dorso et uentri circumuoluta teneret. uentum erat ad fluminis illam de qua in superioribus egimus rapiditatem horribilem,  cum repente nauem unde uiolentissime rapiunt, nec gubernatore ullo presidio ualente resistere longissime a littore subtrahunt. Ea rapta cum ferre non possent funem qui per ripas trahebant, uicti relinquunt; sed is qui cunctos precesserat, tam cito explicare se fune non ualens nauim secutus in gurgitem trahitur, neque id dominus nauis qui in puppi residens laborabat, animaduertere potuit; reliqui qui a fune refugerant, magis uocibus naui et socio qui sub aqua trahebatur opem diuinam et B. Goaris merita succurrere postulabant; tantaque tum aque uis et undarum uorago fuit, ut non ante nauis in cursum dirigi posset, quam longissime pulsa in ulteriorem ripam non sine magno plurimorum metu atque horrore exportaretur. Negotiator uero ut terram  attigit, funem qui naui coherens per aquam fuerat tractus, a seruo colligi mandat, qui collecto in extrema eius parte seruus sicut implicitus fuerat inuenitur. Qui diligentissime contrectatus et modis uariis pertentatus, non aliud potuit deprehendi quam mortuus. Denique adhibito plurimo stramine et igne circumcirca succenso, nichil caloris penitus persentire, uel aliquod uite indicium potuit edere. Quid plura? deuehitur rursus in citeriorem ripam ac de sola sepultura dominus eius et comites agunt: rogatur ecclesie custos ut ad sepeliendum mortuum loci alicuius copiam faciat. Eo obtento, dum sepulturam aperiunt, interim cadauer ut uere putabatur exanime in custodis ad horam mansione deponitur. Tum non post longum temporis interuallum incipit recalescere,  et paulatim os aperire, ac spiritum ducere. Dehinc totum se eleuans parum sanguinis ore reiecit, et confestim surrexit incolumis, ita ut oratione facta et gratiarum actione ab omnibus reddita, ad ducendam sicut prius nauim cum sociis festinarit. Ea negotiator ut uidit, emendatum se, et pro culpa castigatum magnopere gratulans argenti libram altari sacro persoluit, et cepto dehinc itinere, suis omnibus incolumibus abiit. uiderint quid de re huiusmodi  ceteri sentiant. Ego confidentissime dixerim beati uiri merita tanto esse post obitum clariora, quanto sollicitius dum uiueret humanas laudes et iactantiam fugerit; neque in huiusmodi signis et miraculis exhibendis cuiquam sanctorum, apostolis et clarissimis Ecclesie martyribus duntaxat exceptis, illum inferiorem uideri: quippe qui in diligendo Deo et proximo non facile quoquam illorum iudicetur inferior, quique tametsi in uita non multis que homines nouerint miraculis claruit, sed ea que miraculis omnibus potior est caritate clarissimus exstitit; ideoque post obitum quotidie in uiuentium fide tot tantisque uirtutibus claret.


De lumine diuinitus in lucernis ecclesie succenso.

34. Preterea Heriradus monachus, qui, ut sepe  dictum est, horum mihi miraculorum certissimus relator exstitit et uerissimus, bis se affirmat nullo admonente extrinsecus igne lampadem, que coram memoria ueneranda dependet, infuso diuinitus lumine splenduisse: quod ipsum presenti anno quo ista descripsimus et superiori contigisse qui interfuerunt affirmant. Sed id suo loco erit dicendum.

35. Hactenus ea descripserim que abbate Tancrado in hac uita superstite facta inter alia referuntur. Nunc adiutore Christo ad clarissimi Patris Marcuuardi tempora qui hoc ipsum mihi opus imposuit, seruato ut proposui ordine ueniam.



Iu.---MIRACULA FACTA TEMPORE MARCUuARDI ABBATIS.


 De imperatore Ludouico ibi a pedum dolore releuato.

36. Et ut hec ipsa rerum gestarum ordine aliquantulum postposito exordio clariori incipiam: excellentissime pietatis singularisque clementie et erga Christianam religionem omnium imperatorum studiosissimus Ludouicus, qui adhuc superna misericordia prouidente rerum summa potitur, cum dolore pedum uehementissimo, qua olim infirmitate uir ille, etsi non continue, frequenter tamen affligitur, laboraret, atque ex palatio suo quod in littore fluminis Rheni situm Ingilinheim supra diximus appellari, euectione nauali descenderet, oratum ad S. Goarem exiit, uix in terram pedes pre dolore nimio po ere ualens, et sustentantium magis quam suis gressibus nitens. Cumque in ecclesiam peruenisset, ante memoriam  uenerandam humillime se ac deuote deposuit, et in terra stratus diutius perorauit. Ubi uero surrexit, ad abbatem et clarissimum uirum Gerungum olim palatii edilem, nunc monachum conuersus: Deo, inquit, gratias, nunc meritis S. Goaris leuamen mihi datum persentio, neque eo iam cum quo huc ueni dolore laboro. Sic a memoria regressus letus et alacer diem totum duxit. Hec ipso abbate qui coram adfuit referente cognoui; quanquam nec ego ipse multum abfuerim, qui pridie eius diei imperatorem predicto dolore grauissime laborantem in palatio uiderim.


De muliere Scotica ibi a claudicatione sanata.

37. Sed ut huic rei geste tempore paulo superiorem  subiiciam, mulierem Scotice nationis ciues ab urbe redeuntes egram et gressu debilem ibi reliquerunt. Ea postquam sex in loco menses egit, sub die solemnitatis annue que agitur pridie nonas Iulii inter uespertinos Psalmos gressus sanitatem recepit.


De infante demoniaco apud memoriam S. Goaris promissa a patre api curato.

38. Superiori anno post ea que de imperatore retulimus, accidit ut quidam ex rusticis filium paruulum demone plenum ad ecclesiam cum fletu et supplicatione deferret. Quem cum ante memoriam eiulans multis presentibus exposuisset, sancte Goar, inquit, redde nunc mihi meum filium et pulso qui eum uexat demone sana; ego tibi pro munere apim unam   huc protinus afferam. Non inanis fuit simplex hec hominis rustici postulatio: sed continuo sanatum integerrime paruulum letus et gaudens pater domum reuexit. Denique examen apum quod ut pollicitus fuerat obtulit, hodieque in hortis Ecclesie permanet. Hec cum sepedicto Theodrado tum Ekkibaldo ipsius loci preposito uiro sane docto atque ueraci narrante cognoui.


De lumine bis in lampade succenso diuinitus.

39. Et ut illud inferam quod supra leuiter tetigi, anno preterito in die sanctissimo Pasche, cum prepositus Ekkibaldus sub ipso lucis exortu missas agere uellet, itemque hoc eodem anno quo ista conscripsimus cum idem in Quadragesima missas ageret,  et lumen ecclesie deesse quereretur, custosque deposita lampade ac sine igne reperta, pro eo deferendo festinaret; subito cernentibus multis sponte in lampade lumen accensum enituit, quod ibi crebro factum plures uiri fideles qui interfuere testantur.


De infante claudo et surdo et item puella ceca ibi sanatis.

40. Sed ut hec miracula rerum nuperrime gestarum narratione de presenti concludam, sub idem tempus quo his describendis manum imposui, necdum libello edito cum ad annuam beate depositionis solemnitatem magna undecunque ita uti solet hominum multitudo conflueret, nota ex uicino mulier aduenit cum filio fere septenni, qui ab ortu ipso claudus, mutus, surdusque permanens, infelici genitrici  nouos quotidie luctus et dolores afferret. Hunc mater fide deuota cum inter nocturnas uigilias coram sepulcro uenerabili exposuisset, circa finem Psalmorum matutinorum, cum canticum Euangelii clerus ecclesie caneret, infantulus lento adnisu repente surrexit, ac pedibus quos usque ad id temporis nunquam terre fixerat adstans, matrem clamore iterare uocauit. Flens pre gaudio continuo mater accurrit, et filium quem tot pressum incommodis deposuerat, ambulantem simul et loquentem audientemque recepit. Neque fuit Christo difficile, pro sui merito confessoris, uno eodemque tempore et possibilitatem loquendi puero, et scientiam quam maiores audiendo nunquam perceperant dare, cum  sit ipse sapientia Dei que aperit ora mutorum, et linguas infantium disertas facit. Tum uero omnium qui aderant mentes tanti replet stupor miraculi, totam laudem Christi conclamat ecclesia, et unius infantuli salus mirabilis multorum ad fidem corda succendit.

41. Eodemque die cum missarum solemnia populus spectaret, et diuina a sacerdote mysteria agerentur, puella eadem prope qua predictus infans etate diu ceca, que tum a parentibus fideliter fuisset illata, amissum lumen recepit. Ita gemino miraculo sub uno die et sancti uiri meritum palam cunctis enituit, et presentium fides Christi clementia quam non desit inuocantibus ubique presens, agnouit.

42. Hec [a 1Kb] de miraculis B. Goaris merito ostensis  atque exhibitis pauca breui et aperto quantum potui sermone digessi, narrationem ad annum 839 Incarnationis Dominice perducens, eaque tantum  scripture mandans, que relatu uirorum fidelium didici, queque non eis modo qui retulere, sed omnibus pene locum frequentantibus haberi notissima comperi. Quanquam non omnia que ab eis ipsis quorum fidei specialiter credendum putaui relata sunt scripserim, alioquin aut modum suscepti operis excessissem, aut auditoribus longior iusto prolixiorque fuissem. Neque hoc opere facultatem aliis de his scribendi preripui, sed et hec ipsa que utcunque uidentur a me esse proposita, poterunt qui uolent pro ratione dignius explanare, et que in similibus miraculis forte prouenient,  exemplo a uobis, Pater amplissime Marcuuarde, et a me sumpto describere. Quippe si diuina opera nobis glorificanda dignissime proponuntur, oportet ut non cessante uirtutis diuine beneficio etiam scribendi non cesset intentio; et donec qui explere possint existunt, litteris digna admiratione tradantur. Quare etiam uacantes pergamenas huic libello subiicere placuit, ut edito opere presenti futuris post hec temporibus que inserenda prudens aliquis estimauerit, opportune possit inserere.



u.---COMMEMORATIO quemadmodum et a quo cella sancti Goaris fuerit monasterio Prumie sociata incipit feliciter.

43. Decursis iam que de miraculis uiri sancti scribenda susceperam, uidetur mihi necessario paucis  esse monstrandum et post editos libellos duos quodam extraliminio memorandum, quemadmodum et qua ex causa cella B. Goaris monasterio Prumie fuerit sociata, ut omni tempore sub regimine et potestate abbatis qui ei monasterio auctore Deo prefuerit, ipsa quoque esse deberet.


Prumiensis monasterii primordia.

44. Excellentissime memorie rex Francorum Pippinus pater imperatoris famosissimi Caroli, postquam ut omnibus prope notum est amore Christi et uxoris sue sancte recordationis Bertrade rogatu  prouocatus monasterium suprascriptum construxit, constitutis in eo monachis qui Deo sub regulari ordine militarent, uenerabilem uirum Asuerum regiminis prefecit officio. Qui etiam eidem loco annis quinque et quadraginta felicissime prefuit. Hanc cum pro sue uite merito plurimum coleret, eiusmodi constitutionis ei auctoritatem dedit, ut cum iter agens ad aliquem iuris regii locum uenisset, licenter que itineris essent necessaria sumeret. Cum ergo quodam tempore iter a monasterio in uangionum [Wormes] prouinciam ageret, et occasione uie ad sanctum Goarem declinasset, ubi tum rectoris nomine preerat quidam Erpingus nomine, neque commoditatem aliquam rerum necessariarum nancisci potuisset, rem ut erat gesta paulo post principi  retulit, pessimum esse dicens eo loco humanitatem hospitalitatis omnem negari, ubi quondam sub beato uiro singulariter uirtus eadem uiguisset. Pollicetur rex fore hec emendanda cum temporis opportunitas arrisisset. Itaque non multo post positus in palatio quod Attiniacum [Attigny in Campania ad Axonam] uocatur, cum ad generalem populi conuentum simul abba Asuerus uenisset, euocatum ad se princeps super his que de cella beati uiri dicta ab eo fuerant commonefacit, eique regendam committit, hortatus ut eam congrue disponere, atque hospitalitati quam in ea non sit expertus competentem efficere debeat.


Contentio de cella S. Goaris a Carolo Magno componitur.

45. Hec prima fuit celle iamdicte cum monasterio  Prumia facta ex regis Pippini mandato et uoluntate coniunctio, quando non ipsi monasterio et monachis subiecta, sed abbati tantum est beneficii ad regendum iure commissa. Regnante uero post patris obitum Magno Carolo, orta est inter Treuirorum pontificem tunc Weomadum et abbatem Asuerum pro eadem cella contentio, asserente episcopo eam ad sue Ecclesie ius pertinere, abbate contra dicente esse illam regis lege hereditaria possessionem, neque in ea posse sibi aliquid ecclesia uindicare, que et sibi esset a rege Pippino commissa, et in dominium clarissimi Caroli successionis iure transmissa. Ita eis diu multumque certantibus et re ad controuersiam sepe deducta, directi sunt ex  latere regis et semel et iterum ac tertio legati fidissimi et ueraces, qui causam diligenter inquirerent, litemque congrue terminarent; quique rem examinantes, non aliud quam quod abbas protestatus fuerat inuenerunt, regii scilicet [Sup. potius] quam ecclesiastici iuris possessionem loci sepedicti existere.

46. Sed cum episcopo hec nequaquam sufficerent, famosissimus princeps, habito in Saxonia super fontem qui Lippia [Surio Lupia] dicitur generali conuentu, sub presentia totius prope regni primatum, et utriusque ordinis clarissimorum uirorum, rem  per se examinandam suscepit, omniumque qui tum adfuere iudicio, iurisiurandi conditio causidico monasterii, tunc Raberto nomine est constituta, qua ille postea cum aliis duodecim firmauit, possessionem sepedictam non Ecclesie Treuirorum, sed dominio regio tantum competere. Hoc ergo modo re definita et episcopo tandem acquiescente, famosissimus rex cum suorum consensu cellam sancti uiri monasterio Prumie tradidit, edito traditionis eiusdem priuilegio, quo firmauit testatusque est, se pro amore Christi et eleemosyna parentum suorum, Pippini uidelicet regis et regine Bertrade, cellam ipsam hac lege iamdicto monasterio subdere, ut omni deinceps tempore rectores monasterii eiusdem eam tenere, et rebus eius libera conditione in usus suorum  Deoque seruientium fratrum necessarios uti, ac sine ulla cuiusquam contradictione, que utilitati communi competerent de ea facere et ordinare deberent; neque rebus solummodo quas tempore eodem  celle dominium retineret, sed et illis que futuris successionibus acquisisset iure firmissimo uterentur.

47. Hec quemadmodum sint gesta atque statuta poterit qui uolet relecto eodem qui hodieque in archiuis ipsius monasterii integerrimus manet priuilegio scire. Nobis rem breuiter commemorasse suffecerit, ne id quod esset utile cognitioni, penitus siluisse, et in hac parte circa B. Goarem officio defuisse merito redargueremur.

48. Denique cum hec scriberemus, sicut in regimine monasterii Prumie, sic etiam in possessione celle S. Goaris Asuero Tancradus, et ei Marcuuardus uicaria mutatione successerant.

49. De abbate porro Asuero et cella sancti uiri ea  que primo retulimus ita esse gesta, quidam ex senioribus non indignus fide ab eodem abbate se audisse est protestatus.





APPENDIX. HISTORIA TRANSLATIONIS RELIQUIARUM SS. MARTYRUM CHRYSANTI ET DARIAE Ex urbe Roma in Galliam.




CAP. I.


Anno Dominice Incarnationis 844, imperante Lothario Augusto, filio serenissimi imperatoris Ludouici, Marcwardus, abba Prumie monasterii, Romam ire disponens, memorati principis impetrauit licentiam et epistolas ad pontificem sedis apostolice Gregorium, in quibus regia conueniebatur auctoritate ut alicuius preclarissimi martyris corpus ei dari deberet fame celebrioris, de cuius passione ac ueneratione nullus fidelium posset ambigere. Arrepto namque iam itinere, cum comperisset antedictum papam obisse Gregorium, aliumque pro eo constitutum nomine Sergium, missa ad imperatorem relatione, receptisque mox ad nuper creatum antistitem mandatis, tandem post longa itineris spatia Romam ingreditur. Susceptus denique honorifice ab apostolico papa, epistolas ei regias tradidit. Ille, iussis imperialibus eiusque petitionibus fauorabiliter in omnibus annuens, spopondit se cuncta facturum que suggesserat. Post hec misit ei per Marinum episcopum  librum sanctorum continentem passiones, iussitque passionem sancti Chrysanti et Darie litteris tradere, pollicitus eorum corpora se ei daturum. Constituta itaque die ad Lateranensem properat ecclesiam. Cumque iussus ad Romanum ingressus fuisset pontificem, positis in locello super altare corporibus,  atque ex utraque parte stantibus clericorum ordinibus, et canentibus, tradidit ei cum summa ueneratione et honore prefatorum martyrum corpora, sub inuocatione nominis Domini precipiens eum circa uenerationem eorum intendere, quo uterque Dei omnipotentis offensam possit effugere: ipse quidem quod dederit, ille uero quod datis debitam non prouiderit uenerationem. Tradidit ei quoque reliquias quadraginta sex sanctorum martyrum, ac precepit in tumulo eas memoratorum recondi sanctorum. Susceptis itaque cum summa ueneratione corporibus, omnes precipitans moras maturauit profectionem. Omnibus igitur incolumibus, quinquagesimo die postquam ab Urbe gressum extulerant, in possessionem ueniunt monasterii, uidelicet in cellam sancti Goaris [a 1Kb] : ubi per biduum commoratus, ordinatis fratribus, cum uenerandis corporibus premittit eos ad Prumiam monasterium, quorum fratres aduentu comperto, cum maxima gratulatione sacris induti festinant occurrere cum candelabris et crucibus.  Que uero in hoc spatio itineris miracula Deus ad ostendenda sanctorum suorum merita declarauerit, translatione eorum peracta expediam. Cum ingenti itaque deuotione et gaudio susceptis sanctorum reliquiis, omnibusque que tempori congruebant canentibus, Iu Nonas Iulii deferunt eas in Prumiam  monasterium; iacueruntque in eo quo delata fuerant feretro ad dexteram altaris usque XI Kalendarum Nouembrium die, scilicet quousque pars quedam antiqui templi complanata in spatium prolixius extenderetur, tumulo dignus conderetur. Quo expleto tempore, memorata die translata sunt sanctorum corpora et ab episcopo Theganberto [a 1Kb] admodum religioso uIII Kalendarum Nouembrium, uidelicet passionis eorum die, in loco quo nunc uenerantur, scilicet in possessione sancti Saluatoris, in cella que Nouum Monasterium uocatur, cum summo honore omniumque gratulatione tumulata: ubi nunc eorum intercessionibus ad laudem sui nominis orantes Christus exaudit, sicut ex subiectis comprobatur miraculis. Sed antequam illa que post eorum tumulationem acta sunt miracula proferantur, ea que paulo superius promisimus, reddenda prius in initio uidentur.



CAP. II.

 Igitur cum ab Italia degressi ad basilicam beati Goaris gressum dirigerent, femina quedam, non ignota ciuibus suis, cum nimio renium teneretur dolore, audito sanctorum aduentu, petiit se eorum obuiam duci. Cumque hinc inde a duobus sustentata, uix ad locum peruenisset, mox ut tetigit feretrum quo sancta uehebantur membra, omnis ita fugatus est dolor, ut omnibus inspicientibus libero ante gestatorium gressu curreret. Hec prima nobis sanctorum enituit uirtus: licet fidelis post uiri relatione comperissem, adhuc nobis in Italia positis, simili modo eorum orationibus quamdam feminam contractam fuisse erectam.



CAP. III.

Femina quedam erat non ignobilis, uxor cuiusdam Waningi nomine, cuius pedes et crura ita intumuerant, ut pene lecto detineretur. Hec, audita opinione sanctorum, subuectione equi obsequentiumque adminiculo obuiam ducta, uix tacto feretro ita sana effecta  est, ut per totum montem, cuius in illis locis nimia asperitas et altitudo est, una esset ex gestantibus feretrum. Postero autem die, cum missarum solemnia celebrarentur, ancillula memorate femine inter missarum celebrationem ita contracta est, ut que pedibus uenerat, alterius manibus tolleretur: ignoramus tamen quid cause fuerit. Opinio uero fuit quod seruitium recusauerit sanctorum, uolens eam domina sua illis delegare. Postea denique cum triduum in eadem ecclesia ubi contracta est faceret, atque pro ea oratum esset, orationibus sanctorum restituta est sanitati; itemque cum domum reuerteretur, contracta est, iterumque uirtute sanctorum martyrum priorem recepit ualitudinem.



CAP. Iu.

Item femina quedam, cum ita membrorum debilitate contracta teneretur ut uehiculo duceretur, rogauit se obuiam duci sanctorum. Hec orationibus eorum ita salua surrexit, ut propriis firmata gressibus  incederet.



CAP. u.

Cum uero iam decerneremus in locum, ubi nunc adorantur, sanctorum deduci corpora, multitudo innumerabilis processit mundare uias per quas reliquie deducende erant martyrum. Cum igitur quedam succideretur arbor, quidam non precauens casum, cecidit super eum. Cum itaque putaretur mortuus, amota arbore, ut credimus, orationibus sanctorum ita incolumis repertus est ac si nil pertulisset lesionis.



CAP. uI.

Iam uero tumulatis beatis martyribus, quidam  illuc ueniens, cuius aures perpetue surditatis tumor obtinuerat, cum sanctorum ibidem prestolaretur deuotus suffragium, sanctissimis eorum meritis auditum diu sibi denegatum recipere meruit.



CAP. uII.

Item quidam debilis brachio, ita ut ab humero deorsum penderet aridum, preterea surditate damnatus; cum ad sanctorum sepulcrum cum fide accederet, et brachium pristinum recognouit officium, et obstructe aures auditum recepere.



CAP. uIII.

Alius quidam fuit qui ita manum cum brachio debilem habebat, ut semper deorsum pendens omnibus corporis officiis redderetur inutilis. Hic fasciculum lini manui innexum aride cum ad memoriam  uenisset martyrum, atque super altare poneret, protinus a rigiditate sua resolutum prior rediit uirtus.



CAP. IX.


Quedam item femina cupiens Deo et sanctis martyribus illic seruientibus, subsidiis corporalibus subuenire, onustum plaustrum cum pane et potu, aliisque necessariis secum ducens, ad locum properabat. uerum cum iam in proximo esset, precessit plaustrum. Cumque sepulcrum minime auro uel argento cerneret fulgere, ut stolide et irreligiose solent mentes, despexit et irrisit locum: atque suorum obuiam concito reuersa gradu, iussit eos qua uenerant redire, dicens nichil ibi sanctitatis contineri. Tunc multione [al., multatione] sanctorum carrum confractum est, potusque diffusus, atque omnia superposita ita dispersa sunt, ut nullo usui apta redderentur. Ipsa denique tertia die ob uindictam contemptus mortis pena multata est.



CAP. X.

Alia item femma cum ualida scabie omni premeretur  corpore, adeo ut lepra putaretur, sed etiam diutino morbo lecto teneretur, preterea neque medicorum ulla potuisset arte curari; hec cum audisset a uicinis cereum in honore martyrum fieri, accensa fide particulam cere cemptam, fecit in eodem misceri cereo. Cum itaque cereus ad sepulcrum delatus fuisset martyrum, mirum in modum, mox ut igni accensus est, sensit egra longe posita uirtutem, atque e stratu surgens pristinam recepit corporis sanitatem.



CAP. XI.

Item alia inclusos digitos atque rigidos habens, admonita diuinitus ut ad memoriam properaret sanctorum, fide ducta, ad locum ita sana reuersa est, ac si nichil unquam lesionis pertulisset.



CAP. XII.

Quidam nobilis uir amore ductus sanctorum uolebat locum adire. Hic coniugem suam hortatus ut  secum pergeret; illa e contra aspernata dixit, se potius ad opera sua pergere, nam non esse uerum quod fama uulgauerat. Ille quidem ceptam perficiens uoluntatem, illa uero in sua manens perfidia, cum ad locum properaret destinatum, equo deiecta brachium fregit, ut hactenus ita manens nulla possit medicina curari.



CAP. XIII.

Quidam puerulus ita claudus ab utero exstitit matris, ut natiuitas gressum negaret. Hic cum humeris matris fide ad tumulum tolleretur sanctorum, ita sanctissimis martyrum meritis sanatus est, ut qui alterius gestatus uenerat gressibus, propriis reuectus matrem subsequeretur.



CAP. XIu.


Quedam item cum manum atque brachium ita incuruum ac debile haberet, ut neque ad os quidquam eo potuisset deducere, cum ante sepulcrum martyrum diu prostrata iaceret, tandem orationibus eorum pridie Palmarum die pristine reddita est sanitati.



CAP. Xu.

Redeunte tempore quo beatissimorum martyrum corpora in locum, ubi nunc adorantur, delata sunt, cum celebritas anniuersarii immineret diei, inter frequentiam multitudinis que pene illuc innumerabilis tunc accurrebat, contigit quamdam feminam a pago Tulpaciense [f. Tulpiacense] ex beneficio Odrici aduenire. Hec unicam filiam iam quinquennem, nomine Ermenradam, cuius oculos cecitatis obduxerat caligo, habens, doloris acta stimulis, secum meritis illuminandam sanctorum deuote attulit. Que cum a custodibus peteret, ut in aliquo ecclesie  loco suffragium prestolatura sanctorum poneretur, permissa est in angulo crypte, ubi ad pedes adoratur sanctorum, eam deponere. Deposita itaque cum tota die illa et nocte ac si rigida immobilis iaceret, ac matutinum celebraretur officium, et nox diei sequentis daret initium; subito uirtus diuina per orationes adfuit sanctorum, et luminis recepto uigore quod per triennium sibi denegatum omnes cognouerant, cepit respicere clare. Hoc itaque miraculum cum per omnium curreret ora, et Domino sanctisque eius martyribus laudes clamarent, uoluit etiam Dominus fidelibus populis geminato miraculo letitiam geminare spiritalem, quantique essent sancti martyres apud eum meriti ostendere.



CAP. XuI.

Nam quedam femina nomine Bertrada, ex familia beati Maximini, de uilla nuncupante Ocgisesheim, cum nimia premeretur imbecillitate, ita ut neruis siccatis contracta et debilis omnibus redderetur  membris; audiens sanctorum uirtutem, ad hanc et eamdem celebritatem spe sanitatis sese contulit: que cum deuota martyrum imploraret auxilium, obtentu eorum meruit sanitatem. Igitur cum missarum celebratio perageretur, sanctorum ei aduenit uirtus: et que contracta et debilis aliorum uenit adminiculo, propriis firmata gressibus rediit ad propria.



CAP. XuII.

Fuit item in uico, qui Sinciacus nuncupatur, quedam femina, nomine Gaminildis, ex familia sancti Petri, cuius facies in tantum erat deformata, ut intuentibus non paruum horrorem incuteret. Ore siquidem ad aurem prope contorto oculisque transuersa tuentibus, monstrum quoddam exstiterat. Hec dominam suam, nomine Heritrudem, deprecatur ad sanctorum ecclesiam properantem, ut candelam quam ad modum capitis sui ut pauper effecerat, secum deferret: quatenus per intercessionem sanctorum  omnipotentis miseratio subueniret eius difformitati. Annuens domina precibus famule, secum detulit quod fuerat postulata. Cumque peruenisset ad locum sacratum, candelam inter sacras uigilias accendit ex more. Continuo miserabilem longe positam uirtus diuina respiciens, omnem deformitatem ab eius abstulit facie: nam rediens domina ita sanam reperit omni deformitate carentem, ut nec signum in facie preterite remanserit infirmitatis. Gestum est et hoc miraculum die natalis eorum.



CAP. XuIII.

Alius quidam, Freosbaldus nomine, de Bunna, pluribus inter suos auctus pecuniis , ualida opprimebatur debilitate membrorum, ita ut nichil aliud nisi paralyticus crederetur: quippe totius corporis bona destitutus ualitudine, ministrorum potius quam propriis  utebatur gressibus. Hic audita uirtute sanctorum, quam orationibus suis infirmantibus conferebant, rogauit se ad eorum deportari memoriam, quo ut aliis, ita sibi sanitatis impenderent opem. Itaque eo uehiculo deportatur; nam, sicut dixi, aliter uenire nequibat. Cum igitur uotis expletis minime petitum sensisset in se redire uigorem, fecit se unde uenerat referri, nil tamen de uirtute desperans sanctorum, congruo iterum reuersurus tempore. uerum sancti martyres fidem non obliti recedentis, ut ostenderent se non modo presentes, uerum etiam absentes orationibus suis posse iuuare, huic quoque uirtute solita adesse dignati sunt. Nam dum famuli cum eo agerent iter, sensit eger meritis sanctorum uirtutem sensim sibi aduenire. Cum igitur peruenisset domum, atque gestatorio deponeretur, ita firmatis gressibus omnibusque corporis membris cepit incedere, ut qui quondam diutino tabefactus morbo inutilis iacuerat, ad omnia prorsus suffragio martyrum utilis redderetur. Itaque laudans et benedicens Deum,  per sanctos suos sanitatem sibi diuine gratam contulit, hactenus uirtute potita fruitur.



CAP. XIX.

Fuit quidam homo item ex familia sancti Petri, nomine Daguinus, in uilla que uocatur Albiniaca, quem eodem anno quo sancta sunt corpora tumulata, ita contigit tibiis contrahi, ut penitus ambulare non posset, sed genibus et manibus reperet claudus toto permanens anno. Hic ad locum sanctum carro deuectus, per triduum sese reptando per ecclesiam traxit, in crypta sepe residens apud sanctorum memoriam. Cumque nocte quarta nocturnis pulsatis solitus adforet, finitis eis, a custode iubetur ad horam ecclesia secedere. Ille iussionibus eius obtemperans traxit se in uestibulum ecclesie. uerum nimio uento ibi sedere prohibitus, in aliam se contulit porticum, ducentem per ecclesiam ad pauperum hospitale, et in ipso se proiecit introitu ecclesie.  Ubi cum aliquandiu iacuisset, uidit, ut ipse referebat, duos albatos pueros nimium decoros per idem ostium egressos uersus domum hospitum pergere; ubi parum commorati per eamdem porticum redierunt, et ecclesiam intrantes unus eorum eius humerum tetigit, eique dixit: Surge, quia sanatus es, et uade ad mansionem. Ille continuo sanus euigilans, laudes et gratias egit Deo, qui eum per sanctos suos ita curauerit, ut uehiculo ueniens pedibus propriis ad suam domum perrexerit.



CAP. XX.

Erat quidam puerulus ex familia beati Petri, noui scilicet monasterii, Berefridus nomine, cuius oculos ita cecitatis repleuerat caligo, ut omnino negato lumine ductu regeretur alterius. Adueniente itaque Dominice natiuitatis die, uisum est patri eius, qui, ut filius, Berefridus uocabatur, quatenus ad memoriam clarissimorum deduceretur sanctorum. Cum igitur adueniret tempus, quo de more uigilie celebrabantur  nocturne, depositus est in crypta ad pedes martyrum, prestolaturus ibidem per orationes sanctorum Domini Saluatoris uirtutem. Expletis ibidem uigiliis idem puer ad hospitale relatus est pauperum, iterum mane facto ad tumulum bona spe reuersurus. Sed misericordia Domini Redemptoris suffragiis sanctorum martyrum inopinanti in loco adfuit quietis. Nam cum die facto e lecto exsurgeret, ita cepit omnia dare inspicere, ut inoffenso gressu omnibus inspicientibus ad basilicam properaret sanctorum, gratias illi agens, qui ea die exortus est in tenebris rectis corde, qui etiam meritis eorumdem sanctorum uisum meruerat recipere oculorum.



CAP. XXI.

Non longe a possessione prestructi monasterii est uilla quedam, quam antiquitas Tabernam uoluit appellare. In ea quidam erat homo, nomine Aluodus. Huius itaque egritudo paralysis ita totum sibi uindicauerat  corpus, ut pene, omnibus dissolutus membris, uix tactum pateretur aliorum. Ad similitudinem igitur illius euangelici paralytici, inter manus deductus famulantium, ad memoriam deuehitur sanctorum; quem in breui tempore suffragio martyrum ita diuina reparauit pietas, ut solidatis membris ad propria exsultans et benedicens Deum suis reportaretur, qui aliorum uenerat gressibus.



CAP. XXII.

Alius item de eadem uilla, nomine Hibaldus, priuatione communis damnatus luminis, audiens uirtute martyrum conciuis sui paralysi dissolutis membris priorem recepisse uirtutem, spe roboratus petiit a suo germano eo se deduci. Germanus itaque eius cum fratris miseratus cecitatem, tum etiam sanctorum non diffidens meritis, cepit cum eo iter agens ad locum properare, ac future salutis indicio, ut alterius gestatus officio, mira tendere agilitate. Qui cum haud longe abfuissent a loco, ita ut culmen  potuisset ecclesie conspici, paululum represso subsequentis gradu: Frater, inquit, si tibi uirtus suffragaretur luminis, potuisses utique tecta et parietes ecclesie conspicere sanctorum. Hic tacito mentis nutu cecus orationibus martyrum diuinum sibi adesse implorans auxilium, cepit mirum in modum fugatis tenebris parum uidere, et menti iniecta digito notare loca. Ad tumulum igitur perueniens sanctorum, ita infra paucos dies pristinam recipit sanitatem, ut non integritatem modo recepiret uisus, uerum etiam oculorum magnitudinem, qui caliginis diutina cecitate ita parui effecti fuerant, ut uix pupilla in eis cerneretur.



CAP. XXIII.

Aliud huic haud multum dissimile subiungam miraculum. Quedam namque femina similiter per continuum ceca, cum desperationis nimie torqueretur angore, funem factum accedens ad locum Deo ac sanctis obtulit martyribus; hec si ille non competeret,  formam sibi a custode petiit dari, quo, reuertens domum, aptum preparare potuisset. Interea dum custos necteret moras, illa regenti sibi gressus imperat illo se duci, ubi signorum dependebant funes: nam ad idem opus suum intexere cupiebat. Factumque est. Cumque grossitudinem pertentaret manu, magnifica circa miseram Dei claruit uirtus, ac mira celeritate obiecta deseruit cecitas oculos: ut uno eodemque momento et funem arriperet, et luminis reciperet claritatem. Gaudens igitur et exsultans, ad memoriam recurrit martyrum, atque, prout competebat, gratiarum eis persoluit laudes, quod misericordia diuina interuentu eorum eam respicere dignata sit.



CAP. XXIu.

Tempore quo sanctorum recondite sunt reliquie in memorato sepius loco, erant in uilla nuncupante Crupta, duo carnis coniuncti copula, quorum alter  nuncupabatur Wilhelmus, altera Engilsuindis, qui a coniunctionis sue tempore usque in id tempus bona semper roborati uixerant ualetudine. Accidit autem predicto tempore in dissimili, utrosque fatigari infirmitate. A renibus namque ita omne inferius corpus feritas attriuit morbi, ut nisi obsequentium portarentur manibus, nulla urgente necessitate loco mouerentur. Cum itaque frequens sanctorum uirtutem et miracula opinio circumquaque diffunderet, habitatores etiam prefate repleuit uille. Hac excitati fama, facta conuentione ad locum omnes pariter oratum disponebant ire. Duo igitur iam nominati uicinorum religiositatis cognoscentes uoluntatem, tametsi corpore nequirent, animo tamen ire gestiebant. Accepta namque cera, factisque candelis, instituerunt  propinquos et affines ad memoriam eas beatorum mittere martyrum, quatenus miseratio Redemptoris interuentu sanctorum eorum subuenire dignaretur imbecillitati. Parantibus autem eis, mira circa eos diuina effulsit pietas. Nam loco nondum motis, dicto citius ita uirtus adfuit Dei, ut uno tempore et sanissimi exsurgerent, iterque cum aliis arriperent: quique petituri sanitatem aliorum ibant ore, ipsi intercedentibus sanctorum clarissimis meritis per se uota mererentur deferre.



CAP. XXu.

Femina quedam ex prouincia Arduenne, nomine Immina, ex uilla que Binuzfelt dicitur, cum iam diu esset surda et muta, manibusque debilis, cum ad locum sanctum comitantibus uicinis et permittente domina sua, Teotburga nomine, oratum uenisset diem integrum commorata, mox ut regredi cepit, primo unius manus et loquele auditusque facultatem; mox deinde alterius quoque manus et totius  corporis est sanitatem adepta: ita ut hodieque uicini et affines eius testentur, nunquam eam in multo retro spatio, ita ut nunc, sanam exstitisse.



CAP. XXuI.

Item alia que priorem in supra dicta infirmitate uidisset, et ad sanctum locum comitata testis sanitatis eius existeret, nomine Grimilt, cum a uiro suo narrata prioris femine sanitate, quam sub oculis uiderat, ut sibi denuo oratum liceret uenire, petisset, nec ad id temporis obtinuisset; qua hora, ut post compertum est, in monasterio beatorum martyrum misse Dominici diei, quibus illa se interfuturam esse uouerat, celebrari ceperunt, ipsa manuum est debilitate et totius corporis multata grauedine, adeo ut quia incessum non poterat, carruce superposita ad monasterium denuo ueheretur. Cumque uenisset, et apud memoriam martyrum aliquandiu perorasset; primo in ecclesia una ei manus est absoluta, deinde  inter prandendum alterius manus et totius corporis commoditas restituta. Ita factum est, ut que prius aliene sanitatis narratrix exstiterat, sue deinceps et compos esset et testis.



CAP. XXuII.

Est consuetudo loci, ut die solemnitatis paschalis clerici [a 1Kb] uespertinum celebrantes officium ita sacris induantur, ut in missarum agitur celebratione. Factum est igitur, ut custos de more cum aliis indutus, lampades accensurus Ecclesie procederet. Sed dum incaute progrederetur, positus sub lampadibus oleum lampadis cecidit, atque partem plancte, qua forte indutus erat, non absque deformitate infecit. Custos exterritus, mox ad secretarium gradum retorsit, atque ea exutus congruo non absque fide, deposuit loco. Hanc, inquit, sancta Daria, si uales tuis reforma precibus. Postridie eius diei accessit custos, ut depositam gnaris eam mitteret feminis, que huiusmodi potuissent emendare uitium, quam diligentius intuens,  nec leuem in ea reperire potuit maculam, que aut honestati aut damno esse potuisset.



CAP. XXuIII.

uilla quedam est non longe a monasterii possessione, que Wisa uocatur. Huius igitur habitatores condixerant sibi omnes pariter ad locum contendere, et ut non uacua uiderentur uenire manu, collatione facta uas quod cupa dicitur, ceruisia impleuerant, ut etiam dono muneris Deo et sanctis martyribus uota persoluerent. Cum igitur iam properare disponerent, consilio habito qualitatem prius tentare uoluerunt potus, antequam iter arriperent. Cuniculo itaque facto, nec parua quidem eo digeri potuit gutta. uerum a ministro segniter hoc putantes peractum alio  delecto succedere fecerunt, ut terebrato cupe fundo potum educeret. Huic aliis succedentibus, cum omnis eorum penitus frustraretur labor, ad semet reuersi cognouerunt eumdem potum ea nocte, que Dominica dicitur, confectum. Agnoscentes itaque reatum, penitudinem piaculi gerentes, uotum Deo ac beatis uouere martyribus, se nil ulterius tale in ea  pertentaturos nocte, ipsumque potum egenis ac pauperibus erogaturos. Mox uoto peracto, omnibus egressus foraminibus potus largissime cepit effluere. Hoc pro uoto egenis distributo, alioque confecto, sicut disposuerant ad memoriam uenientes sanctorum, ibique proprii reatus confitentes culpam, uotisque persolutis ad propria sunt reuersi.




ANNO DOMINI DCCLXX.
AENEAS PARISIENSIS EPISCOPUS.





NOTITIA HISTORICA.


 Defuncto Erchanrado, clerus Parisiensis et monasteriorum unanimitas suggestum a rege Carolo Aeneam elegerunt. Is autem uerbi diuini preco egregius, et in scholis palatinis sub Carolo Caluo professor clarissimus, sacri palatii tunc notarius erat, seu, quod idem est, cancellarius. Quo nomine charte a Carolo pro monasterio Fossatensi date uII Idus Oct., indict. uIII, an. uI regni eius, et conciliis Carisiacensi an. 849, et Suessionensi an. 853, necdum episcopus subscripsit. Hunc in modum peractam electionem Weniloni, Senonensi metropolitano, aliisque prouincie episcopis significarunt epistola que exstat inter epistolas Lupi Ferrariensis ; quos insimul enixe rogarunt, ut eorum uotis quantocius obsecundantes, ponerent celeriter lucernam super candelabrum. Optatis cleri Parisiensis responderunt presules, electum impensis exornarunt laudibus, ordinationique eius uno subscripserunt ore; cuius gratia prouinciales episcopos conuocauit Wenilo archiepiscopus . At Prudentius, Trecensis episcopus, cum propter notas quibus depressus erat infirmitates, eorum adesse non posset, misit presbyterum, qui uices eius gereret, ordinationique assensum preberet, modo Aeneas quatuor articulis, quibus puram sancti Augustini doctrinam contineri existimabat subscriberet. uide tractoriam Prudentii epistolam inter eius Opera . Utrum subscripserit Aeneas ueterum documenta non docent, nec quo precise anno electus et ordinatus fuerit episcopus. Bene autem quod synodo Carisianensi mense Nouembri anno 858 habite interfuerit, cuius a Patribus in epistola ad Ludouicum Germanie regem episcopus honorabilis appellatur.

Carolo regi semper addictus, non solum Ludouicum uiolati federis fraterneque conculcate amicitie coram arguit, sed etiam in concilio apud Saponarias anno 859, in episcopum sue prouincie metropolitanum, qui Ludouici fauerat inuasioni, iudicium ferre  non est ueritus. Concilio apud Tusiacum mense Octobri anni 860 adfuit . Ecce iam tertium, mense Ianuario anni 861, Dani Lutetiam inuadunt, incendio tradunt, cremantque Ecclesiam sancti Germani, et usque ad castrum Melidunum omnia circumquaque depopulantur. Anno eodem Carolus Caluus pontem maiorem a se nuper exstructum supra terram sancti Germani Antissiodorensis, et uiam que ad pontem ducit, Aenee successorumque eius potestati subiecit pridie Idus Iulii, anno regni XXII .

In concilio Pistensi, an. 862, Aeneas subscripsit  priuilegio quod monasterio Dionysiano a Landerico iam pridem concessum episcopi confirmarunt, et alteri pro ecclesia sancti Martini Turonensis . Concilio Suessionensi eodem anno astitit, in quo Rothadi, Suessionensis episcopi, loco alius subrogatus, aliudque Dionysianis monachis, Ludouico abbate petente, datum est priuilegium, cui Ormundus diaconus ad uicem Aenee, Aeneasque ipse postea subscripsit . Obuiam corpori sancti Germani, cum, Normannis regno pulsis, e uilla Nouigento in urbem Parisiorum anno 863 reportatum est, iuit Aeneas cum canonicis . Alii Suessionensi concilio interfuit XuI Kalend. Septembris 866, epistoleque prelatorum synodice ad Nicolaum papam subscripsit uIII Kalend. Sept. alterique eorumdem ad summum pontificem de Britonum episcopis, date uIII Idus Decemb. anni eiusdem. Priuilegio monasterii Atrebatensis, in concilio uermeriensi anno eodem concesso, subscripsit. Anno 867 Aenee petenti rex Carolus reddidit insulam  quamdam eidem ciuitati ab orientali plaga contiguam ac uiciniorem ecclesie B. Marie, que quondam comiti subiiciebatur . Datum preceptum X Kal. Maii, regni anno XXuII. Eidem synodo Trecensi astitit uIII Kalendas Nouemb. synodiceque ad Nicolaum papam epistole de iterata Ebonis expulsione, et Hincmari ordinatione subscripsit.

Circa hec tempora, a Prouincia Senonensi delegatus, iussu et rogatu Nicolai I pape, calumnias et conuicia Photii aduersus Ecclesiam Latinam docto et erudito retudit opere, quod editum est tomo uII Spicileg., pag. 1. Anno 868 rex Carolus Aenee reddidit uillam Nantriacum, in agro Pictauo secus fluuium Clinnum sitam. Datum diploma Xu Kal. Aprilis, regni anno XXuIII . Iussu regis eiusdem ad Fossatense monasterium se contulit anno eodem ad recipiendum corpus sancti Mauri, quod e predio Audonis comitis ad Ararim, quo Danorum metu monachi deportauerant, in Fossatensem locum referendum  rex uolebat . Feretrum die 7 Aprilis humeris tulit, solemniter in ecclesiam B. Petri deportauit, et super altare SS. Apostolorum deposuit, ob eamque causam prebendam unam in ecclesia Parisiensi Fossatensi monasterio concessit, annuamque supplicationem instituit . Perperam more suo huius donationis fidem eleuare conatus est Launoius, sed quam futilia sunt que offert argumenta melius, docebit Gerardus du Bois .

Adfuit Aeneas, anno 869, synodo ad uermeriam,  ubi primum acta causa Hincmari Laudunensis, et subscripsit priuilegiis Carrofensis et S. uedasti monasteriorum. Eodem anno Pistis habita synodus, ubi metropolitanis Egylonis uotis obsecundans, ratum habuit priuilegium regale, quod monasterio sancti Petri uiui, in quo suam elegerat sepulturam, Egilo impetrauerat. Anno 870 interfuit concilio apud Attiniacum, in quo iterum causa Hincmari Laudunensis acta est, ut patet ex capite 33 synodi Duziacensis. uetus Necrologium monasterii sancti Germani Aenee Parisiensis obitum ad uI Kal. Ianuarii adnotat. Itaque cum concilio Attiniacensi adfuerit Aeneas anno 870, Duziacensique eius successor Ingelwinus anno 871, hinc sequitur Aeneam obiisse uI Kal. Ian. anni eiusdem.

Exstant tomo uIII Concil. Labb., append., pag.  1898, due Hincmari ad Aeneam et Aenee ad Hincmarum epistole, quarum in prima Hincmarus Aeneam rogat ut adolescentem quemdam, nomine Bernonem, sibi ab abbate sancti Dionysii commissum, quem Aeneas iam acolythum fecerat, litteris canonicis liceat in ecclesia sua retinere et regulariter ordinare. Respondit Aeneas; at responsi initium tantum superest. Alia Lupus Ferrariensis ad Aeneam epistola 119 filium neptis sue commendat, ut militare beneficium illi conferat.

Quanquam uero pietate simul et fide conspicuum Aeneam satis demonstrent que supra allata sunt argumenta, quidam tamen memoria eius labefactare ausi sunt, quos Gerardus du Bois refellit .





AENEAE PARISIENSIS LIBER ADuERSUS GRAECOS.






IN OPUS SUBSEQUENS ACHERII MONITUM.

 Liber hic Aenee, Parisiensis episcopi, aduersus Grecos e bibliotheca Thuanea iam ab annis plus minus duodecim erutus. In eo multa cum Grecorum, tum Latinorum Patrum testimonia adducit Aeneas. Grecorum testimonia propter antiquam illorum interpretationem reliqui sarta tecta; Latinorum uero, cum et prolixiora essent et frequentiora, ne tedium parerent lectori, sepius expungi, seruatis tamen prioribus et posterioribus uerbis, remissoque ad edita citatorum Patrum opera lectore. Utraque, partim ad excusos auctorum libros, partim ad mss.. contuli, adnotatis lectionibus uariis, et nonnullis obseruatis que in editionibus non exstant.

Caroli Calui imperatoris temporibus, inter Gallie presules pietate ac eruditione conspicuus uixit Aeneas; eumque summis laudibus effert Lupus, abbas Ferrariensis, epistola 98, nomine cleri Parisiensis scripta, ad Guenilonem, archiepiscopum Senonensem: »Aeneam, cuius preconia premisimus, concorditer omnes eligimus, Aeneam Patrem, Aeneam  pontificem habere optamus. Quamuis enim tanta prudentia ac probitate precellentissimus rex noster polleat, ut solum eius iudicium de uiro memorato posset sufficere, tamen conditionis humane non nescii, futurorumque curiosi, aulicorum nos ipsi propositum ac mores longe prius inspeximus, et inter graues probabilesque personas et sanctitate feruentes, hunc quem antistitem habere cupimus quotquot eum nosse potuimus, ut nunc palam est, absque errore annumerauimus,« etc. Et in rescripto Wenilonis metropolitani et cepiscoporum prouincie Senonensis ad clerum Parisiensem, Lupi. epist. 99: »Quis leuiter tetigit palatium, cui labor Aenee non innotuit, et feruor in diuinis rebus non apparuit? Quamobrem electionem in eo factam Deo propitio libenter sequimur, ut eum profuturum populo  eius, ad dignitatem pontificatus promouendum concorditer decernamus. Sit igitur uobis pastor, qui pro suis ad Deum meritis bene complacuit, et sequentes eius ueracem doctrinam, et sancta opera imitantes, ad celestis regni pascua properate felices.« Episcopi etiam qui Carisiacensi synodo adfuerunt, in epistola ad Ludouicum regem Germanie, Aeneam episcopum honorabilem appellant.

Unam eiusdem Aenee epistolam, et alterius epistole fragmentum reperies in tomo II Concil. Gallie, pag. 670.

Schisma Grecorum, contra quos Aeneas scripsit librum hunc, quandoquidem memorarunt multi siue antiquiores, ut Nicolaus papa I, in epist. ad Gallie episcopos; Ratramnus Corbeiensis, qui libros quatuor composuit contra Grecorum opposita; Frodoard., in Hist. Eccles. Rhemensis, lib. I, cap. 17; siue recentiores, ut Baronius in Annal. Eccles., etc. Nos etiam in preuia monitione ad Ratramnum multa hic repetenda de eo non duximus.

 Aduertas porro, lector, librum Isidori Hispalensis de Ordine Creaturarum, quem in hoc spicilegio edimus, ab Aenea citatum cap. 94  haud perperam me Isidoro tribuisse, licet solo ductum scripti codicis titulo: uetus enim est et grauis auctor Aeneas, cui fidem adhibendam puto.

Hec Acherius, quem haud paucis in locis fefellit librarius suus; nam cum eum ipsum codicem quo usus erat consuluisset deinde Baluzius u. C., mirum quoties eam lectionem que textum insederat, falsam et ab amanuensi confictam esse deprehendit. Textum quanta potuimus diligentia expurgauimus, cuius diligentie nostre specimina cum initio operis prebere libuisset, singula deinde adnotare minus necessarium uisum est.



PRAEFATIO AUCTORIS.


 Aeneas, Parisiacensis urbis episcopus, quo primus presedit S. Dionysius, a Paulo apostolo Atheniensium consecratus archiepiscopus, sed a sancto Clemente totius Gallie constitutus apostolus; pacem et gloriam catholice fidei cultoribus.

Legimus in libro Iudicum , quod prescientia diuina terre inclyte, semini Abrahe ob immense fidei laudem repromisse, inesse reliquias Chananeorum ex parte permiserit, scilicet ut experiretur in eis Isrel, ne forte otio torpens ignarus bellorum foret, cuius efficax uirtus, Deo preduce, dudum regnum egregium, cunctis seculis predicabile, sibi armis uindicauerat. Huius equitatis lance celestium, terrestrium et infernorum Dominus, sanctam Ecclesiam non habentem maculam aut rugam,  annulo sue passionis sibi solemniter iure regio desponsatam, heretice prauitatis assertionibus lacessitam, uictrici laurea experiri uoluit, ueluti stans in acie manus in bella contraheret, et ob creberrimam aduersariorum uictoriam, in amplexu sui Sponsi condelectans, in totius letitie [a 1Kb] patrato triumpho admodum exsultaret, et frequenti concertatione in bella Dei sui assurgens, scientia repugnandi uenustata cum decore polleret, ut se toxicatis armis attentantes potenter repellere addisceret, ipsi conclamans, qui caput galeati contriuit chelydri, ac fiducialiter agens: Iudica, Domine, nocentes me; expugna impugnantes me. Apprehende arma et scutum, et exsurge in adiutorium mihi .

Igitur multoties deuicti hostes cum indigne ac  turpiter rediuiua audent reparare certamina, in hoc segnitia deterioris fame per ora magnatorum infelicius deteruntur, quo subrigi ingeniis fraudum ad sublimiora gestiunt, sed ceu effeminati uiribus terga prebentes deformiter succumbunt. Ita si quidem uenenata pernicies peruersi dogmatis ab initio nascentis Ecclesie usque ad presens nequiter pullulans serpere non desistit, occupare incautos, corrumpere doctrina quietos, more latronis aggredi latenter bene degentes, uera in falsis transmutare callide laborans. At sancta Ecclesia, iam quasi senio lassata, cum Moyse ad Dominum interuentrices eleuat manus pro suis ut uincant; et pulchre Aaron et Hur fatigatas sustinent, scilicet Noui ac ueteris Testamenti series, testimonia sanctarum defensionum  in promptu festina portendit, ne forte sui, quos catholice enutriens ad perfectionis culmen euexit, cedant spiculis oppugnantium, sed clypeo ueritatis uiriliter resistentes, Domino uirtutum et Regi glorie iocundantes proclament: Cantemus Domino: gloriose enim magnificatus est, quia equum et eius  ascensorem deiecit in mare .

Itaque temporibus gloriosi et orthodoxi Ludouici imperatoris, Grecia, que se matrem uerborum et genitricem philosophorum, et omnium liberalium artium fautricem appellari contendit, de his superstitionibus superfluis, que et nunc, Romanam Ecclesiam, imo et omnem gentem Latina lingua utentem consulere tentauit, satisque mirandum in tam uilissimis questionibus occupatam, longeuo uentilatis euo, et perspicue ad liquidum dilucidatis, que totius peritie ac facundie se fore gloriatur auctricem, ut pelagus dialectice subtilitatis expostulat, putans se posse ueraciter distinguere uera a falsis. Ergo, ut intonat Apostolus usque ad tertium celum raptus, si Iudei signa petunt, et Greci sapientiam  querunt , heret sagacitas de puro fonte potantium, cur ita hebetudo sensus despicabilia sciscitando summa tenere conantes ignominiose obtenebrat, quos culmen magni intellectus, ut illi falso opinantur, in gremio amplitudinis sue uelut coruscans amplectitur et fouet. Nempe cum populi Orientalium, quasi sub scabello Domini specialiter subsidentes, cum Occidentalibus in fidei documentis disceptare uidentur, quasi sol pulcherrimus mane in Oriente positus, in occiduos sue lucis radios uesperi transmutat in tenebras. Non autem celi climata deteriores reddunt animos mortalium, neque plage superne pro uariarum dementiis sectarum culpande, cum Oriens et Occidens mixtim contineat iustos et reprobos; sed humanitas primo bona condita, et  in libero arbitrio potenter stabilita, negligendo Creatorem, et obaudiendo seductorem, de dextris ad leuam promoueri meruit; exin orbis multiplicis tramiti deuio inhiare cepit.

Nec adeo mirum ab Asia, uel a finibus Europe, ubi sita Constantinopolis Grecie metropolis habetur, tantarum fallaciarum oriri discrimina: si enim reuoluantur sanctorum statuta canonum, et ecclesiasticarum discutiatur series historiarum, ab illius regni partibus potius quam sub Romana ditione degentibus, reperientur pullulasse genimina uiperarum, id est, quamplurimi inuentores peruersorum dogmatum, ueluti fuerint, ut ex multis memoremus aliquos, Arius, Eunomius, Photinus, Marcion, Cerinthus, Manicheus, Hebion, Nestorius, Constantinopolitanus  episcopus, cetereque pestes dilatate hereseos, quibus non fuit requies omni instantia catholicas dilacerare et oppugnare mentes. Eutychius etiam, Constantinopolitane urbis episcopus, de Resurrectione in tantum errauit, ut affirmaret quod [b 1Kb] corpus nostrum in illa resurrectionis gloria futurum  esset impalpabile, uentis ereque subtilius; sed nos e contra dicimus, sanctaque credulitate firmamus quod in illa resurrectionis gloria erit corpus nostrum subtile quidem per effectum spiritalis potentie, sed palpabile per ueritatem nature. Nam beatus papa Gregorius, quondam in eadem Constantinopolitana urbe positus, cum prefato Eutychio de hac re in conspectu Tiberii Constantini imperatoris gloriosum habuit certamen, ueluti ipse plenius commemorat in decimo quarto libro Moralium Iob. Sed ita ab eo nobiliter est deuictus, ut pellem manus sue teneret, dicens: Confiteor quia omnes in hac carne resurgemus, quod omnimodis prius negare consueuerat.

Est autem dictu lamentabile quia eadem sedes que caput leuare conatur ad superos, pro recte fidei  presulibus doctrina fedatos, rectores olim habuit heretica, quos Tripertita denotat Historia, et sanctorum Patrum in canonibus damnat solertia. Non uero in Romana sede, Deo rectore, tale unquam contigit dedecus, ut aliquis heresiarches eidem presideret, quam summus apostolorum princeps sua sessione illustrauit et fuso sanguine consecrauit, cui suas regendas oues Dei Filius speciali cura commisit; nec mirum, quia ipsi dictum fuerat: Tu es Petrus, et super hanc petram edificabo Ecclesiam meam: et tibi dabo claues regni celorum . Ergo cui propria auctoritate regnum dabat, huius fidem firmare non poterat? Quem cum petram dicit, firmamentum Ecclesie indicauit. Liberius tamen, papa a beato Petro tricesimus septimus,  quamuis a fidei tramite non deuiaret, exsilio et minis Ariani principis territus, non uirtute qua debuit perfidis Arianis uiriliter repugnauit. His autem qui ab arce totius Christianitatis deuiare uidentur, nouasque adinueniunt questiones, recte intonat Paulus ad Galatas, quorum ex Grecia propagatur origo: Miror quod sic tam cito transferimini ab eo qui uos uocauit in gratiam Christi Iesu in aliud Euangelium quod non est aliud, nisi sunt aliqui qui uos conturbant, et uolunt conuertere euangelium Christi . Magna etiam auctoritate ingeminat dicens: Sed licet nos aut angelus de celo Euangelizet uobis preterquam quod euangelizauimus uobis, anathema sit . Et consequenter addidit: Sicut prediximus, et nunc iterum dico: Si quis uobis euangelizauerit preter id  quod accepistis, anathema sit.

Iure itaque a rectore sancte Ecclesie a uia ueritatis aberrantibus talia apostolice inferuntur. Hac etiam uirga reprehensionis digni habentur: O insensati Galate! quis uos fascinauit ueritati non obedire, ante quorum oculos iehsu Christus proscriptus est et crucifixus? Denique cunctis seculis enorme generatur piaculum, dum ab ipsis quorum doctrina adornari debuerat Ecclesia, florere nitore religionis, et augmentum accipere sue saluationis, humiliari zelo nequitie contenditur: et a qua omnis macula longe abesse debuerat, ei infligere nituntur, ut non sit a  sordibus aliena. Sed quia sanctus dicit Apostolus. Oportet autem hereses esse ut probati manifesti fiant , fallaciarum ludibria, que ad eam applicare tentauit sanctarum hostis animarum, clypeo Redemptoris sui repelli habet, nec patietur diuinitas uisibilium et inuisibilium rerum sacratior et potior uinci a creatura, que condita fuit angelica, sed ob tumorem superbie sua sponte, non alio cogente, sceleratior facta, incidit in barathrum perpetue damnationis, cui nil placitum nisi tantum perditio beatorum. Nam cunctorum opifice largiente, sapientiam non uincet malitia, sed uictor apparebit in propriis, qui suos semper a primo armauit spiritalibus documentis: Omnes enim qui uolunt pie uiuere in Christo Iesu, persecutionem patientur .

Itaque impresentiarum iam adfore deprehenditur etas plena miseriarum, que presentitur amplecti spatium temporis, de quo Apostolus lamentando precinuit, dicens: Erit enim tempus cum sanam doctrinam non sustinebunt, sed ad sua desideria coaceruabunt sibi magistros prurientes auribus, et a ueritate quidem auditum auertent, ad fabulas autem conuertentur . Ecce in promptu hec predicta serpere conspicimus, et ideo dum tuba personatur belli, necesse est ut arma aptentur in militum membris, ut doctum industria preoccupare nequeat perfidus hostis. Quamuis autem in talibus controuersie procellis concutiatur Domini exercitus, ualde indignum ut animos fortitudine nobilitatos a statu rectitudinis  detorqueant heretica prauitate degeneres. Quanto enim astutia diaboli cum seua calliditate accedit atrocior, tanto prouidentia fortium cautius premunita debet esse paratior. Admonens siquidem alumnum Timotheum Apostolus ne impediretur decipulis malignantium, blande hortatur, dicens: Profana autem et inaniloquia deuita; multum enim proficient ad impietatem: et sermo illorum sicut cancer serpit . Ad Titum etiam ita dicit: Stultas autem questiones et genealogias, et contentiones, et pugnas legis deuita: sunt enim inutiles et uane . Et ut sollicitior redderetur, et sancto acumine instructior esset, addit: Hereticum hominem post unam et secundam correptionem deuita; sciens quia subuersus est qui eiusmodi est, et  delinquit proprio iudicio condemnatus . Ergo cum sancto Eliseo credamus quia plures sunt nobiscum quam cum illis, id est, utriusque Testamenti sagacissimi Patres, et pro defensione uere fidei auidissimi et inuictissimi bellatores, qui cum robustissimo Iosue Deum supplicare studeant ut stet sol, id est, tempus [a 1Kb] sancte concertationis prolixius clarescat, donec se uerus Isrel ulciscatur de inimicis suis. Non enim uocauit nos Deus in immunditiam, sed in sanctificationem , dicit Apostolus, postquam unda baptismatis et Spiritu sancto in gratia Christi renouati sumus. Quocirca  non cedendum aduersariis, sed uiriliter resistendum, ut non capiamur illius illecebris, qui de supernis ob superbiam ad ima delapsus, hoc elaborat nisibus iniquitatis, ut Ecclesia, que est filia pacis, dilaceretur doctrina feditatis, et pateat morsibus erroris.

Hec et similia ut precaueret Timotheus, sacrarium Spiritus sancti caritate feruens, admonet Paulus: Stultas autem et sine disciplina questiones deuita, sciens quia generant lites . Hec nempe precauere oportet generaliter cunctos in Christum credentes, maxime eos qui regimen debent habere animarum, et esse speculum bonorum operum et sanctarum forma uirtutum. Inde gemendum bene uiuentibus, quia unde in sancta Ecclesia  decorum esset splendere honorem gaudii, ab his partibas multis uoluentibus seculis oboriuntur immensi detrimenta scandali. Si enim ferrum ferro acuitur, congruum esset ut Greca lingua a uero non discreparet, in quo Latina normam catholice fidei indissolubiliter tenet.

He sunt ergo superflue questiones ad secularia potius quam ad spiritalia tendentes, que non uidentur procedere ab experientia magni intellectus, sed nasci a reprehensibilitate exterioris sensus. Illud itaque pelagus, ut iactatur, insignis eloquentie infert Romanis auribus. Quare Spiritum sanctum a Patre et Filio profiteamur procedere, et non a solo Patre, rursus quare in Sabbatis ieiunium exerceamus, et quare ab officio presbyterorum nuptias arceamus.  Addunt etiam quare presbyteri Latinorum inhibeantur frontes baptizatorum chrismate linire, cum locus consignandi in fronte proprie sit episcoporum, et in uertice presbyterorum. Item sciscitantur quare a carnium esu octo hebdomadibus ante Pascha, et septem a casei et ouorum more suo non cessamus. Opponunt preterea cur clerici barbas radant, et quare diaconi nondum suscepto presbyteratus officio in episcopos ordinantur [a 1Kb] , ut mos est aliquando Romanis. Conqueruntur etiam de transmigratione principatus Romane sedis, quam dicunt factam Constantinopoli, unde et eam cum patriarcha suo caput dignitatis appellant. Ad stultarum cumulum et inertiam  ineptiarum garrientes inquirunt quare chrisma nostrum, imo Dei, ex aqua fluminis conficiamus, et quare agnum simul cum corpore Christi et sanguine in Pascha super altare ponamus, et more Iudeorum offeramus, cum nullatenus hec uel aliquis desipientium unquam crediderit. Que duo in tantum uidentur indignissima, ut ab auditu fidelium ex toto iudicentur penitus esse extranea.

Hec deliramenta uersutiarum Grecalis industria supercilioso ambitu per Romanum spargit imperium, et dominicis aciebus insistens, astu calliditatis scaturiens, contendit lacessere quietos. At contra repugnant ducibus iniusta molientium agmina supernarum uirtutum, quin imo longe portendunt scutum sancte repulsionis illustrium defensio Patrum,  concordia canonum, auctoritas et uictoria excellentissimorum antistitum, per Christiani nominis limitem in theoria magnifice uulgatorum, uerbo ac doctrina celos contingentium. In hoc forti congressu non ferent uexilla tirones, nec fatigata brachia efferent emeriti senes, sed delecta uiribus iuuentus, id est in fide Christi perfectissimis utentes sensibus, ex omni parte armis sacrorum dogmatum munita corpora mentesque ferentes, inclyta lacessent bella, et Domino fauente uictores existent. Lege autem triumphantis peracto certamine, dum lassatis quasi membris refrigerium subministrabit Spiritus sancti afflatus, potiti uoto gloriosissimi milites, et ob agoniam eximie letantes, ad celos porrigent conspicuos uultus, Regi regum dominatori suo laudis preconia  acclamantes: Dominus fortis et potens, Dominus potens in prelio . Et: Dominus uirtutum ipse est rex glorie . At uero exhilaratus Pater totius Ecclesie, apostolice scilicet sedis beatissimus pontifex, cum Paulo apostolo erigens in excelsis caput, hec uerba protectori Deo solemniter personabit: Dominus autem mihi astitit et confortauit me; ut per me predicatio adimpleatur; et audiant omnes gentes: et liberatus sum de ore leonis. Liberauit me Dominus ab omni opere malo, et saluum faciet in regnum suum celeste, cui sit gloria in secula seculorum. Amen .



INCIPIT LIBER.



CAP. I.


Sanctus Athanasius, Alexandrine sedis episcopus, Grece lingue experientissimus, ubi beatus Marcus euangelista presedit; que sedes secunda est a prima Romana, ut Canonum statuta decernunt, [a 1Kb] in libro  de Unitate sancte et indiuidue Trinitatis dicit: Quod in Patre sit Filius et Spiritus sanctus, et quia Spiritus sanctus a Deo Patre procedat, ubi nequaquam excluditur Filii nomen. »Seruiendum itaque est Christo Filio, quia et perfectus Deus, et uerus est Filius. Et  qui fideliter seruit Filio, Patri seruit, et Spiritui sancto qui in eo est. Et qui adorat Patrem, in ipso adorat Filium et Spiritum sanctum, quia in Patre est Filius et Spiritus sanctus qui a Deo procedit, ipso Domino dicente: Ego in Patre et Pater in me est . De Spiritu quoque sic ait: Spiritus autem paraclitus qui a Patre meo procedit . Et cum Filium quis adorat, in eo Patrem adorat, et Spiritum sanctum, quia in ipso est Pater; dicente eo: Qui me uidet, uidet et Patrem meum ; et iterum: Pater autem in me manens, ipse facit opera.  De Spiritu uero sancto sic ait: Ille, inquit, me clarificauit, quia de meo accipiet, et annuntiabit uobis ; et: Omnia quecunque habet Pater, mea sunt; propterea dixi uobis,  quia de meo accipiet . Spiritus itaque Patris Spiritus Filii est, Apostolo dicente: Quod autem estis filii Dei, misit Deus Spiritum Filii sui in corda nostra ; et iterum: Si quis autem Spiritum Christi non habet, hic non est eius ; et iterum: Scio enim quia hoc mihi proueniet in salutem per uestram orationem et subministrationem Spiritus Iesu Christi . In Euangelio quoque ipse Dominus ait: Paraclitus, inquit, Spiritus sanctus, quem mittet Pater in nomine meo . Et in Actibus apostolorum ita legitur: Transeuntes autem Phrygiam et Galatiam, uetiti sunt a Spiritu sancto loqui uerbum. Cum uenissent autem in Mysiam, tentabant ire Bithyniam, et non permisit eos Spiritus Iesu . Manifestissimis  igitur testimoniis probatur, quod Spiritus sanctus, Spiritus paraclitus, Spiritus qui a Patre procedit, Spiritus sit Filii, Spiritus Christi, Spiritus Iesu.«



CAP. II.

Item S. Athanasius in libro [a 1Kb] de unitate Trinitatis: Quod Spiritus sanctus unitus Deus sit in Patre et Filio, sic dicit: »An ignoras quia Pater unus Deus est, et Filius unus Deus est, et Spiritus unus Deus est? Nonne unus Deus est, dum unitum nomen est in natura ; sic et unus Spiritus est, quia unita est eiusdem deitas. Nam si tu per singula nomina personarum unitum nomen Spiritus ter designasti, nunquid tres Spiritus dicere oportet? Absit. Quod si hoc potuerat dici, tale erat ut et hoc in confessione deberet introduci, tres deos plurali numero  nuncupari: ut iam non esset [b 1Kb] in his personis unita natura diuinitatis, sed unusquisque in propria uel diuersa natura sua consisteret. Quod absit. Interea rursus eadem repeto, et ad tua dicta uerba comparo,  et sensum intellectus mei tibi refero. Pater unus Deus est, et Filius unigenitus Deus est, et Spiritus sanctus unitus in Patre et Filio Deus est.«



CAP. III.

Item idem in eodem libro: Quod Spiritus sanctus nec Pater sit nec Filius, sed de natura unita existens, procedat de Deo Patre, et accipiat de Dei Filio. »Beatus Ioannes euangelista dicit in Epistola sua: Tres sunt qui testimonium dicunt in celo, Pater et uerbum et Spiritus, et in Christo Iesu unum sunt . Non tamen unus est, quia non est in his una persona. Nam unum quod dixit de utrisque, quid aliud intelligitur quam quod Deus Pater in natura diuinitatis idem ipse dicatur et Dominus, idem ipse sit et Spiritus: et Filius Deus, idemque sit in  diuinitate et Dominus, [c 1Kb] idemque sit et Spiritus? sed et Spiritus paraclitus Deus, idemque sit et Dominus in natura deitatis, idem sit et Spiritus? uides quia in deitate et in substantia plenitudinis per omnia unum sunt, et in omnibus personarum tres sunt. Nam quod tres sunt, quid aliud sentitur fuisse, quam Pater uerus unus, uel solus qui genuit, idem non sit qui et unigenitus ab ipso est? Et Filius unus qui non genuit sicut ipse a Patre genitus, Pater non sit? et hic Spiritus sanctus alius sit, qui nec Pater nec Filius est, qui nex genuit nec genitus? cum alius sit in persona qui genuit, et alter sit in persona qui unigenitus ab ipso est, et alius adeque in persona, ut dixi, secundum diuinam Scripturam, qui nec Pater nec Filius est: hic est Spiritus sanctus, sed  plane de unita natura est: ideo in deitate unita, [d 1Kb] unitum diuinitatis nomen est, sicut in claritate euangelice Scripture, de Spiritu paraclito Filius testatur, dicens: De Patre procedit ; et sic prosecutus est: Et de meo accipiet . Et ideo ubi persone requiruntur, propria nomina [per hec] distinguuntur. Ubi autem deitas poscitur, unitum nomen [in his] indicatur. Quoniam sumus ad nomina personarum pluraliter dictum demonstratur; ac per hoc in deitate unita unum sunt, et in nominibus personarum tres sunt.«



CAP. Iu.

Item idem in libro secundo de propriis personis, et de unito nomine diuinitatis. Quod Spiritus sanctus  sicut mittitur a Patre, item mittitur et a Filio. »Si Filius in nomine Patris uenit, nunquid ipse est Pater qui ait: Ego ueni in nomine Patris mei : dum Pater Deus sit, in cuius nomine Filius uenit  manifeste? Ac per hoc in unita natura diuinitatis unum nomen est comprobatum, sicut ipse Pater ad legislatorem Moysen testatus est, dicens: Attende illi, et ne fueris inobediens: nomen enim meum in illo est . Ad hec patriarcha Dauid sic ait: Benedictus qui uenit in nomine Domini . Nam et si Spiritus paraclitus in nomine Filii uenit, ut ipse dicit: Quem mittet Pater in nomine meo, nunquid et ipse Filius est dictus, cum sine dubio nomen Filii Deus sit in una pariter natura diuinitatis? In hoc ergo nomine euidenter paraclitus uenit. Ideo per singulas personas secundum substantiam nature Trinitatis unitum nomen est tibi declaratum. Isaias sanctus hec approbans dixit: Descendit Spiritus a Deo, et eduxit eos; sic eduxisti  populum tuum facere tibi nomen glorie . Sed et ipse idem indicat: Et irritauerunt Spiritum sanctum, et conuersus est illis ad inimicitiam, Dominus ipse expugnauit eos, et rememoratus est dierum eternorum, qui eduxit de terra pastorem ouium. Et subiunxit: Ubi est qui posuit in illis Spiritum suum? uides ergo de unito nature deitatis nomine gloriam Patris et Filii esse hunc Dominum Spiritum sanctum, qui eduxit Filios Isrel de terra Aegypti, sicut Propheta dicit: Sic eduxisti populum tuum facere tibi nomen glorie, qui conuersus est filiis Isrel ad inimicitiam .«



CAP. u.

Item idem in eodem libro: Quod Spiritus sanctus mittitur a Patre simul et a Filio. »Sed et si Spiritus  paraclitus in suo nomine tantum uenisset, quod dicitur Spiritus paraclitus, et non in unita substantia Patris et Filii quod nominatur Deus, iam proprium eius in persona esse uideretur, et non secundum unitam nature deitatis in utrisque. Ut tantum unusquisque nomina singula in personis ostenderet, deitatis autem unitum nomen non indicaret. Porro in hoc unito nomine deitatis Patris, uenit uerus Filius, in quo dicitur Deus, [a 1Kb] in quo claritatis nomen est cum Patre. In cuius nature nomine uenit et Spiritus paraclitus, quia in hac ipsa sacrosancta Trinitate hoc nomen substantialiter siue uniter consistit, sicut superius predixi Patrem de Filio suo indicantem: Nomen meum est in illo . Et Filium hec  dicta confirmantem: Ego ueni in nomine Patris mei, et non me recepistis. Cum autem alius uenerit in nomine suo, eum recipietis . Sed et de Spiritu sancto ipsum rursum repetentem: Quem mittet Pater meus in nomine meo. Et deinceps eum de nomine suo audi discipulos hortantem: Omnia quecunque petieritis a Patre in nomine meo, dabit uobis . Sed et apostolum Paulum eadem testantem: Sed abluti estis, sed sanctificati estis in nomine Domini nostri Iesu Christi, et Spiritu Dei nostri . Audi Isaiam de unito nomine glorie sancti Spiritus declarantem: Descendit Spiritus  a Deo, et eduxit eos: sic eduxisti populum tuum facere tibi nomen glorie. Disce iam unitum nomen esse in natura diuine Trinitatis.«



CAP. uI.

Idem ipse in eodem libro, quod Spiritus paraclitus a Patre simul mittatur et a Filio, sic proclamat: »In hoc sane alius est Pater in persona, qui ueregenuit, et in hoc alter est Filius a Patre in persona, qui uere ab eo genitus est; sed et in hoc alter est in persona Spiritus hic principalis paraclitus a Patre et Filio, qui in Pentecoste in apostolos effusus est. Et ideo hec sigillatim dicta memento, ut nomina singula in personis essent distincta. uides quia alter ab altero, siue alius ab alio in persona tantum differt, et non in plenitudine diuinitatis  , sicut ipse Dominus ait: Alius est qui testimonium perhibet mihi, qui me misit Pater . Sed et alio in loco idem ipse personam sancti Spiritus indicat: Rogabo Patrem meum, et alium paraclitum mittet uobis . Scito alium ab alio, siue alterum ab altero in persona tantum differre, et non in unita plenitudine diuinitatis usie.«



CAP. uII.

Item idem in eodem libro, de communi missione Spiritus sancti a Patre et Filio ita fatur: »Ergo si Filius in nomine Patris uenit, et Spiritus paraclitus in nomine Filii uenit, sicut Filius de eo testatur: Quem mittet Pater in nomine meo ,  non tibi uidetur, quia duplex et hic contineatur intellectus, id est ut in nomine personarum tantum sit distinctio, in deitate autem nulla sit discretio?«



CAP. uIII.

Item idem ipse in presenti libro: Quod Spiritus sanctus a Deo Patre mittatur, simul et a Dei Filio; et quod unita potestas in eis sit, ita inquit: »Nam de persona Spiritus sancti Filius testatur, dicens: Quem mittet Pater in nomine meo . uides Filium in hoc nomine uenisse, quod et in deitate Patris uniter esse ostenditur. Et Spiritum sanctum in hoc nomine uenisse indicatur: apostolos autem missos fuisse, ut baptizarent omnes gentes in unito uel communi nomine deitatis, quod est nature inuisibilis sancti Spiritus,  sicut scriptum est: Nolite contristare Spiritum sanctum Dei, in quo signati estis in die redemptionis uestre . uel hoc: Et omnes unum Spiritum potauimus . Siue unitatis nomen baptismo operante suscipe dicentis: Et uos eritis mihi in filios et filias, dicit Dominus omnipotens . uel hoc accipe: Ex Deo nati sunt . Necnon: Et baptizetur unusquisque uestrum in nomine Iesu Christi . Et in alio loco Sed abluti estis, sed sanctificati estis in nomine Domini Iesu Christi, et Spiritu Dei nostri . Sed et quod ex Deo natus est, Ioannes testatur: In sua  uenit, et sui eum non receperunt. Quotquot autem eum receperunt, dedit eis potestatem filios Dei fieri, credentibus in nomine eius. Qui non ex sanguine, neque ex uoluntate carnis, neque ex uoluntate uiri, sed ex Deo nati sunt . Disce ergo hoc unitum nomen esse sempiternum in Deitate Patris, et Filii, et sancti Spiritus, sicut et unum baptisma est fidei, quod uitam eternam credentibus tribuit. Quia sicut unum est in natura Trinitatis, ita et unum donum per baptismum diuinitatis. Apostolus ait: Una fides, unum baptisma. Idcirco quod nomen Patris sit in diuinitate, hoc nomen sit et Filii in natura deitatis, sic et sancti Spiritus identidem hoc nomen sit in substantia claritatis.«



CAP. IX.

 Item idem in eodem libro: Unitam nature uirtutem ostendens mittentis et missi Filii, sic dicit: »O inaudita adhuc penitus tam inquisita perscriptio! Itaque suggerente ipso de se sancto Spiritu respondeo. Nunc oportet nos unum pro multis pertinens dare auctoritatis exemplum. Memento unitam esse hanc nature uirtutem mittentis et missi, dum hic qui nunc missus est, ipse iampridem misisse mittentem inueniatur. Denique per sanctum Isaiam Dominum Dei Filium accipe testantem: Accedite ad me et audite hec. Non ab initio in occulto locutus sum. Cum fierent illic eram, et nunc Dominus misit me et Spiritus eius . Disce tandem aliquando unam esse hanc naturam diuinitatis mittentis et missi, dum qui nunc in Euangelio quamuis missurum se Spiritum  paraclitum testatus sit, tamen se ipse ab eo iam prius missum per inclytum prophetam Isaiam fuisse professus sit: dum hic qui mittitur a mittente nunquam diuiditur, quia indiscreta natura est: dum inter mittentem et missum persone ostenduntur, et nulla in diuinitate diuisio est, propterea quod ubique presens sit hec unita plenitudo, et omnia impleat interius et exterius a summitate celorum usque ad profundum inferorum.«



CAP. X.

Item idem ipse [a 1Kb] in libro quem fecit contra obiectiones cuiusdam Potentini Urbici, ita prosequitur: »Filius, inquit, ad Patrem clamat: Pater, honorifica et nomen tuum. Et uenit uox de celis: Et honorificaui iterum honorificabo . Nam et alio in loco idem  ipse repetit: Ego a Patre exiui et ueni . Utique si ipse erat Pater in persona qui et Filius, sic debuerat intimasse: Ego a me exiui et ueni in hunc mundum, dum procul dubio alter sit qui exiuit, et alius de quo exierit. Sed ad hec subiunxit de persona sancti Spiritus: Dum uenerit aduocatus ille, quem ego mittam uobis a Patre meo, Spiritum ueritatis, qui a Patre meo procedit, ipse testificabitur de me . Ita et non alter est qui mittit, et alius adeque in persona a quo procedit; et alter est hic ipse qui uenit? Denique si una esset persona, a quo tandem mitteretur, uel a quo procederet? Sicut  Apostolus hec in salutatione ad Corinthios confirmat, dicens: Gratia Domini nostri Iesu Christi, et caritas Dei, hoc est, Patris, et communicatio sancti Spiritus cum omnibus uobis . Nonne aperte per singula nomina, sicut superius continentur, singulas personas inesse distinxit? Denique ad hec ipsius Filii dicta suscipe dicentis: Alius est qui testimonium perhibet mihi, qui me misit Pater . Dum infra de se dicat alius, uides quia alius est Pater in persona Filii, et non alius est in diuinitate, sed et de Spiritu sancto sic ait: Rogabo Patrem meum, et alium paraclitum mittet uobis . Considera et alterum esse Spiritum paraclitum in persona, et non tamen esse alterum in diuinitate. Ideo alter ab altero in persona tantum differt, et  non in deitate . Itaque alter est Pater in persona qui genuit, et alius Filius est qui genitus ab ipso, et alius Spiritus paraclitus qui de unita natura est. Sed dicis mihi heretice! Quemadmodum Spiritus de unita natura consistit? Ecce Filius de eo testatus est: A Patre procedit; et sic prosecutus est: Et de meo accipiet. Quod testimonium Pater comprobauit, dicens: Spiritus a me procedit.«



CAP. XI.

Item idem in libro u de unita ac sempiterna substantia Trinitatis: Quod Spiritus sanctus a Patre et a Filio procedit. »Sempiternitas Patris Filius eius est, quia de ipso inenarrabiliter ante omne exordium omnino natus est. Et sempiternitas Filii Pater eius est, quia ipse eum ante cuncta secula seculorum  incomparabiliter genuit. Sic sempiternitas Spiritus paracliti unita deitas eius est cum Patre et Filio, que facta non est, sicut filius testatus est de eo: A Patre procedit, et de meo accipiet. Sed et Pater hec dicta comprobat per prophetam, dicens: Spiritus a me procedit. Et alio in loco: Effundam de Spiritu meo super omnem carnem . Quod in Pentecoste in apostolos factum fuisse Scriptura diuina testatur. Nam sicut Pater declarat Filium suum deitate sua, quoniam Deus uerus est, sic et Spiritus sanctus reuelat Patrem et Filium in unita natura sua eterna, quoniam Deus uerus est. Hec, inquam, unita omnipotens sempiternitas Trinitas est, cui de recenti in deitate nulla accessit dignitas.«



CAP. XII.


Item idem in eodem libro de sancto Spiritu: Quod in Patre et Filio consistat. »Non est, inquit, diuina substantia aut extensa uel protensa in aliquo, uel excisa in partibus, sed nec deriuationi alicuius rei comparatur; quia liquor non est in hac natura plane, sed nec defluxio quedam est, quia nullum detrimentum uel augmentum sustinet: presertim cum inenarrabilis sit hac plenitudo substantie indiuise Trinitatis, sicut ipse Deus Dei Filius indicat: Ego in Patre et Pater in me. Sed et Spiritus sanctus in Patre et Filio et in se consistens, sicut Ioannes  euangelista in Epistola sua tam absolute testatur: Et tres unum sunt.«



CAP. XIII.

Idem ipse in libro uI de Beatitudine fidei: Quod Spiritus sanctus in uirtute prescientie Patris et Filii unanimiter consistat. »De unito nomine deitatis multifariam quamuis sit dictum per singulas personas, quod retulisti in Patre, hoc ipsum ut confitearis necesse est uniter esse et in Filio: Deum de Deo, lumen de lumine, totum de toto, et totum in toto, perfectum de perfecto, plenitudinem de plenitudine, integrum de integro, sempiternum de sempiterno, sapientiam de sapientia, uirtutem de uirtute, unum de uno, et unum in uno, uerum de uero, Filium de Patre, natum non factum, unius substantie cum Patre;  sed et Spiritum sanctum, qui de una Trinitate consistit, Deum uerum, lumen uerum, totum perfectum, totum plenum, integrum, sempiternum, in ipso sapientiam, uirtutem prescientie Patris et Filii consistentem.«



CAP. XIu.

Item ipse in libro uII de professione regule catholice, de sancto Spiritu sic commemorat, exemplum ponens de Psalmographo: »uerbo Domini celi firmati sunt, et Spiritu oris eius omnis uirtus eorum . Utique uerbum Filium declarauit: Dominum autem Patrem eius indicauit, et Spiritum oris eius Spiritum principalem esse demonstrauit. uides quam breuiter per singulas significationes  in personis inesse distinxit, id est uerbum, et Dominum et Spiritum, et unitam operationem in his esse ostendit. Nam si te adhuc in aliquo ambiguitas tenet, eadem ipsa repeto. Ubi ait: uerbo Domini, non solum uocis inconsubstantiuum accipias; quem si ualidius quis emiserit, de montibus solet resonare echo; cuius tantum in phantasia auditus est resonantis, sed factus nullus. Sane de hoc uerbo Domini nostri Patris, qui est salus nostra, sic ubique diuine Scripture testantur, quia Filius Dei Deus est substantiuus, per quem omnia facta sunt. Ergo quia dixit: uerbo Domini celi firmati sunt, et Spiritu oris eius omnis uirtus eorum, cognosce hoc uerbum substantiuum non aliunde quam de Patre proprie natum fuisse; sed et Spiritu oris eius eum Spiritum dixit,  qui de ipsa unita substantia processit, sicut cautum inuenimus; non ex alia natura quam de ipsa; ac per hoc unita est Patris et Filii et sancti Spiritus substantia, quam Greci dicunt . et unita est eiusdem Trinitatis operatio in factura.«



CAP. Xu.

Item ipse [a 1Kb] in libro uIII de Fidei Unitate: Quod  Spiritus sanctus a Patre et Filio quasi una procedat flamma, egregie paucis uerbis ita concludit. »Quomodo ergo duo ligna coniuncta missa in fornacem ignis, et de duobus lignis procedit flamma inseparabilis, sic de Patris et Filii uirtute procedit Spiritus sanctus, ipsam uirtutem deitatis habens. Sicut beatissimus Paulus posuit dicens: Mediator Dei et hominum homo Christus iehsu ; non Deus Dei mediator. Unum enim est, usque ad Trinitatem.«



CAP. XuI.

Item idem ipse [b 1Kb] in libro uIII de Trinitate et de Spiritu sancto, sic dicit: »Significanter uero Dominus et alium paracletum esse dixit Spiritum sanctum, quoniam ipse paracletus est, sicut Ioannes in Epistola  sua ait: Hec uobis scripsi ut non peccetis. Quod si peccauerimus, paracletum habemus ad Patrem Iesum Christum, et ipse propitiatio est pro peccatis nostris. Ut doceremur Spiritus cum Filio equalilatem.«



CAP. XuII.

Item idem in eodem libro: Quod Spiritus sanctus sit Spiritus Domini Iesu, ita inquit: »Sicut Pater suscitat mortuos et uiuificat, sic et Filius quos uult uiuificat: ad Romanos dicit: Si Spiritus eius qui suscitauit Iesum a mortuis habitat in uobis; qui suscitauit Iesum Christum a mortuis, uiuificabit et mortalia corpora uestra per inhabitantem Spiritum suum in uobis .«



CAP. XuIII.


Item in eodem libro: Quod Spiritus sanctus inspiratio sit Patris et Filii, insuper et Filius sit fons Spiritus sancti; quocirca comprehenditur procedere et a Filio. »Sapientia Salomonis in Prouerbiis ita exsequitur: Lux Domini spiratio est hominum, qui scrutatur interna uentris . Et manifestum est quia Spiritus omnia scrutatur, quemadmodum scribit Paulus; et quod a principio formato Adam in faciem eius spirasset Deus Spiritum sanctum, sicut Moyses ait: Et spirauit Deus in faciem Ade inspirationem uite, et factus est homo in animam uiuentem . Neque id quod spiratum est a Domino, anima est, secundum fabulatores Iudeos: alioqui  quomodo hoc quod a se spiratum est, Deus igni eterno condemnat? Sed uiuificans Spiritus est, de quo et Paulus ait: Spiritus uero uiuificat ; et: Spirauit Deus in faciem eius inspirationem uite, et factus est homo in animam uiuentem. Itaque Spiritus sanctus est spiritus uite, a quo excidentes nonnulli uiuentes mortui sunt, sicut Paulus scribit: Nam que in deliciis est, ait, uiuens mortua est . Alioqui quomodo audiendus est Salomon dicens: Lux Domini spiratio est hominum, qui scrutatur interna uentris: si animas hominum lumen Dei esse dicitis, nisi Spiritum sanctum lumen Dei esse credatis, dicente Moyse: Spirauit Deus in faciem Ade spiraculum uite. Et Filius Dei: Ego sum uita. Sed et sapientia Salomonis introducentem Saluatorem dicit: Ecce proferam uobis mee aspirationis professionem ; sic enim in Prouerbiis ait: Sapientia in exitu canetur, in plateis uero fiducialiter aget, portis autem potentium assistet, in muris quoque ciuitatis confidenter aget. Quanto tempore obtinent prudentes iustitiam, et non erubescent: imprudentes autem contumelie cum sint cupidi et impii effecti, odio habuerunt sensum, et obnoxii facti sunt increpationibus.  Ecce proferam uobis mee aspirationis professionem, docebo uos meum sermonem . Et Isaias Spiritus sancti promissionem predicans, sic ait: Dixit Dominus, qui celum fecit et affixit eum; qui solidauit terram et que in ea sunt: qui dat spirationem populo qui est super eam, et spiritum calcantibus eam . Dicite qui est populus qui accepit spirationem: nunquid et hic spirationem animam esse dicitis, et dabitis sine anima populum super terram constitisse? Sed non est: profectionem namque Spiritus sancti predicans propheta hec ait. Denique completam professionem super fideles qui fuerant sub illo tempore scripsit Lucas: Et cum complerentur dies quinquagesime, erant pariter omnes in unum, et factus est subito sonus e celo,  tanquam Spiritus sanctus uehemens ferretur, implens totam domum ubi erant sedentes; et uise sunt eis diuise lingue tanquam ignis, et sedit super unumquemque eorum: et ceperunt loqui uariis linguis, prout Spiritus dabat pronuntiare eis . Simili modo magnus ille Iob aduersus amicos suos, cum essent Spiritu sancto priuati, et nichil uerum dicerent, neque opinarentur se ante Deum loqui: aiebat ergo Iob: Nonne ante Deum loquimini? Et rursum: Cui annuntiastis uerba? Spiratio uero cuius est que procedit a te?  Ex quibus unus magna loquens dicebat: Spiritus est qui mortalibus intercedit: spiratio uero omnipotentie est, que me docet  Omnipotens autem Filius Dei, de quo Zacarias ait: Propterea sic dicit Dominus omnipotens:  Post gloriam misit me super gentes . Igitur Salomone dicente: Lux Domini spiratio est hominum . Et a Moyse instructi: Spirauit Dominus in faciem Ade spirationem uite, et factus est in animam uiuentem ; audientes uero et Saluatorem dicentem: Ego sum uita , et Paulum scribentem: Lex enim Spiritus uite ; et rursum: Misit Deus Spiritum Filii sui in corda nostra : uidentes autem etiam Unigenitum insufflantem in faciem apostolorum et dicentem: Accipite Spiritum sanctum ; spirationem igitur Filii in propria uita et substantia manente Spiritum esse doceamur. Et neque genitum, neque creatum esse a Filio sapiamus,  nequaquam genitum Filium credamus esse Spiritum, et quod Dominus sit uerbum Filii: genitum uero a Deo uerbum suum in propria uita et substantia permanens cum sit uita Filius Dei. Propterea uero non est genitus ab eo Spiritus, quia non est uerbum eius. Creatum uero dicere Spiritum, absit. uerumtamen spirationem Filii Dei eum et a sanctis Scripturis docti sumus, et fontem spiritus, et filium Dei dicimus audientem Filium: Quia duo nequam fecit populus iste. Me dereliquerunt fontem aque uiue, et foderunt sibi lacus contritos, qui non potuerunt aquam portare . Aqua uiua Spiritus sanctus est, sicut Ioannes docuit, Saluatore dicente ad Samaritanam mulierem: Si scires donum Dei, et quis est qui tibi dicit: Da mihi bibere, tu utique petisses, et  dedisset tibi aquam uiuam ; et rursum: Quicunque biberit ex aqua quam ei dabo, non sitiet in eternum . Et in medio templi clamat: Si quis sitit, ueniat ad me et bibat: qui credit in me, sicut dixit Scriptura, flumina de uentre eius fluent aque uiue . Et interpretatus est sic: Hoc autem dicebat de Spiritu sancto, quem accepturi erant qui credituri erant in eum . Ita etiam et Isaias Dominum dixisse ait: Quia ego dabo in siti aquam his qui in sicco iter fecerunt; et ponam Spiritum meum super semen tuum, et benedictiones meas super filios tuos, et orietur tanquam in aqua fenum, et uelut salix inter fluxus aque . Ergo manifeste in Scripturis sanctis profitentibus aquam uiuam Spiritum sanctum  esse cognouimus. Dominus se fontem Spiritus esse dixit, sic: Me dereliquerunt fontem aque uiue ; sicut Dauid canit in Psalmo XXXu , dicens ad Dominum: Quia apud te fons uite. Igitur preter Dominum ostende alium fontem esse uite, qui apud eum sit. Non enim dixit, quia tu es fons uite, sed quia apud te fons uite est. Est uero apud Deum, et est Filius fons existens Spiritus, de quo Paulus ad Romanos scribit: Spiritus uero uite propter iustitiam , ita non alienum, sed proprium Patris esse eum dicit. Nam cum professus fuisset, quia apud te est fons uite, adiunxit: In lumine tuo uidebimus lumen , id est in Filio tuo uidebimus Spiritum. Necnon etiam in nomine uirtutis Dei appellatus Spiritus, et uirtus, et  sapientia esse monstratur. Audiuimus enim Saluatorem in Euangelio dicentem discipulis suis missurum esse Spiritum sanctum, qui dicit: Ecce ego premittam promissionem Patris mei super uos. uos uero sedete in ciuitate, donec induamini ex alto uirtute . In Actibus uero apostolorum idem Dominus ait: Sed accipietis uirtutem superueniente super uos Spiritu sancto . Hoc quoque impletum esse comperimus sub die Quinquagesime consummate. Aut ergo uirtutem Dei Spiritum esse profitemini, aut sicut Sabellius paracletum, cum sit uirtus Dei, eumdem Filium esse predicate. Et audientes Paulum dicentem: Spiritus uero uite propter iustitiam: fontem iterum Spiritus instruimur esse Filium.  Ieremiam audite clamantem contra Iudeos: Quia dereliquerunt me fontem uite Deum. Alibi autem Spiritum sapientie esse scientes Spiritum sanctum, secundum Isaiam quidem dicentem: Et requiescet super eum spiritus Dei, Spiritus sapientie et intellectus .«



CAP. XIX.

Item idem in Fide catholica: Quod Spiritus sanctus a Patre procedat et a Filio. »Pater a nullo est factus, nec creatus, nec genitus: Filius a Patre solo est, non factus, non creatus, sed genitus: Spiritus sanctus a Patre et Filio, non factus. non creatus, nec genitus, sed procedens. Unus ergo Pater, non tres Patres; unus Filius, non tres Filii; unus Spiritus sanctus, non tres Spiritus sancti. Et in hac Trinitate  nichil prius aut posterius, nichil maius aut minus, sed tote tres persone ceterne sibi sunt et cequales. Ita ut per omnia, sicut iam supradictum est, et Trinitas in unitate, et unitas in Trinitate ueneranda sit. Qui uult ergo saluus esse, ita de Trinitate sentiat.«



CAP. XX.

Ambrosius Mediolanensis episcopus in libro primo quem scripsit ad Gratianum imperatorem : Quod Spiritus sanctus cum a Patre et Filio procedit, non transeat de loco ad locum, ita tractat: »Etenim si de loco procedit Spiritus, et ad locum transit, etc., usque ad hec uerba: Et reuelasti ea paruulis, que finem capiti  imponunt.«



CAP. XXI.


Item idem ipse in secundo libro: Quod Spiritus sanctus sicut mittitur a Patre, ita mittitur et a Filio, et Filius ipse mittitur a Spiritu. »Considera quia Dominus noster iehsu Christus in Isaia locutus est, a Spiritu sancto esse se missum. Nunquid ergo Spiritu minor Filius, quia missus a Spiritu est? Habes igitur scriptum, quod Filius a Patre et Spiritu eius dicat esse se missum. Ego sum, inquit, primus, ego in eternum, et manus mea fundauit terram, dextera mea solidauit celum; et infra: Ego locutus sum, ego uocaui, ego adduxi eum, et prosperum iter eius feci. Accedite ad me et audite hec. Non in occulto ab initio  locutus sum. Cum fierent illic eram, et nunc Dominus misit me et Spiritus eius . Utique qui celum fecit et terram, ipse dicit a Domino et Spiritu eius esse se missum. uidetis ergo quod simplicitas sermonis, non iniuria sit missionis. Ipse igitur missus a Patre, ipse est missus a Spiritu. Et ut agnoscas nullam maiestatis esse distantiam, etiam Filius Spiritum mittit, sicut ipse dixit: Cum autem uenerit Paracletus, quem ego mittam uobis a Patre meo, Spiritum ueritatis, qui a Patre meo procedit . Nunc eumdem Paracletum et a Patre esse mittendum supra posuit dicens: Paracletus autem ille Spiritus sanctus, quem mittet Pater in nomine meo . uide unitatem, quia  quem Deus Pater mittit, mittit et Filius, et quem mittit Pater, mittit et Spiritus.«



CAP. XXII.

Item idem in libro tertio : Quod Spiritus sanctus a Patre sit missus et Filio; ubi missio, processio intelligitur. »Spiritum quoque et Pater misit et Filius, Pater misit quia scriptum est: Paracletus autem ille Spiritus sanctus quem mittet Pater in nomine meo, etc., usque ad hec uerba: Digitus Dei appellatus est Spiritus sanctus.«



CAP. XXIII.

Item idem ipse in eodem libro : Quod fluuius de sede Dei et agni procedens Spiritus sanctus sit, ubi intelligitur eius a Patre et Filio processio.  »Habet ergo Spiritus quod habet Christus. Habet igitur quod habet Deus, quia omnia que habet Pater, habet et Filius. Ideoque dixit: Omnia que habet Pater, mea sunt . Nec illud mediocre est, quod de throno Dei exire fluuium legimus. Sic enim dicit Ioannes euangelista: Et ostendit mihi flumen aque uiue, splendidum tanquam crystallum, procedens de sede Dei et agni; et in medio platee eius, ex utraque parte lignum uite faciens fructum. Duodecim per singulos menses reddentes fructum suum, et folia ligni ad medicinam omnium gentium . Hic est utique fluuius de Dei sede procedens, hoc est Spiritus sanctus, quem bibit qui credit in Christum, sicut ipse ait: Si quis sitit, ueniat ad me et bibat. Qui credit in me, sicut dixit  Scriptura, flumina de uentre eius fluent aqua uiue. Hoc autem dicebat de Spiritu . Ergo flumen est Spiritus.«



CAP. XXIu.

Cyrillus, Quod Spiritus sanctus a Patre procedat et Filio, in epistola ad Nestorium, sic dicit: »De Spiritu quoque cum dicit: Ille me clarificabit : hoc rectissime sentientes, unum Christum et Filium non uelut alterius egentem gloria, confitentur a Spiritu sancto gloriam consecutum; quia Spiritus eius nec melior nec superior illo est; sed quia mira opera faciens ad demonstrationem sue deitatis uirtute propria Spiritus utebatur, ab ipso glorificari dicitur: quemadmodum si quis de hominibus  asseueret, quod uirtus sua uel disciplina quemlibet unumquemque clarificet. Quamuis enim in sua sit substantia Spiritus, et eius intelligatur in persona proprietas, iuxta id quod Spiritus est et non Filius, attamen alienus non est ab illo. Nam Spiritus appellatus est ueritatis, et uerita Christus est, unde et ab isto similiter, sicut ex Deo Patre procedit. Denique hic ipse Spiritus etiam per sanctorum manus apostolorum miracula gloriosa perficiens, Deum glorificauit Iesum Christum postquam ascendit in celum. Nam creditus est Christus natura Deus existens, per suum Spiritum uirtutes efficiens. Ideoque dicebat: De meo accipiet, et annuntiabit uobis. Nequaquam uero participatione alterius idem Spiritus  sapiens aut potens dicitur, quia per omnia perfectus est, et nullo prorsus indigens bono. Nam paterne uirtutis et sapientie idem Filii Spiritus creditur, et ideo ipse et substantia uirtus, et sapientia comprobatur.«



CAP. XXu.

Item idem in Dialogo cum Theodoreto in Tripartita Historia Cyriano episcopo habito: Quod Spiritus sanctus a Patre procedat, et a Filio non sit alienus, sic prosequitur: »Meminimus enim dicentem Christum palam de Spiritu sancto: Ille me clarificabit. Nouimus ad hec sancti Spiritus operationem conterentem nequissimas immundasque uirtutes, sed non ita dicimus eum sicuti denique unumquemque sanctorum, tanquam aliena per Spiritum sanctum  utentem uirtute. Fuit enim et est eius Spiritus, sicuti denique et Patris. Et hoc nobis bene satis explanat scribens sacratissimus Paulus: Qui autem in carne sunt, placere Deo non possunt: uos autem non estis in carne, sed in spiritu, si tamen Spiritus Dei habitat in uobis. Si quis autem Spiritum Christi non habet, hic non est eius . Procedit enim ex Deo et Patre Spiritus sanctus, secundum Saluatoris uocem, sed non est alienus a Filio. Omnia enim habet cum Patre, et hoc ipse docuit dicens de Spiritu sancto: Omnia quecunque habet Pater, mea sunt. Propterea dixi uobis quia ex meo accipiet, et annuntiabit uobis . Ergo glorificauit quidem Iesum Spiritus sanctus inopinabilia operantem: uerumtamen sicut Spiritus eius, et non aliena  uirtus, et eo superior secundum quod intelligitur Deus.«



CAP. XXuI.

Hilarius, Pictauensis episcopus, de Missione Spiritus sancti a Filio, in libro quem scripsit in Germaniam, Galliam, Belgicam, Lugdunensem, Nouempopulanam, Tolosam et Britanniam, sic dicit: »Credimus et in Spiritum sanctum, hoc est paracletum, quem promittens apostolis suis, post reditum suum in celos, misit docere eos ac memorari omnia, per quem sanctificantur sinceriter in eum credentium anime.«



CAP. XXuII.

Item idem in eodem libro. »Si quis Spiritum sanctum  paracletum dicens, innascibilem Deum dicat, anathema sit.  Si quis, sicuti docuit nos Dominus, non alium dicat Paracletum a Filio, dixit enim: Et alterum Paracletum mittet uobis Pater, quem rogabo eum , anathema sit.  Si quis Spiritum sanctum Patrem dicit Patris uel Filii, anathema sit.  Si quis Patrem et Filium et Spiritum sanctum tres dicit deos, anathema sit.«



CAP. XXuIII.

Item sanctus Hilarius: Quod unum sit Spiritui sancto a Patre procedere, et a Filio accipere siue mitti; in libro uIII de sancta Trinitate, ita refert: »Cum uenerit aduocatus ille, quem ego mittam uobis a Patre Spiritum ueritatis, qui a Patre meo procedit, ipse testificabitur de me . Aduocatus ueniet, et hunc mittet Filius a Patre, et Spiritus ueritatis est qui procedit a Patre, etc., usque ad: id  Filius dandum a se fateatur.«



CAP. XXIX.

Hieronymus in libro Didymi , quem de Greco in Latinum transtulit: Quod Spiritus sanctus a Patre egrediatur, et a Filio mittatur, non secundum angelorum, prophetarum et apostolorum ministerium, sed ut a sapientia Dei Spiritum Dei mitti decet, sic docet, ex quo confitetur et a Filio illum sicut et a Patre procedere. »Cum ergo Spiritus sanctus similiter ut Pater et Filius mentem et interiorem hominem habitare doceatur, non dicam ineptum, sed impium est eum dicere creaturam. Disciplinas quippe, uirtutes dico et artes, et his contrarias perturbationes, et imperitias et affectus in animabus habitare  possibile est; non tamen ut substantias, sed ut accidentes: creatam uero naturam in sensu habitare impossibile est. Quod si uerum est, et Spiritus sanctus absque ulla ambiguitate subsistens, anime est habitator et cordis, nulli dubium est quin cum Patre et Filio credi debeat increatus. Ex omnibus igitur que precedens sermo disseruit, incorruptibilis et sempiternus secundum naturam Patris et Filii, et Spiritus sanctus demonstratus uniuersam de se ambiguitatem et suspicionem abstulit, ne unus e creatis substantiis estimetur qui Spiritus Dei sit, et  quem exire de Patre Saluatoris in Euangelio uerba declarant: Cum uenerit, inquit, consolator, quem ego mittam uobis, Spiritus ueritatis, qui de Patre egreditur, ipse testimonium dabit de me . Consolatorem autem uenientem Spiritum sanctum dicit; ab operatione ei nomen imponens, quia non solum consolatur eos quos se dignos esse reperit, sed et ab omni tristitia et perturbatione reddit alienos. uerum incredibile quoddam gaudium et hilaritatem eis tribuit, in tantum ut possit quis Deo gratias referens, quod tali hospite dignus habeatur, dicere: Dedisti letitiam in corde meo . Sempiterna quippe letitia in eorum corde uersatur, quorum Spiritus sanctus habitator est. Iste Spiritus consolator a Filio mittitur, non secundum angelorum,  et prophetarum, et apostolorum ministerium, sed ut mitti decet a sapientia et ueritate Spiritum Dei, indiuisam habentem cum Patre et Filio substantiam.«



CAP. XXX.

Item idem in eodem libro, post pauca: »Licet enim ex Deo frequenter se dicat exisse Saluator, proprietatem tamen, et, ut ita dicam, familiaritatem, de qua sepe tractauimus, ex uocabulo magis sibi Patris assumens dicit, etc., usque ad uerba, iuxta operationis ueritatem.«



CAP. XXXI.

Item idem in eodem opere post pauca: »Quia ergo et Spiritus sanctus in nomine Filii a Patre mittitur,  habens Filii proprietatem, etc., usque ad uerba: Scientiam diuinorum.«



CAP. XXXII.

Item idem in eodem opere post pauca: »Denique interpretationem inferens, quomodo dixisset, de meo accipiet. Protinus subiecit: Omnia que habet Pater, mea sunt; propterea dixi: De meo accipiet, et annuntiabit uobis, etc., usque ad uerba, hec eadem et Pater habet.«



CAP. XXXIII.

Item idem in eodem opere post pauca: »uos autem, ait  qui sapientiam Spiritus suscepistis et uitam et pacem, et non estis in carne, id est, in carnis operibus,  neque enim eius opera perpetratis, siquidem Spiritum Dei habetis in uobis. Idem autem Spiritus Dei et Spiritus Christi est, adducens et copulans eum qui se habuerit Domino Iesu Christo, etc., usque ad, Trinitatis substantiam demonstratur.«



CAP. XXXIu.

Item idem in eodem opere post pauca: »Cum igitur sancta Scriptura amplius de Trinitate non dicat, nisi Deum Patrem esse Saluatoris, et Filium generatum esse de Patre, hoc autem debemus sentire quod scriptum est: et ostenso quod Spiritus sanctus  increatus sit, consequenter intelligere, quod cuius non est creata substantia recte Patri Filioque societur.«



CAP. XXXu.

S. Augustinus in homilia super Ioannem: » [a 1Kb] Hic aliquis forsitan querat, utrum et a Filio procedat Spiritus sanctus. Filius enim solius Patris est Filius, et Pater solius Filii est Pater: Spiritus autem sanctus non est unius eorum Spiritus, sed amborum. Habes ipsum Dominum dicentem: Non enim uos estis qui loquimini, sed Spiritus Patris uestri qui loquitur in uobis . Habes et Apostolum: Misit Deus, inquit, Spiritum Filii sui in corda nostra . Nunquid duo sunt, alius Patris, alius Filii? Absit. Unum enim corpus ait, cum significaret  Ecclesiam, moxque addidit, et unus Spiritus . Et uide quomodo illic impleat Trinitatem: Sicut uocati estis, inquit, in una spe uocationis uestre. Unus Dominus. Hic utique Christum intelligi uoluit. Restat ut etiam Patrem nominet. Sequitur ergo: Una fides, unum baptisma, unus Deus et Pater omnium, qui est super omnes et per omnes, et in omnibus . Cum ergo sicut unus Pater, et unus Dominus, id est Filius, ita sit et unus Spiritus, profecto amborum est: quandoquidem dicit ipse Christus iehsu: Spiritus Patris uestri qui loquitur in uobis. Et dicit Apostolus: Misit Deus Spiritum Filii sui in corda nostra. Habes in alio loco eumdem Apostolum dicentem: Si autem Spiritus eius qui suscitauit Iesum ex mortuis, habitat in  uobis . Hic utique Spiritum Patris intelligi uoluit, de quo tamen in alio loco dicit: Quisquis autem Spiritum Christi non habet, hic non est eius . Et multa alia sunt testimonia, quibus hoc euidenter ostenditur, et Patris et Filii esse Spiritum, qui in Trinitate dicitur Spiritus sanctus. Nec ob aliud existimo ipsum proprie uocari Spiritum, cum etiam, si de singulis interrogemur, non possumus nisi et Patrem et Filium Spiritum dicere, quoniam Spiritus est Deus, id est non corpus est Deus sed Spiritus. Quod ergo communiter uocantur et singuli, hoc proprie uocari oportuit eum, qui non est unius eorum, sed in quo communitas amborum apparet. Cur ergo non credamus, quod etiam de Filio procedat Spiritus sanctus, cum Filii quoque ipse sit  Spiritus. Si enim ab eo non procederet, non post resurrectionem se representans discipulis suis insufflasset, dicens: Accipite Spiritum sanctum . Quid enim aliud significauit insufflatio, nisi quod procedat Spiritus sanctus et de ipso? Ad hoc pertinet etiam illud quod ait de muliere, que fluxum sanguinis patiebatur: Tetigit me aliquis; ego enim sensi uirtutem de me exisse . Nam uirtutis nomine appellari etiam Spiritum sanctum, et eo loco clarum est, ubi angelus dicenti Marie: Quomodo fiet istud; quoniam uirum non cognosco? Respondit:  Spiritus sanctus superueniet in te, et uirtus Altissimi obumbrabit tibi . Et ipse Dominus promittens eum discipulis ait: uos autem sedete in ciuitate, quoadusque induamini uirtute ex alto . Et iterum: Accipietis, inquit, uirtutem Spiritus sancti superuenientem in uos, et eritis mihi testes .«



CAP. XXXuI.

Item sanctus Augustinus in libro XIII de Ciuitate Dei : Quod Spiritus sanctus Patris sit et Unigeniti, et unus amborum. Quod cum ita sit, non est dubium Spiritum sanctum procedere ab utroque. »Quapropter in eo quod Dominus fecit quando insufflauit, dicens: Accipite Spiritum sanctum: nimirum in hoc intelligi uoluit, quod Spiritus sanctus  non tantum sit Patris, uerum etiam ipsius Unigeniti Spiritus. Idem ipse est quippe Spiritus et Patris et Filii, et cum quo est Trinitas Pater et Filius et Spiritus sanctus, non creatura, sed Creator. Neque enim flatus ille corporeus de carnis ore procedens substantia erat Spiritus sancti atque natura, sed potius significatio, qua intelligeremus, ut dixi, Spiritum sanctum Patri esse Filioque communem, quia non sunt eis singuli sed unus amborum est.«



CAP. XXXuII.

Item idem in libro primo de Trinitate que Deus est: Quod Spiritus sanctus et Patris et Filii sit, et Patri et Filio cequalis, consubstantialis et ceternus,  sic docet: »Omnes quos legere potui qui ante me scripserunt de Trinitate, que Deus est, diuinorum librorum ueterum et nouorum catholici tractatores, hoc intenderunt secundum Scripturas docere, quod Pater, Filius, et Spiritus sanctus unius substantie inseparabili equalitate diuinam insinuent unitatem. Ideoque non tres dii, sed unus Deus, quamuis Pater Filium genuerit, et ideo Filius non sit qui Pater est, Filiusque a Patre sit genitus, et ideo Pater non sit qui Filius est; Spiritusque sanctus nec Pater sit nec Filius, sed tantum Patris et Filii Spiritus, etiam Patri et Filio ipse cequalis, et ad Trinitatis pertinens unitatem.«



CAP. XXXuIII.

Item idem in eodem libro: Quod Spiritus sanctus  inseparabiliter Patris et Filii sit; quod cum ita sit, magne dementie est illum a Patre et Filio procedere non profiteri. »Denique propter ipsam inseparabilitatem sufficienter aliquando nominatur, uel Pater solus uel Filius solus adimpleturus nos letitia cum uultu suo. Nec inde separatur utriusque Spiritus, id est Patris et Filii Spiritus: qui Spiritus proprie dicitur Spiritus ueritatis, quem hic mundus accipere non potest . Hoc est enim plenum gaudium nostrum, quo amplius non est, frui Trinitate Deo, ad cuius imaginem facti sumus. Propter hoc aliquando ita loquitur de Spiritu sancto, tanquam solus ipse sufficiat ad beatitudinem nostram. Et ideo solus sufficit, quia separari a Patre  et Filio non potest; sicut Pater solus sufficit, quia separari a Filio et Spiritu sancto non potest: et Filius ideo sufficit solus, quia separari a Patre et Spiritu sancto non potest.«



CAP. XXXIX.

Item idem in libro tertio de Trinitate: Quod sanctus Spiritus a Patre et Filio sit missus. »Cum enim ad id uentum esset, ut uellemus ostendere, non ideo minorem Patre Filium, quia ille misit, hic missus est; nec ideo minorem utroque Spiritum sanctum, quia et ab illo et ab illo missus in Euangelio legitur, suscepimus hoc querere, cum illuc missus sit Filius ubi erat, quia in hunc mundum uenit, et in hoc mundo erat: cum illuc etiam Spiritus sanctus, ubi et ipse erat, quoniam Spiritus Domini repleuit  orbem terrarum, et hoc quod continet omnia scientiam habet uocis .«



CAP. XL.

Item idem in libro quarto eiusdem  operis aperte docet, quod Spiritus sanctus procedit a Filio, sicut et a Patre. »Pater cum ex tempore a quoquam cognoscitur, non dicitur missus. Non enim habet de quo sit, aut ex quo procedat. Sapientia quippe dicit: Ego ex ore Altissimi prodii . Et de Spiritu sancto dicimus: A Patre procedit. Pater uero a nullo, etc., usque ad, operatur omnia in omnibus.«



CAP. XLI.

 Item idem in libro sexto de Trinitate, quod Spiritus sanctus sit Filii Patrisque suauitas: unde qui negat eum ab utroque, consequens est ut neget suauitatem a Patre Filioque procedere. »Illa ergo dilectio, delectatio, felicitas uel beatitudo, si tamen aliqua humana uoce digne dicitur, usus ab illo appellatus est, et est in Trinitate Spiritus sanctus non genitus, sed genitoris genitique suauitas, ingeniti largitate atque ubertate perfundens omnes creaturas pro captu earum, ut ordinem suum teneant, et locis suis acquiescant. Hec igitur omnia que arte diuina facta sunt, et unitatem quamdam in se ostendunt, et speciem et ordinem. Quidquid enim horum est, et unum aliquid est.«



CAP. XLII.

 Item idem in libro Xu de sancta Trinitate : Quod sanctus Spiritus procedat a Patre et Filio. »Nescio cur non sicut sapientia et Pater dicatur et Filius et Spiritus sanctus, et simul omnes non tres, sed una sapientia, etc., usque ad, Trinitatis ista distinctio.«



CAP. XLIII.

Item idem in eodem libro : »Deinde in illa summa Trinitate, que Deus est, interualla temporum nulla sunt, per que possit ostendi, aut saltem requiri, utrum prius de Patre natus sit Filius, et postea de ambobus processerit Spiritus sanctus, etc., usque ad, propter dilectionem Dei.«



CAP. XLIu.


Item idem in eodem libro : »Nunquid ergo possumus querere utrum iam processerat de Patre Spiritus sanctus quando natus est Filius, an nondum processerat, et illo nato de utroque processit ubi nulla sunt tempora, etc., usque ad, uideatur mente quod tenetur fide.«



CAP. XLu.

Item S. Augustinus: Quod Spiritus sanctus sit in Patre et Filio, sic dicit in libro quem scripsit contra quinque hereses, id est, Paganos, Iudeos, Manicheos, Sabellianos, et Arianos. »Diximus de Patre et Filio quod potuimus et quantum potuimus, si tamen aliquid digne potuimus. De Spiritu sancto tacuimus, sed non eum preteriuimus. Quidquid enim  de Patre et Filio diximus, de Spiritu sancto diximus. Est enim in illis et cum illis unus et uerus Deus; non minor aut tertius Deus. Quid adhuc dicam fatigatis fatigatus? Qui Spiritum sanctum a Patre et Filio eternitate et substantia, uel communione separat, eumque negat Spiritum esse Patris et Filii, plenus est spiritu immundo, uacuus est Spiritu sancto. Ideo enim dicitur, Deus caritas , quia partibus non diuidit unitatem, sed ineffabiliter coagulat Trinitatem. Ipsa est enim Trinitas unus Deus, turris fortitudinis a facie inimici, qui in se credentes custodit in secula seculorum, Amen.«



CAP. XLuI.

Item Augustinus in disceptatione quam habuit  contra Pascentium comitem Arianorum, presente Laurentio, iudice electo ab utrisque partibus . »Ecce quid est homousion, quod exprobratur iniuste? Non enim uerbum solum, sed et res in uerbo est, nec solus sermo sonans auribus, sed substantia una est Dei credenda in mentibus. Si enim in hominibus credentibus in se totus Deus credendus est habitare, quomodo Filium totum in se Pater, aut Filius Patrem non credatur excipere? Ac per hoc ipse in Patre, et Pater in eo manet, et ex Patre uel Filio sanctus credendus est Spiritus non solum processisse, sed semper ad peragenda opera Trinitatis omnino procedere.«



CAP. XLuII.

 Item S. Augustinus: Quod Spiritus sanctus procedat a Patre et Filio, in libro secundo , quem scripsit contra Maximinum hereticum, sic ait: »Magnum aliquid sane tibi dicere uideris, quia dicis, Filius erat in principio antequam aliquid esset, Pater uero ante principium. Ubi legisti ut hoc crederes? Unde presumpsisti ut hoc diceres, ubi nec auctoritas ulla nec ratio est? Quid est enim ante principium, quandoquidem quidquid  ante esset, hoc esset principium? Si ergo Pater ante principium est; ante se ipsum est; quia et ipse principium est. Quid est autem: In principio erat uerbum , nisi in Patre erat Filius? Et ipse Filius interrogatus a Iudeis quis esset, respondit: Principium qui et loquor uobis . Pater ergo principium non de principio, Filius principium de principio. Sed utrumque simul, non duo, sed unum principium. Sicut Pater Deus et Filius Deus, ambo autem simul, non duo dii sed unus Deus. Nec Spiritum sanctum de utroque procedentem negabo esse principium, sed tria hec simul sicut unum Deum, ita unum dico esse principium.«



CAP. XLuIII.

Item idem in eodem libro: »Queris a me: si de  substantia Patris est Filius, de substantia Patris est etiam Spiritus sanctus, cur unus Filius sit, et alius non sit Filius? Ecce respondeo, siue capias, siue non capias. De Patre est Filius, de Patre est Spiritus sanctus, etc., usque ad, sed inde est unde procedit.«



CAP. XLIX.

Item S. Augustinus [a 1Kb] , in libro de Incarnatione Domini: »Spiritum quoque sanctum non ingenitum neque genitum, sed ex Patre Filioque procedentem, eo quod Patris et Filii sit Spiritus, et ipse consubstantialis et ceternus ambobus, nec alium fuisse Spiritum sanctum quem insufflans dedit, et alium quem post ascensionem suam misit. Unus enim Spiritus Dei, Spiritus Patris et Filii, Spiritus sanctus, idem Deus qui operatur omnia in omnibus. Ita ut  perfecta credatur Trinitas propter proprietatem personarum, et unus Deus propter inseparabilem Trinitatem.«



CAP. L.

Item S. Augustinus [b 1Kb] , in libro Expositionis fidei ad Petrum: »Sicut ergo nec Filius posterior aut minor est Patre, ita nec Spiritus sanctus posterior aut minor est Filio, etc., usque ad, Greci uocant.«



CAP. LI.

Item idem in eodem opere post pauca: »In illa igitur sancta Trinitate, quod ideo a nobis repetitur, ut uestro cordi tenacius infigatur, unus est Pater qui solus essentialiter de seipso unum Filium  genuit, et unus Filius, qui de uno Patre solus est essentialiter natus; et unus Spiritus sanctus, qui solus essentialiter de Patre Filioque procedit. Hoc autem totum una persona non posset, id est et gignere se, et nasci de se, et procedere de se. Quia igitur aliud est genuisse quam natum esse, aliudque procedere quam genuisse uel natum esse, manifestum est, quoniam alius est Pater, alius est Filius, alius est Spiritus sanctus.«



CAP. LII.


Item idem in eodem opere : »Neque enim in illa Trinitate proprium esset solius Patris, quod non est natus ipse, sed unum Filium genuit; neque enim proprium solius Filii, quod non genuit ipse, sed Patris essentia natus est: neque enim proprium Spiritus sancti, quod nec natus ipse nec genuit, sed solus de Patre Filioque incommutabili eternitate procedit.«



CAP. LIII.

Item idem in ipso opere post pauca : »Firmissime et nullatenus dubites eumdem Spiritum sanctum qui Patris et Filii unus Spiritus est, de Patre et Filio procedere, etc., usque ad, quia de eius ore procedit.«



CAP. LIu.


Hormisdas papa Romane Ecclesie: Quod Spiritus sanctus a Patre Filioque procedit, sic dicit in epistola quam ad Iustinum imperatorem misit aduersus Nestorii et Eutychetis blasphemias : »Adoremus Patrem et Filium et Spiritum sanctum, indistinctam distincte, incomprehensibilem et inenarrabilem substantiam Trinitatis: ubi esti admittat numerum ratio personarum, unitas tamen non admittit [a 1Kb] essentie separationem. Ita tamen ut seruemus diuine propria unicuique persone, ut ne personis diuinitatis singularitas denegetur, nec ad essentiam hoc quod est proprium nominum transferatur. Magnum est, sanctum et incomprehensibile mysterium Trinitatis, Deus Pater, Deus Filius, Deus  Spiritus sanctus, Trinitas indiuisa; et tamen notum est quia proprium est Patris generare Filium, proprium Filii Dei, ut ex Patre Patri nasceretur equalis, proprium Spiritus sancti ut de Patre et Filio procederet sub una substantia deitatis.«



CAP. Lu.

Leo, papa Romane Ecclesie: Quod Spiritus sanctus a Patre Filioque procedat, sic dicit in epistola quam misit ad Turibium Asturicensem episcopum : »Primo itaque capitulo demonstratur, quam impie de Trinitate diuina sentiant, qui Patris et Filii et Spiritus sancti unam atque eamdem asserunt esse personam, tanquam idem nunc Pater, nunc Filius, nunc Spiritus sanctus nominetur;  nec alius sit qui genuit, alius qui genitus est, alius qui de utroque procedit, et singularis unitas in tribus quidem uocabulis, sed non in tribus sit accipienda personis. Quod blasphemie genus de Sabellii opinione sumpserunt.«



CAP. LuI.

Gregorius, papa Romane Ecclesie: Quod Spiritus sanctus a Patre Filioque procedat, in homilia 26 sic dicit: »Itaque dicitur: Sicut misit me Pater, et ego mitto uos , id est ea caritate uos diligo  cum inter scandala persecutorum mitto, qua me caritate Pater diligit, quem uenire ad tolerandas passiones fecit. Quamuis mitti etiam iuxta naturam diuinitatis possit intelligi. Eo enim ipso a Patre Filius mitti dicitur, quo a Patre generatur. Nam sanctum quoque Spiritum qui, cum sit equalis Patri et Filio, non tamen incarnatus est, iisdem se Filius mittere perhibet et dicens: Cum uenerit Paracletus quem ego mitto uobis a Patre , etc., usque ad, debeat ad amorem Domini.«



CAP. LuII.

Item idem in libro Moralium secundo : »Si prophetie Spiritus prophetis semper adesset, Dauid regi de templi constructione consulenti, nequaquam Nathan propheta concederet, quod post  paululum negaret. Unde bene in Euangelio scriptum est: Super quem uideris Spiritum descendentem et manentem super eum, hic est qui baptizat . In cunctos namque fideles Spiritus uenit, sed in solo mediatore singulariter permanet; quia eius humanitatem nunquam deseruit, ex cuius Diuinitate procedit. In illo igitur manet, qui solus et omnia et semper potest.«



CAP. LuIII.

Item idem in eodem libro post pauca : »In his igitur donis sine quibus ad uitam perueniri non potest, Spiritus sanctus siue in predicatoribus suis, seu in electis omnibus semper manet, etc., usque ad, manet ad cuncta.«



CAP. LIX.


Item idem in libro quinto : Quod Spiritus sanctus de Patre procedat, et de eo quod est Filii accipiat, ubi intelligitur et ab eo procedere. »Et uocem quasi aure lenis audiui . Quid enim per uocem aure lenis, nisi cognitio Spiritus sancti designatur? qui de Patre procedens, et de eo quod est Filii accipiens, nostre tenuiter notitie infirmitatis infunditur, etc., usque ad, illuminando perturbat.«



CAP. LX.

Fulgentius [b 1Kb] : Quod solus Pater genuerit Filium, solus Filius a Patre genitus sit, solus Spiritus sanctus a Patre Filioque procedat, in libro tertio quem scripsit contra Fabianum, sic dicit: »ueraciter quippe  profitemur solum Patrem genuisse, solum Filium de Patre natum esse: ueraciter etiam dicimus solum Spiritum sanctum de Patre Filioque procedere.«



CAP. LXI.

Item idem in libro quinto contra eumdem Fabianum: »Ecce inquantum potui, licet breuiter, reddidi rationem, qua unum Deum dicamus Patrem et Filium et Spiritum sanctum, et in ipsa imagine Dei ostendi quoddam diuine agnitionis indicium. In qua quidem imagine, memoria, intelligentia et uoluntas  non habent singulas propriasque personas. Imago quippe est ista non nata, sed facta; non genita, sed creata. Ad hoc utique, ut sicut in ista una imagine inuenitur quedam discretio uocabulorum, sic in illa una diuinitate cognoscatur discretio personarum; et naturalis unitas ostendat unum Deum esse Patrem et Filium, et Spiritum sanctum; personarum uero proprietas demonstret alium esse Patrem, alium Filium, alium Spiritum sanctum. Alium autem Patrem, non eo quod Deus est, sed eo quod Pater est; et alium Filium, non eo quod Deus est, sed eo quod Filius est; alium quoque Spiritum sanctum, non eo quod Deus est, sed eo quod et Patris et Filii Spiritus est. Alium ergo Patrem, quia genuit; alium Filium, quia de Patre natus est; et alium Spiritum,  quia de Patre Filioque procedit. Non tamen alium Deum Patrem, et alium Deum Filium, et alium Deum Spiritum sanctum; sed unum Deum Patrem, et Filium, et Spiritum sanctum. Non enim confundit unitas Trinitatem, nec Trinitas separat unitatem; quia quod in personarum proprietate discernitur, hoc unum naturaliter essentie unius communione monstratur.«



CAP. LXII.

Item idem in libro uII eiusdem operis: »Non enim loquetur a semetipso; sed quecunque audiet loquetur, et que uentura sunt annuntiabit uobis. Ille me clarificabit, quia de meo accipiet, et annuntiabit uobis . Ecce primum ostendit non esse alia Spiritus sancti, quam que sunt Filii. Deinde ut  ostenderet omnia sua esse que Patris sunt, adiecit: Omnia quecunque habet Pater, mea sunt: propterea dixi, quia de meo accipiet, et annuntiabit uobis. Illud igitur primitus attendamus quod ait: Non enim loquetur a semetipso, sed quecunque audiet loquetur. Quis autem comprehendat qualis sit illius simplicis nature locutio, uel qualis auditio, ubi non est aliud audire quam esse? Audit itaque Spiritus sanctus quecunque Pater et Filius dicit, et hec eadem similiter facit. In illa enim natura, ubi est summa et uera simplicitas, in eo Filius uidet quod Pater facit, Spiritus sanctus audit quod cum Patre Filius dicit, quia communione naturalis essentie, et Filius de Patre natus exstitit, et Spiritus sanctus de Patre Filioque procedit. Hoc igitur est Spiritui sancto audire,  quod est de natura Patris Filiique procedere: et hoc est loqui, quod est per gratiam nostris cordibus ineffabiliter intimare.«



CAP. LXIII.

Item idem in eodem libro: »Et non rapit eas quisquam de manu mea. Pater meus quod dedit mihi, maius omnibus est: et nemo potest rapere de manu Patris mei. Ego et Pater unum sumus . Hec est ergo uox quam oues eius audiunt: que scilicet in eo quod nemo rapit de manu Filii, neque de manu Patris, unam uirtutem Filii et Patris intelligunt; et audientes ab eo quia ipse et Pater unum sunt, unitatem ueram in Patre et Filio essentie naturalis  agnoscunt. Hec est uox Filii, hec est locutio Spiritus sancti, quia de natura Patris natus est Filius, et exinde procedit Spiritus sanctus. Hoc etiam a Patre et Filio Spiritus sanctus audit, quia de Patre et Filio communis diuinitatis equalitate procedit. Non ergo Spiritus sanctus loquitur a seipso, quia non est a seipso, sed de Patre et Filio habet naturalem locutionem, unde naturaliter procedens habet originis ueritatem. Ad hoc utique pertinet quod ait: Ille me clarificabit, quia de meo accipiet, et annuntiabit uobis. Omnia que habet Pater mea sunt: propterea dixi, quia de meo accipiet. Quam bene ueritatem doctrine sue ueritas ipsa seruauit! Si enim hoc non dixisset, quasi suum esse tantum Spiritum ostendisset; sed dicens: Omnia que habet Pater  mea sunt: propterea dixi, quia de meo accipiet, ipsum Spiritum sanctum unum esse ostendit et Patris et suum. Cuius intelligentia dicens: Paracletus autem Spiritus sanctus, quem mittet Pater in nomine meo, ille uos docebit omnia quecunque dixero uobis. Pater mittit, sed in nomine Filii mittit: Spiritus missus a Patre docet, sed Filius dicit. Hoc etiam illo demonstratur loco, ubi Dominus dicit: Cum autem uenerit Paraclitus quem ego mittam in uos a Patre, Spiritum ueritatis, qui a Patre procedit. Ecce hic paracletum quem mittit Pater in nomine Filii, ipsum mittit Filius a Patre: mittit autem a Patre Spiritum ueritatis. Mittit ergo a Patre Spiritum suum, quia ipse est ueritas; mittit eum Pater in nomine Filii, quia unus Spiritus est Patris et Filii. Mittit eum Filius a Patre,  quia sic procedit a Filio, sicut procedit a Patre. Idem quoque Spiritus Patris, qui Spiritus est ueritatis. De Filio ergo accepit, et omnia que habet Pater, Filii sunt, que Spiritus sanctus accepit: quia non de solo Patre, nec de solo Filio, sed simul de utroque procedit. Hoc autem uocabulum processionis de Patre nulli creature inuenitur indultum, ut proprietas ista processionis solius esse demonstretur essentie naturalis. Legimus enim Filium de Patre genitum, et quamuis in eo quod unigenitus dicitur, in solo naturalis generatio demonstretur, tamen propter gratiam adoptionis nos quoque Deus Pater uoluntarie genuit uerbo ueritatis. Unigenitus igitur unus et solus est de Patris essentia Filius natus; sed et nos per adoptionem  et filii Dei dicimur, et de Deo nati, beato Euangelista dicente: Quotquot autem receperunt eum, dedit eis potestatem filios Dei fieri, his qui credunt in nomine eius, qui non ex sanguinibus, neque ex uoluntate uiri, sed ex Deo nati sunt . Cum ergo nosset Dei filios, et de Deo genitos, et de Deo natos diuinis ostendatur eloquiis, processionis tamen de Deo uocabulum nemo potest creature cuiquam docere concessum. Quid ita, nisi quia unigenitum Filium posset naturalis natiuitas uerum Deum ostendere, eumque non adoptiuum, nec diuerse nature, sed consubstantialem Patri sine dubitatione monstrare. Procedere autem de Deo ideo nulla creatura dicitur, ut ille qui procedit de Patre et Filio, sic  esse credatur Deus, sicut est Pater et Filius; solius est enim Spiritus sancti de Patre et Filio proprietas ista processionis, cuius est cum Patre et Filio natura communis. De Patre quippe ac Filio procedit, sed non recedit; nec est in aliquo minor aut subditus, qui de Patre immenso, ac de immenso Filio inseparabiliter et unus procedit et totus. Sic igitur ei non potest imperari quod mirabiliter operatur.«



CAP. LXIu.

Item idem in libro uIII eiusdem operis: »Filius est igitur a Patre missus, non Pater a Filio, quia Filius est a Patre natus, non Pater a Filio. Similiter etiam Spiritus sanctus a Patre et Filio legitur missus, quia a Patre Filioque procedit. Sed quia non  uno modo in Scripturis sanctis dicitur missio, propterea in sacramento incarnationis non solum a Patre, uerum etiam ab Spiritu sancto missus est Filius, quia mediator Dei et hominum homo Christus iehsu totius est Trinitatis operatione plasmatus. Alio autem modo mittitur a Patre et Filio Spiritus sanctus, quia naturaliter a Patre Filioque procedit. Mittitur enim a Patre et Filius et Spiritus sanctus, cum ab ipsa Trinitate uno Deo gratie spiritalis donatur effectus.«



CAP. LXu.

Item idem in libro IX eiusdem operis: »Deum itaque Patrem non totius Trinitatis, sed Filii et Spiritus sancti fatemur auctorem; de quo habet et unigenitus Filius eterne natiuitatis, et Spiritus sanctus  eterne processionis originem. Unitas autem naturalis, creatorem Filium de creatore Patre naturali natiuitate insinuat exstitisse, et creatorem Spiritum sanctum de Patre Filioque procedere.«



CAP. LXuI.

Item idem in libro X eiusdem operis: »Expleta uero confessione uere Diuinitatis, uereque humanitatis unici Filii Dei, confitemur nos credere in Spiritum sanctum, qui est unus Spiritus Patris et Filii, de Patre Filioque procedens, in Patre Filioque naturaliter manens, de Patre ac Filio unius Deitatis habens naturaliter ueritatem.«



CAP. LXuII.

 Item idem, ut ostenderet Spiritum sanctum equalem Patri et Filio, eumdem Spiritum sanctum et a Patre et a Filio, et Filium a Patre et Spiritu sancto missum esse testatur in libro secundo quem scripsit ad Trasemundum regem : »Iam nunc etiam illa nobis est de Spiritus sancti missione questio reuoluenda, etc., usque ad quoquam localis aduentus.«



CAP. LXuIII.

Isidorus, Spalensis episcopus, in libro secundo Officiorum  inter cetera sic dicit: »Hec est autem post apostolicum Symbolum certissima fides, quam doctores nostri tradiderunt, ut profiteamur Patrem et Filium et Spiritum sanctum unius  essentie, eiusdemque potestatis et sempiternitatis, unum Deum inuisibilem; ita ut singulis personarum proprietate seruata, nec substantialiter Trinitas diuidi, nec personaliter debeat omnino confundi. Patrem quoque confiteri ingenitum, Filium genitum, Spiritum autem sanctum nec genitum nec ingenitum, sed ex Patre et Filio procedentem; Filium a Patre nascendo procedere, Spiritum uero sanctum procedendo non nasci.«



CAP. LXIX.

Isidorus in libro septimo Etymologiarum : Quod Spiritus sanctus a Patre Filioque procedat, sic dicit: »Spiritus sanctus ideo predicatur Deus, quia ex Patre Filioque procedit, etc., usque ad hic non est eius.«



CAP. LXX.


Item idem in eodem opere post pauca : »Pater igitur et Filius et Spiritus sanctus Trinitas et unitas. Idem etenim unum, idem et tria. In natura, unum, in personis tria. Unum propter maiestatis communionem, tria propter personarum proprietatem. Nam alius Pater, alius Filius, alius Spiritus sanctus, sed alius, non quidem aliud: quia pariter simplex, pariterque incommutabile bonum et ceternum. Pater solus non est de alio; ideo solus dicitur ingenitus. Filius solus de Patre est natus, ideo solus appellatur genitus: Spiritus sanctus solus de Patre et Filio procedit, ideo solus iam amborum nuncupatus Spiritus.



CAP. LXXI.


Item idem in libro Differentiarum : »Inter personam Patris et Filii et Spiritus sancti ita secernitur, quod Pater nec factus nec natus est; Filius natus non factus, Spiritus uero sanctus nec natus nec factus, sed ex Patre procedens,« etc., usque ad finem capitis.



CAP. LXXII.

Item idem in libro Sententiarum : »Spiritus sanctus creator est, sicut Pater et uerbum, testante propheta: Spiritus Domini fecit me, et in spiraculum omnipotentis uiuificauit me . Spiritus sanctus Patris et Filii est; et inde unum  sunt Pater et Filius; quia nichil habet Pater quod non habeat Filius. Non enim res una et duorum consubstantialis poterit simul ab eis procedere, et simul inesse, nisi unum fuerint a quibus procedit.«



CAP. LXXIII.

Prosper in libro de uita contemplatiua : Quod Spiritus sanctus a Patre, et Filio procedat, sic docet: »At cum non solum secundum Apostolum nos oporteat formam prebere fidelibus, sed etiam eos ipsos fideles qui nobis diuinitus instituendi commissi sunt instruere debeamus, de Patre quomodo solus accipiatur ingenitus; de Filio quomodo solus dicatur genitus; et de Spiritu sancto quomodo ex Patre et Filio  procedens, nec ingenitus possit dici nec genitus. Qualiter ista tria unum sint, et hoc unum non diuidatur, sed distinguatur in tria,« etc., usque ad bene agat.



CAP. LXXIu.

uigilius, Africanus episcopus [al., uigilius siue uirgil. Trident. episc., l. I], Spiritum sanctum a Patre Filioque procedere his uerbis demonstrat in libris quos scripsit Constantinopoli in defensionem tomi Leonis pape contra Eutychianistas: »Similiter nobis et de Trinitate questionem aliquam mouent, ut quia sunt quedam propria Patris, que nec ad Filium, nec ad Spiritum sanctum pertineant; et sunt quedam propria Filii, que nec ad Patrem nec ad Spiritum sanctum pertineant, et sunt etiam Spiritus  sancti nonnulla propria, que nec ad Patrem, nec ad Filium pertinere monstrantur, tres a se inuicem separatos criminentur catholicos credere deos. Sed ne forsitan inopinata questione turberis, aduerte per singula suscepti hominis dispensationem, nec ad Patrem nec ad Spiritum, sed ad solum pertinere Filium. Proprie enim Filius non Pater, de uirgine natus est. Rursus illa que super eum audita est uox, Hic est Filius meus dilectus, nec ad Filium nec ad Spiritum sanctum, sed ad Patrem pertinet solum. Item columbe species que in Iordane apparuit, et ignearum linguarum multipertita distributio, proprie ad sancti Spiritus personam pertinere monstratur. Sed ne adhuc de his proprietatibus dubites, audi manifestius. Proprium Patris est genuisse, et  proprium Filii est natum fuisse; proprium uero est Spiritui sancto de Patre Filioque procedere. Nec omnino reciprocatur in aliam personam, quod est unicuique persone specialiter proprium. Si ergo he tres persone habentes singule proprietates suas, quibus significantius distinguantur, non quibus separentur, unus est Deus, quomodo Filius salua utriusque nature proprietate non est unus Christus?«



CAP. LXXu.

Proclus, Constantinopolitanus episcopus, in epistola ad Armenios aduersus hereticos destinata Spiritum sanctum ab essentia deitatis inseparabiliter procedere his uerbis edocet: »Fugiamus itaque consilia  seductionis, fluenta hereticorum dico perniciosa, Deoque inimica contagia, Arii uesaniam, qui Trinitatem inseparabilem substantiis diuidit: Eunomii audaciam, qui naturam incomprehensibilem infra scientiam humanitatis includit: Manichei et Macedonii rabiem, qui sequestrat ab essentia Deitatis Spiritum sanctum, ut separabiliter procedentem.«



CAP. LXXuI.

Agnellus in epistola ad Menium, quod Spiritus sanctus a Patre procedat et Filio sic docet: »Ideo ex Patre Filius, ex Patre et Filio procedit Spiritus sanctus. Nec, ut quidam dicunt, duos habet Deus Filios Christum et Spiritum sanctum, sed habet Filium inuisibilem, sicut ipse inuisibilis est; qui ut esset uisibilis,  corpus nostre fragilitatis assumpsit: non ut inuisibilis esse cessaret, sed ut in ipso Christo inuisibilis incredulis permaneret. Nam, cum dicit: Beati oculi qui nunc uident que uos uidetis : ergo beati erant Iudei omnes, et hi qui eum crucifixerunt; de quibus per Dauid dicit: Ipsi uero considerauerunt et conspexerunt me . uides ergo quia inuisibilis Pater perseuerat, et mente cernitur pura et credula. Ergo inuisibilis Pater, inuisibilis Filius, inuisibilis Spiritus sanctus. Et ut ad hoc te reuocem, unde factum est ut hoc de fragili homine doceamus, tria hec inuisibilia, et indiuisa, et in unum conglomerata, et uirtutis efficacia redundantia, id est uocem genitricem uerbi, ex uerbo uero simul cum uoce procedente efficaciam, que faciat alterum consulem  fieri, alterum trucidari: dic mihi, Ariane, ista tria unum sunt an non? Si unum non sunt, diuide uocem a uerbo, et efficaciam a uoce et uerbo. Quod si hoc in fragili homine ita unum sunt tria, uox, et uerbum, et efficacia, ut tres quidem persone sint, sed una subsistendi potentia: in homine fragilissimo, ut diximus, hec sit tanta potentia, quanto magis in omnipotentia Dei ita est, ut sit Pater omnipotens genitor Filii, et ex Patre et Filio procedens uirtus, qui est Spiritus sanctus.«



CAP. LXXuII.

Cassiodorus, in expositione Psalmi L, quod Spiritus sanctus a Patre Filioque procedat sic dicit: »Redde mihi letitiam salutaris tui, et Spiritu principali confirma me . Nec incassum putemus quod  uir sanctus et cordis illuminatione radiatus tertio Spiritum nominauit, nisi quia indiuidue Trinitati deuotus, concedi sibi ab ea ueniam postulauit. Spiritus enim quantum ad essentiam diuinitatis, et Pater et Filius et Spiritus sanctus recte unus dicitur Deus, sed pro distinctione personarum, proprium est Patri quod naturaliter sine initio ante secula genuit Filium; proprium est Filio quod naturaliter a Patre generatus est; proprium est Spiritui sancto quod a Patre et Filio procedit, quia ineffabili caritate atque cooperatione eorum consubstantialis eternitas et potestas omnia facit que uult in celo et in terra,« etc., usque ad breuiter de eternitate disseruit.



CAP. LXXuIII


Item idem in psalmo sexagesimo primo: »Ab ipso enim salutare meum, id est unigenitus Filius, qui recte credentibus salutaris existit. Ab ipso enim cum dicitur, Filius significatur. Hec enim propria, unus Deus sancta Trinitas habet, quod Pater ingenitus, Filius genitus, Spiritus sanctus a Patre et Filio procedit,« etc., usque ad mirabili ueritate monstrauit.



CAP. LXXIX.

Alcuinus in libro primo de Fide sancte Trinitatis : Quod Spiritus sanctus communis est Patris et Filii Spiritus: »Ergo hoc donum Dei, id est Spiritus sanctus qui de Patre et Filio equaliter procedit, ineffabilis quedam Patris Filiique communio est.  Et ideo fortasse sic appellatur, quia Patri et Filio potest eadem appellatio conuenire. Nam hoc ipse proprie dicitur, quod illi communiter dicuntur. Quia et Pater Spiritus, et Filius Spiritus; et Pater sanctus, et Filius sanctus recte dicitur. Ergo ut nominibus iunctis, que separatim utriusque persone conueniunt, utriusque communio proprie significetur, uocatur sanctus Spiritus, qui est tertia in sancta Trinitate persona. Patri et Filio per omnia equalis, ceternus et consubstantialis. Et hec Trinitas unus est Deus, solus bonus, magnus, eternus, omnipotens. Ipse sibi unitas, deitas, magnitudo, bonitas, omnipotentia, et quidquid ad se substantialiter dicitur. Non ita in relatiuis uocabulis intelligendum est uel dicendum; quia dici non potest, Pater sibi Pater,  uel Filius sibi Filius, uel Spiritus sanctus sibi Spiritus sanctus, sed hec relatiua uocabula ad aliam procul dubio personam referri debent.«



CAP. LXXX.

Item idem in eodem : »Spiritus sanctus itaque hoc habet proprium quod ex Patre et Filio equaliter procedit,« etc., usque ad omnipotentia et eternitate.



CAP. LXXXI.

Item idem in eodem : »Spiritus siquidem sanctus nec ingenitus, nec genitus alicubi dicitur,« etc., usque ad, procedat Spiritus sanctus.



CAP. LXXXII.

Item idem in libro secundo : »Sunt hec  tria eternaliter tria. Quod ingenitum est Pater est solus, qui a nullo esse habet quod est nisi a seipso. Quod genitum est Filius est, cui a Patre est esse quod est. Quod uero nec ingenitum est, nec genitum, Spiritus sanctus est, cui est esse a Patre et Filio procedere. Et hec tria Trinitas est uera, consubstantialis et ceterna.«



CAP. LXXXIII.

Item idem in libro secundo : »In Christo autem secundum catholice fidei ueritatem, in unitate persone simul et deitatem fatemur, et animam rationalem et carnem. In quo tamen deitas Spiritum accipere non potuit, quia secundum deitatem Pater et Filius et Spiritus sanctus unus est Deus. Non ergo potuit Spiritum sanctum diuinitas Filii accipere, cum  ipse Spiritus sanctus sic procedat a Filio, sicut procedit a Patre, et sic detur a Filio sicut datur a Patre.«



CAP. LXXXIu.

Item idem in libro secundo : De unitate Spiritus sancti cum Patre et Filio: »Spiritus itaque sanctus sicut Pater et Filius plenus est Deus et perfectus, imo unus Deus cum Patre et Filio atque una substantia, sicut supra memorauimus,« etc., usque ad ubi uult spirat.



CAP. LXXXu.

Item idem in libro secundo : »Spiritus sanctus in eadem unitate substantie et equalitate  cum Patre et Filio consistit,« etc., usque ad finem capitis.



CAP. LXXXuI.

Item idem in eodem : Cur idem Spiritus sanctus bis a Deo Christo datus sit. »Absque dubitatione ideo Spiritus sanctus bis datus est, ut commendarentur duo precepta caritatis,« etc., usque ad finem capitis.



CAP. LXXXuII.

Item idem in libro III: Quomodo missio sancti Spiritus sit intelligenda. »Sicut enim a Patre Spiritus sanctus mittitur, ita et a Filio,« etc., usque ad finem capitis.



CAP. LXXXuIII.

 Item in Fide ipsius Alcuini: »Credimus sanctam Trinitatem, id est, Patrem et Filium et Spiritum sanctum, unum Deum omnipotentem, unius substantie, unius essentie, unius potestatis; Creatorem omnium creaturarum. A quo omnia, per quem omnia, in quo omnia. Patrem a se ipso non ab alio, Filium a Patre genitum, Deum uerum de Deo uero, lumen uerum de lumine uero, non tamen duo lumina, sed unum lumen Spiritum sanctum a Patre et Filio equaliter procedentem, consubstantialem, ceternum Patri et Filio.«



CAP. LXXXIX.

Item idem Alcuinus in propositis questionibus de sancta Trinitate : »Proprium est Patris, quod solus est Pater, et quod ab alio non  est nisi a se. Proprium est Filii, quod a Patre genitus est, solus a solo ceternus et consubstantialis genitus. Proprium est Spiritus sancti, quod nec ingenitus est, sed a Patre et Filio equaliter procedens.«



CAP. XC.

Prudentius in libro contra Marcionitas metro heroico :

O Dee cunctipotens anime dator, o Dee Christe,
Cuius ab ore Deus substitit Spiritus unus.



CAP. XCI.

Item idem in libro Hymnorum metro iambico :

O Trinitatis huius,
 uis una lumen unum,
Deus ex Deo perennis,
Deus ex utroque missus.



CAP. XCII.

Item idem in libro Hymnorum metro choriambico, quod Asclepiadeum nominatur :

Inuentor rutili dux bone luminis,
Qui certis uicibus tempora diuidis,
Merso sole chaos ingruit horridum,
Lumen redde tuis, Christe, fidelibus.
   Per Christum genitum, summe Pater, tuum,
In quo inuisibilis stat tibi gloria,
 Qui noster Dominus, qui tuus unicus
Spirat de patrio corde Paracletum.
   Per quem splendor, honor, laus, sapientia,
Maiestas, bonitas, et pietas tua,
Regnum continuat nomine triplici
Texens perpetuis secula seculis.



CAP. XCIII.

Item in Fide catholica, quam die dominica decantat ad missam uniuersalis Galliarum Ecclesia, sic canitur inter cetera: »Credo et in Spiritum sanctum Dominum et uiuificantem, qui ex Patre Filioque procedit, qui cum Patre et Filio simul adoratur et conglorificatur, qui locutus est per prophetas«



CAP. XCIu.

 Item Isidorus in Fide catholica inter cetera sic dicit : »Deus unus omnipotens, sancta Trinitas Pater et Filius et Spiritus sanctus. Pater ergo omnipotens ex nullo originem ducit, et ipse origo diuinitatis est, a quo Filius Deus omnipotens genitus sine tempore est, non quippe creatus est, quia Deus est. Cui, preter quod Filius est, in diuinitate totum est commune Patris in eternitate, in uoluntate, in potestate, in sapientia. Sic et Patri, preter quod Pater est, totum est commune Filii. Spiritus sanctus est Deus omnipotens, nec genitus est, quia non est Filius, nec creatus, quia non est creatura, sed ex Patre procedit et Filio. Cui, preter quod Spiritus sanctus est, totum commune est Patris et Filii; quia non  qui Pater est, Filius aut Spiritus sanctus in persona hic est, nec qui Filius est, Pater aut Spiritus sanctus hic est, nec qui Spiritus sanctus est, Pater aut Filius hic est, sed in essentia quod Pater est, et Filius, et Spiritus sanctus hoc unum est. Et quod Filius est, Pater et Spiritus sanctus hoc est. Et quod Spiritus sanctus est, Pater et Filius hoc est, sed non triplex in illa Trinitate deorum numerus est. Salua enim separatione personarum totum commune diuinitatis est.«



CAP. XCu.

Testimonia sanctorum Patrum contra eos qui profana intentione munditiam ministrorum Christi oppugnare contendunt, quam pulchra uirgo et uera mater  Ecclesia non habens maculam aut rugam, uel aliquid huiusmodi, semper sibi obsequi illibate delegit.

uox tonitrui Paulus ita de munditia prosequitur, cum uulgaribus coniugium permitteret: Unusquisque suam uxorem habeat, et unaqueque suum uirum habeat. Hoc, inquit, dico secundum indulgentiam, non secundum imperium. uolo autem omnes homines esse sicut meipsum, sed unusquisque proprium habet donum ex Deo. Alius quidem sic, alius uero sic. Dico autem non nuptis et uiduis, bonum est illis si sic manserint sicut et ego . Et idem post pauca in eadem Epistola ad Corinthios prima: Consilium autem do tanquam misericordiam consecutus  Domino ut sim fidelis. Existimo ergo hoc bonum esse propter instantem necessitatem, quoniam bonum est homini sic esse . Subauditur, ut ita sit continens sicut ego. Et item post pauca: uolo autem uos sine sollicitudine esse. Qui sine uxore est, sollicitus est que Domini sunt, quomodo placeat Deo. Qui autem cum uxore est, sollicitus est quomodo placeat uxori. Si autem hanc castimoniam laicis hortando suadet, multo magis ministris Ecclesie eamdem inesse desiderat. Item Apostolus ad Galatas: Spiritu ambulate, et desideria carnis non perficietis. Caro enim concupiscit aduersus spiritum, spiritus autem aduersus carnem. Hec enim inuicem sibi aduersantur, ut non quecunque uultis illa faciatis; quod si spiritu ducimini, non estis sub lege .  Et item: Fructus autem Spiritus est caritas, gaudium, pax, patientia, longanimitas, bonitas, benignitas, fides, modestia, lenitas, continentia, castitas: aduersus huiusmodi non est lex . Et item: Si spiritu uiuimus, spiritu et ambulemus . Cum autem de magno pontifice Christo ad Hebreos dixisset: Talis enim decebat ut nobis esset pontifex sanctus, innocens, impollutus, segregatus a peccatoribus et excelsior celis factus : hanc castitatis munditiam cunctis sacerdotibus et ministris Ecclesie seruandam proposuit. Et si talia in secularibus laudantur, abundantius in ecclesiasticis honestiora esse uidentur. Item Paulus ad Colossenses: Mortificate, inquit, membra uestra que sunt super terram, fornicationem, immunditiam, libidinem,  concupiscentiam malam  Addit etiam: Propter que uenit ira Dei super filios incredulitatis. In quibus et uos fuistis aliquando cum uiueretis in illis. Nunc autem deponite et uos omnia, iram, indignationem, malitiam, blasphemiam, turpem sermonem de ore uestro. Ad hec augmentanda Dei Filius concludens imperat: Sint lumbi uestri precincti, et lucerne ardentes in manibus uestris . Et Paulus: Bonum est mulierem non tangere , uidelicet quasi in tactu statim periculum pro foribus adesset. Si carnalibus est a tactu temperandum et cauendum, instantius spiritalibus ab amplexu illicito perpetualiter abstinendum. Item Paulus: Fornicatio autem et omnis immunditia aut auaritia, nec nominetur in uobis, sicut decet sanctos;  aut turpitudo, aut stultiloquium, aut scurrilitas que ad rem pertinet, sed magis gratiarum actio. Hoc enim scitote intelligentes, quod omnis fornicator aut immundus, aut auarus, quod est idolorum seruitus, non habet hereditatem in regno Christi et Dei . Et paulo post: Eratis enim aliquando tenebre, nunc autem lux in Domino; ut filii lucis ambulate. Fructus enim lucis est in omni bonitate et iustitia et ueritate . His et aliis quamplurimis auctoritatibus pudicitia mentis et corporis usque ad celos extollitur.



CAP. XCuI.

In Niceno Concilio, de subintroductis mulieribus : »Interdixit per omnia magna  synodus, non episcopo, non presbytero, non Diacono, nec alicui omnino qui in clero est, licere subintroductam habere mulierem, nisi forte matrem, aut sororem, aut amitam, uel eas tantum personas que suspiciones effugiunt. Hoc autem Nicenum concilium beatus Ambrosius in libro de Trinitate  his uerbis in immensum effert: De conciliis id potissimum sequar, quod trecenti decem et octo sacerdotes, tanquam Abrahe lecti iudicio, consona fidei uirtute uictores, uelut tropeum toto orbe subactis perfidis extulerunt: ut mihi uideatur hoc esse diuinum, quod eodem numero in Conciliis habeamus oraculum, quo in historia pietatis exemplum.«



CAP. XCuII.

 In decretalibus Siricii pape, de clericis incontinentibus, cap. 7 : »ueniamus nunc ad sacratissimos ordines clericorum, quos in uenerande religionis iniuriam ita per uestras prouincias calcatos atque confusos, caritate tua insinuante reperimus, ut Ieremie nobis uoce dicendum sit: Quis dabit capiti meo aquam, aut oculis meis fontem lacrymarum; et flebo populum hunc die ac nocte . Si ergo beatus propheta ad lugenda populi peccata non sibi ait lacrymas posse sufficere, quanto nos possumus dolore percelli, cum eorum qui in nostro sunt corpore, compellimur facinora deplorare? Quibus precipue, secundum beatum Paulum, instantia quotidiana, et sollicitudo omnium Ecclesiarum indesinenter incumbit. Quis enim infirmatur, et ego  non infirmor? Quis scandalizatur, et ego non uror?  Plurimos enim sacerdotes Christi atque leuitas post longa consecrationis sue tempora, tam de coniugiis propriis, quam etiam de turpi coitu sobolem didicimus procreasse, et crimen suum hac prescriptione defendere, quia ueteri Testamento sacerdotibus ac ministris generandi facultas legitur attributa,« etc., usque ad senserint medicinam.



CAP. XCuIII.

In eisdem, De Clericorum conuersione, cap. 9: »Quicunque itaque se Ecclesie uouit obsequiis, a sua infantia ante pubertatis annos baptizari, et lectorum debet ministerio sociari: qui accessu adolescentie usque ad tricesimum etatis annum si probabiliter  uixerit, una tantum, et ea, quam uirginem communi per sacerdotem benedictione perceperit, uxore contentus, acolythus et subdiaconus esse debebit. Post que ad diaconii gradum, si se ipse primitus continentia preeunte dignum probarit, accedat. Ubi si ultra quinque annos laudabiliter ministrarit, congrue presbyterium consequetur. Exinde post decennium episcopalem cathedram poterit adipisci, si tamen per hec tempora integritas uite ac fidei eius fuerit approbata.«



CAP. XCIX.

Item in eisdem Decretalibus, Que femine cum clericis habitent, cap. 12: »Feminas uero non alias esse patimur in domibus clericorum nisi eas tantum  quas propter solas necessitudinum causas habitare cum iisdem synodus Nicena permisit.«



CAP. C.

Innocentius papa in Decretalibus, De incontinentia sacerdotum uel leuitarum, cap. 21, ad Exuperium episcopum Tolosanum : »Proposuisti quid de his obseruari debeat, quos in diaconii ministerio, aut in officio presbyterii positos, incontinentes esse, aut fuisse, generati filii prodiderunt. De his et diuinarum legum est disciplina, et beate recordationis uiri Siricii episcopi monita euidentia commearunt, ut incontinentes in officiis talibus positi omni honore ecclesiastico priuarentur, nec admittantur ad tale ministerium, quod sola continentia  oportet impleri,« etc., usque ad arbitrari sunt uoluptatem.



CAP. CI.

Item papa Innocentius, Quod hi qui in presbyterio filios genuerint, remoueri ab officio debeant, cap. 23 : »Qui zelo fidei ac discipline ductus non patitur Ecclesiam pollui ab indignis presbyteris, quos in presbyterio filios asserit procreasse. Quod non licere exponerem, nisi nossem uestram prudentiam legis totius habere notitiam. Et ideo, fratres karissimi, libelli qui subiectus est tenore perspecto, eos qui talia perpetrasse dicuntur iubete in medio collocari, discussisque obiectionibus que ipsis presbyteris impinguntur, si conuinci potuerint, a sacerdotali remoueantur officio; quia qui  sancti non sunt, sancta tentare non possunt, atque alieni efficiuntur a ministerio, quod uiuendo illicite polluerunt. Miramur autem hec eorum dissimulare episcopos, ut aut conniuere, aut nescire esse illicita iudicentur.«



CAP. CII.

Sanctus Siricius papa in Ecclesia beati Petri apostolorum principis in concilio residens, et fratribus et cepiscopis per Africam ecclesiastica iura describens, inter cetera hec de pudicitia intulit : »Preterea, quod dignum et pudicum et honestum est, suademus sacerdotes et leuite cum uxoribus suis non ceant, quia in ministerio ministri quotidianis necessitatibus occupantur. Ad Corinthios  namque Paulus sic scribens ait: Abstinete uos ut uacetis orationi . Si ergo laicis abstinentia imperatur, ut possint deprecantes audiri, quanto magis sacerdos utique omni momento paratus esse debet, munditie puritati securus, ne aut sacrificium offerat, aut baptizare cogatur. Qui si contaminatus fuerit carnali concupiscentia, quid faciet? Qualiter se excusabit? Quo pudore, qua mente usurpabit? Qua conscientia, quo merito se hic exaudiri credit, cum dictum sit: Omnia munda mundis, coinquinatis autem et infidelibus nichil mundum . Qua de re hortor, moneo, rogo, tollatur hoc opprobrium, quod potest iure etiam gentilitas accusare. Forte hoc creditur, quia scriptum est: Unius uxoris  uirum . Non permanentem in concupiscentia generandi dixit, sed propter continentiam futuram. Neque enim integros non admisit qui ait: uel autem omnes homines sic esse, sicuti et ego . Et apertius declarat dicens: Qui autem in carne sunt, Deo placere non possunt. uos autem iam non estis in carne, sed in spiritu . Hec itaque, fratres, si plena uigilantia fuerint ab omnibus obseruata, cessabit ambitio, dissensio conquiescet, hereses et schismata non emergent, locum non accipiet diabolus seuiendi; manebit unanimitas, iniquitas superata calcabitur: caritas spiritali feruore flagrabit, pax predicata labiis cum uoluntate concordabit; pax utique Dei nostri Saluatoris, quam proximus passioni seruandam esse precepit,  et hereditariam nobis iure dereliquit dicens: Pacem meam do uobis, pacem meam relinquo uobis . Et dictum Apostoli: Ut unanimes unum sentientes permaneamus in Christo; nichil per contentionem nobis, neque per inanem gloriam uindicantes; nec hominibus, sed Deo nostro Saluatori placeamus . His preceptis omnibus si fideliter uoluerimus obedire, custodiet Dominus corpora nostra et animas nostras in die qua redditurus est unicuique secundum opera sua. Si quis sane inflatus mente carnis sue ab hac canonis ratione uoluerit euagari, sciat se et a nostra communione seclusum, et gehenne penas habiturum. Preterea misericordia cum iudicio esse debet. Talibus enim oportet labentibus manum porrigere, que sic currentem non pertrahat  in ruinam. Datum Rome in concilio episcoporum octoginta sub die uIII Idus Ianuarias post consulatum Arcadii Augusti et Bautonis uu. CC. CONNS.«



CAP. CIII.

In decretalibus pape Leonis: Quod subdiaconis carnale connubium denegetur, cap. 34 : »Nam cum extra clericorum ordinem constitutis nuptiarum societati, et procreationi filiorum studere sit liberum arbitrium; ad exhibendam tamen perfecte continentie puritatem non subdiaconis quidem connubium carnale conceditur; ut et qui habent sint tanquam non habentes ; et qui non habent, permaneant singulares. Quod si in hoc ordine qui quartus est a capite, dignum est custodiri,  quanto magis in primo uel secundo tertioue seruandum est, ne aut leuitico, aut presbyterali honore, aut episcopali excellentia quisquam idoneus estimetur, qui se a uoluptate uxoris necdum frenasse detegitur.«



CAP. CIu.

Leo papa ad Rusticum episcopum Narbonensem epistolam porrigens, et ad eiusdem consulta respondens inter cetera dicit, cap. 3 : »De his qui altari ministrant, et coniuges habent, utrum eis licito misceantur. Lex continentie eadem est altaris ministris, que episcopis atque presbyteris. Qui cum essent laici siue lectores, licite et uxores ducere, et filios procreare potuerunt: sed  cum ad predictos peruenerint gradus, cepit eis non licere quod licuit. Unde ut de carnali fiat spiritale coniugium, oportet eos nec dimittere uxores, et quasi non habeant sic habere; quo et salua sit caritas connubiorum, et cesset operatio nuptiarum.«



CAP. Cu.

Item Leo papa in epistola sua quam ad Mauros episcopos direxit, inter cetera sic dicit : »Totius familie status ordo nutabit, si quod requiritur in corpore non inueniatur in capite,« etc., usque ad argentum purum esse meruerunt.



CAP. CuI.

In canonibus sanctorum apostolorum, cap. 7  : »Ut sacerdotes et ministri altaris secularibus curis abstineant: episcopus autem presbyter aut diaconus nequaquam seculares curas assumat; sin aliter deiiciatur.«



CAP. CuII.

Item in eisdem, Quod ministri altaris oblatione celebrata debeant communicare, cap. 9 : »Si quis episcopus, aut presbyter, aut diaconus, uel quilibet ex sacerdotali catalogo, facta oblatione non communicauerit, aut causam dicat, ut si rationabilis fuerit, ueniam consequatur: aut si non dixerit, communione priuetur tanquam qui populo causa lesionis exstiterit, dans suspicionem de eo qui sacrificauit, quod recte non  obtulerit.«



CAP. CuIII.

Item in eisdem, Qui clerici debeant coniugibus copulari, cap. 27 : »Innuptis autem qui ad clerum prouecti sunt, precipimus, ut si uoluerint uxores accipiant, sed lectores cantoresque tantummodo.«



CAP. CIX.

In concilio Carthaginensi, cap. 16 : »Ut cum omnibus omnino clericis extranee femine non cohabitent, sed sole matres, auie, matertere, amite, sorores et filie fratrum aut sororum, et quecunque ex familia necessitate domestica, etiam antequam ordinarentur, iam  cum eis habitabant, uel si filii eorum iam ordinatis parentibus uxores acceperint, aut seruis non habentibus in domo quas ducant, aliunde ducere necessitas fuerit.«



CAP. CX.

Item in eodem, cap. 24 : »Ut clerici uel continentes, ad uiduas uel uirgines, nisi ex iussu uel permissu episcoporum aut presbyterorum non accedant, et hoc non soli faciant, sed cum clericis, aut cum his cum quibus episcopus aut presbyter iusserit. Nec ipsi episcopi aut presbyteri soli habeant accessum ad huiusmodi feminas, sed aut ubi clerici presentes sunt, aut graues aliqui Christiani.«



CAP. CXI.


In canone Anquirani concilii, cap. 10 : »Diaconi quoque cum ordinantur, si in ipsa ordinatione protestati sunt, dicentes uelle se habere uxores, neque posse se continere, hi postea, si ad nuptias conuenerint, maneant in clero tantum, et a ministerio abiiciantur. Quicunque sane tacuerunt, et susceperunt manus impositionem, professi continentiam, et postea ad nuptias conuenerunt, a ministerio uel clero cessare debebunt, laicam tantum communionem recipientes.«



CAP. CXII.

In concilio Laodicensi, De uiris cum mulieribus lauacra celebrantibus, cap. 30 : »Quod non oporteat sacris officiis deditos,  aut clericos, aut continentes, uel omnem laicum Christianum, lauacra cum mulieribus celebrare, quia hec apud gentiles reprehensio prima est.«



CAP. CXIII.

In eodem, Non licere clericis ludicris spectaculis interesse, cap. 54: »Non oportet ministros altaris uel quoslibet clericos, spectaculis aliquibus, que aut in nuptiis aut in cenis exhibentur interesse, sed antequam thymelici ingrediantur, surgere eos et abire debere de conuiuio.«



CAP. CXIu.

In synodo Neocesariensi, cap. 1 : »Presbyter qui uxorem duxerit, ab ordine suo illum deponi debere. Quod si fornicatus  fuerit, uel adulterium commiserit, extra Ecclesiam abiiciatur, et penitentiam inter laicos redactus agat.«



CAP. CXu.

Item Innocentius papa ad uictricium episcopum Rothomagensem, cap. 10 : »Preterea quod dignum, et pudicum, et honestum est, tenere Ecclesia omnimodo debet, ut sacerdotes et leuite cum uxoribus suis non ceant, quia ministerii quotidiani necessitatibus occupantur. Scriptum est enim: Sancti estote, quoniam et ego Sanctus sum, dicit Dominus Deus uester . Nam priscis temporibus de templo Dei sacerdotes anno uicis sue non discedebant, sicut de Zacaria legimus,  nec domum suam omnino tangebant,« etc., usque ad finem capitis.



CAP. CXuI.

Item idem ad eumdem, cap. 12 :

»Que forma seruatur in clericis, maxime cum uetus regula hoc habeat, ut quisque correctus baptizatus clericus esse uoluisset, sponderet se uxorem omnino non ducere.«



CAP. CXuII.

In concilio Laodicensi: Ut qui ministri altaris sunt tabernas non intrent, cap. 22 : »Quoniam non oportet altari deseruientes a presbyteris usque ad diaconos, et deinceps  ordinis ecclesiastici homines usque ad ministros, aut lectores, aut psaltes, aut exorcistas, aut ostiarios, qui in proposito continentie sunt, tabernas intrare.«



CAP. CXuIII.

In concilio Carthaginensi, De continentia, cap. 3 : »Aurelius episcopus dixit: Cum preterito concilio de continentie et castitatis moderamine tractaretur, gradus isti tres qui conscriptione quadam castitatis per consecrationes annexi sunt, episcopos, inquam, presbyteros et diaconos ita placuit, ut condecet sacros antistites, ac Dei sacerdotes, nec non et leuitas, uel qui sacramentis diuinis inseruiunt, continentes esse in omnibus, quo possint simpliciter quod a Deo postulant impetrare;  ut quod apostoli docuerunt, et ipsa seruauit antiquitas, nos quoque custodiamus.«



CAP. CXIX.

Item in eodem concilio, De diuersis ordinibus ab uxoribus abstinendis, cap. 4 : »Faustinus episcopus Ecclesie Potentine, prouincie Piceni, legatus Romane Ecclesie, dixit: Placet ut episcopi, presbyteri et diaconi, uel qui sacramenta contrectant, pudicitie custodes, ab uxoribus se abstineant. Ab uniuersis episcopis dictum est. Placet ut in omnibus et ab omnibus pudicitia custodiatur, qui altari inseruiunt.«



CAP. CXX.

In concilio Africano, Qui clerici ab uxoribus debeant  abstinere, cap. 37 : »Preterea, cum de quorumdam clericorum, quamuis erga uxores proprias, incontinentia referretur: placuit episcopos, et presbyteros, et diaconos secundum priora statuta, etiam ab uxoribus continere. Quod nisi fecerint, ab ecclesiastico remoueantur officio. Ceteros autem clericos ad hoc non cogi, sed secundum uniuscuiusque Ecclesie consuetudinem obseruari debere.«



CAP. CXXI.

In Synodo cui presedit Rome beatus Siluester papa cum episcopis ducentis octoginta quatuor, ubi damnati sunt uictorinus episcopus, Calistus, Hippolytus diaconus, astantibus episcopis et presbyteris,  et clericis Grecorum, ita inter cetera legitur : »Nemo presbyter a die honoris presbyterii sumat coniugium. Quod si quis hoc neglecto aliter egerit, duodecim annis eum dicimus priuari honore. Quod si quis contra hoc chirographum presens et publice dictum egerit, condemnabitur in perpetuum.«



CAP. CXXII.

Ambrosius in Epistola ad Titum inter cetera sic ait : »Iuniores similiter,« etc., usque ad uerba probat factis.



CAP. CXXIII.

Item in Epistola ad Timotheum: »Unius uxoris  uirum . Quamuis secundam numero uxorem non sit haberi prohibitum, ut tamen quis dignus ad episcopatum sit, etiam licitum debet spernere propter sublimitatem ipsius ordinis, quia ceteris melior debet esse qui cupidus est sedis illius: sobrium, pudicum, hospitalem, docibilem, non obnoxium uino, non uerberatorem, sed modestum; non litigiosum, non asperum, domum suam bene regentem, filios habentem subditos cum omni caritate . Talem hominem qui hec custodiat que enumerat bona, creari debere dicit episcopum. Hec enim signa sunt dignitatis episcopalis. Si quis autem potiora sectatus, et corpus et animam suam Deo dicauerit, ne se copulet matrimonio, tanto magis dignior fiet; ideo enim inferiorem posuit, ut de potiore  nemo dubitaret.«



CAP. CXXIu.

Item idem in eadem, post pauca: »Diaconos pari modo pudicos, non bilingues, non uino multo deditos, non turpibus lucris uacantes, habentes mysterium fidei in conscientia pura. Et hi autem probentur primum, et sic ministrent sine crimine. Qui tanta cura diaconos eligendos precipit, quos constat ministros esse sacerdotum, quales uult esse episcopos, nisi sicut ipse ait, irreprehensibiles? Negotia tamen publica, turpia, uilia non habentes. Scit enim negotiari, ut accipiant lucra, nec aliud profitetur quam gerit. Turpia autem lucra hec dicit esse, si sub pia professione questibus studeatur. Turpis enim deprehenditur cum se purum ostentat. Post episcopum  tamen diaconatus ordinationem subiicit: quare? nisi quia episcopi et presbyteri una ordinatio est, uterque enim sacerdos est; sed episcopus primus est, ut omnis episcopus presbyter sit, non tamen omnis presbyter episcopus; hic enim episcopus est, qui inter presbyteros primus est. Denique Timotheum presbyterum ordinatum significat; sed quia ante se alterum non habebat, episcopus erat. Unde et quemadmodum episcopum ordinet, ostendit; neque enim fas erat aut licebat ut inferior ordinaret maiorem: nemo enim tribuit quod non accepit.«



CAP. CXXu.

Item in eadem, post pauca: »Diacones sint unius uxoris uiri, etc., usque ad, actores Dei sunt.«



CAP. CXXuI.


Item Ambrosius in libro primo de Officiis ministrorum : »uiduarum ac uirginum domos, nisi uisitandi gratia iuniores adire non opus est: et hoc cum senioribus, hoc est, uel cum episcopo, uel, si grauior est causa, cum presbyteris. Quid necesse est ut demus secularibus obtrectandi locum? Quid opus est ut ille quoque uisitationes crebre accipiant auctoritatem? Quid si aliqua illarum forte labatur? Cur alieni lapsus subeamus inuidiam? Quam multos etiam fortes illecebra decepit? quanti non dederunt errori locum, et dederunt suspicioni? Cur non illa  tempora, quibus ab ecclesia uacas, lectioni impendas? Cur non Christum reuisas, Christum alloquaris, Christum audias? Illum alloquimur cum oramus, illum audimus cum diuina legimus oracula. Quid nobis cum alienis domibus? Una est domus que omnes capit; illi potius ad nos conueniant, qui nos requirunt. Quid nobis cum fabulis? Ministerium altaribus Christi, non obsequium hominibus deferendum recepimus. Humiles decet esse, mites, mansuetos, graues, patientes: modum nos tenere in omnibus uel tacitus uultus, uel sermo annuntiet.«



CAP. CXXuII.

Item idem in eodem libro : »De castimonia autem quid loquar, quando una tantum nec repetita permittitur copula, etc., usque ad  uerba quod est temperantie.«



CAP. CXXuIII.

Hieronymus in Epistola ad Titum , sic de pudicitia dicit inter cetera: »Oportet autem illum et testimonium habere bonum ab his qui foris sunt, ut non in opprobrium incidat, et laqueum diaboli . Quod autem ait, unius uxoris uir , sic intelligere debemus, ut non omnem monogamum digamo putemus esse meliorem, sed quo is possit ad monogamiam et continentiam subditos cohortari, qui sui exemplum preferat in docendo, etc., usque ad, necessitati carnis indulgeat.«



CAP. CXXIX.

Item idem in eadem, post pauca: »Sit autem episcopus et pudicus, quem Greci uocant, et  Latinus interpres, uerbi ambiguitate deceptus, pro pudico prudentem transtulit. Si autem laicis imperatur ut propter orationem abstineant se ab uxorum coitu, quid de episcopo sentiendum est, qui quotidie pro suis populique peccatis? etc., usque ad, sint regula ueritatis.«



CAP. CXXX.

Item idem in eadem, post pauca : »Te ipsum, inquit, formam prebens bonorum operum. Nihil prodest aliquem exercitatum esse in dicendo, et ad loquendum triuisse linguam, nisi plus exemplo docuerit quam uerbo. Denique qui impudicus est, quamuis disertus sit, si ad castitatem audientes cohortetur, sermo eius infirmus est, et auctoritatem non habet cohortandi. Et e contrario quamuis sit  rusticanus et tardus ad loquendum, si castus fuerit, exemplo suo homines potest ad uite similitudinem compellere, etc., usque ad, in incorruptione et in pudicitia.«



CAP. CXXXI.

Hieronymus in Apologetico ad Pammachium, inter cetera ita de pudicitia disputat . »In fine quoque comparationem nuptiarum et uirginum, disputationem nostram hoc sermone conclusimus: Ubi bonum et melius est, ibi boni et melioris non unum est premium; et, ubi non unum premium, ibi utique dona diuersa. Tantum est igitur inter nuptias et uirginitatem, quantum inter non peccare et benefacere; imo ut leuius dicam,  quantum inter bonum et melius, etc., usque ad, unusquisque ferre potest.«



CAP. CXXXII.

Item Hieronymus in eodem Apologetico post pauca: »Nulli dubium est, sacerdotes de Aaron et Eleazar, et Phinees stirpe generatos, qui cum et ipsi uxores habuerint, recte nobis opponerentur, si errore Encratitarum contenderemus matrimonia reprobanda,« etc., usque ad, in gradu tertio ponerem.



CAP. CXXXIII.

Item idem in eodem, post pauca: »Nunc uero cum interpres magis Apostoli fuerim quam dogmatis, et commentatoris sim usus officio, quidquid durum uidetur, ei magis magisque imputetur quem exposuimus,  quam nobis qui exposuimus,« etc., usque ad, potius quam aliorum obscuram diligentiam.



CAP. CXXXIu.

De uirginibus, nuptis, uiduis, monogamis, bigamis, trigamis, etc., in eodem, post pauca: »Tument contra me mariti quare dixerim: Oro te, quale illud bonum est, quod orare prohibet, quod corpus Christi accipere non permittit? Quando impleo mariti officium, non impleo continentis,« etc., usque ad, nec sensum, nec uerba mutaui.



CAP. CXXXu.

Item idem, in fine eius Apologetici: »Igitur hoc extrema uoce protestor, me nec damnasse nuptias nec damnare, respondisse aduersario, non meorum  insidias formidasse. uirginitatem autem in celum fero, non quia habeo, sed quia magis miror quod non habeo. Ingenua et uerecunda confessio est, quo ipse careas, id in aliis predicare,« etc., usque ad finem Apologie.



CAP. CXXXuI.

Item Hieronymus in libro I contra Iouinianum, inter cetera sic dicit: »uis scire quid uelit Apostolus? Iunge quod sequitur: uolo autem omnes homines esse ut meipsum . Beatus qui Pauli similis fuerit; felix qui audit Apostolum precipientem, non ignoscentem. Hoc, inquit, uolo, hoc desidero ut imitatores mei sitis, sicut et ego Christi . Ille uirgo de uirgine, de incorrupta  incorruptus; nos quia homines sumus, et natiuitatem Saluatoris non possumus imitari, imitemur saltem conuersationem, etc., usque ad, sed simplex per se bonum uolo.«



CAP. CXXXuII.

Item idem in eodem, post pauca: »Quanta felicitas non uxoris esse seruum, sed Christi; non carni seruire, sed spiritui. Qui enim adheret Domino, unus Spiritus est . Ac ne forsitan in eo quod supra dixerat: Seruus uocatus es, non sit tibi cure, sed etsi potes liber fieri, magis utere , suggillasse continentiam uideretur, et in famulatum tradidisse nos coniugum, infert sententiam que omnem cauillationem amputet: Pretio empti estis, nolite  fieri serui hominum , etc., usque ad instantem necessitatem.«



CAP. CXXXuIII.

Item idem in eodem post pauca: »Ideo plus amat uirgines Christus, quia sponte tribuunt quod sibi non fuerat imperatum, maiorisque gratie est offerre quod non debeas, quam reddere quod exigaris. Apostoli, uxoris onere contemplato: Si talis est, inquiunt, causa hominis cum uxore, non expedit nubere . Quorum Dominus sententiam probans: Recte quidem, ait, sentitis, quod non expediat homini ad celorum regna tendenti accipere uxorem; sed difficilis res est, et non omnes capiunt uerbum istud, uerum quibus datum est .«



CAP. CXXXIX.


Item idem in eodem, post pauca: »Simulque tractanda sententia est: Qui se, inquit, castrauerunt propter regnum celorum . Si castrati mercedem habent regna celorum, ergo qui se non castrauerunt, locum non possunt accipere castratorum. Qui potest, inquit, capere capiat . Grandis fidei est, grandisque uirtutis, Dei templum esse purissimum, totum se holocaustum offerre Domino, et iuxta eumdem Apostolum esse sanctum et corpore et spiritu, etc., usque ad liber ad extremum solutus.«



CAP. CXL

Item idem in eodem, post pauca: »Ad maritos ueniam. Tempus breue est , Dominus prope. Etiamsi nongentis uiueremus annis, ut  antiqui homines, tamen breue putandum esset quod haberet aliquando finem, et esse cessaret. Nunc uero cum breuis sit non tam letitia, quam tribulatio nuptiarum, quid accipimus uxores quas cito cogimur amittere?« etc., usque ad, sollicitudinum partes, miseriarumque distractus.



CAP. CXLI.

Item idem in eodem, post pauca: »Primus Adam monogamus, secundus agamus: qui digamiam probant, exhibeant tertium Adam digamum, quem sequantur. uerum fac ut concesserit Paulus secunda matrimonia. Et eadem lege et tertia concedit et quarta, et quotiescunque uir moritur. Multa compellitur Apostolus uelle que non uult, etc., usque ad,  iuxta imaginem Creatoris sui.«



CAP. CXLII.

Item idem in eodem, post pauca: »Non enim potest Domini seruire militie seruus uxoris, etc., usque ad, in terram repromissionis induxit.«



CAP. CXLIII.

Item idem in eodem, post pauca: »uerum iam tempus est ut castitatis Iesu uexillum leuemus, etc., usque ad, Saluatoris auxilio coopertos.«



CAP. CXLIu.

Item idem in eodem, post pauca: »Cumque in sepulturam Iesu liber qui ex nomine eius apellatur expletus sit, rursum in Iudicum uolumine quasi uiuens  resurgensque describitur, etc., usque ad, post mortem incipit coronari.«



CAP. CXLu.

Item idem in eodem, post pauca: »Nunquid non habemus potestatem manducandi et bibendi, aut sorores mulieres circumducendi? Ubi de comedendo et bibendo, et de ministratione sumptuum premittitur, et de mulieribus sororibus sic infertur, perspicuum est non uxores intelligi debere, sed eas, ut diximus, que de sua substantia ministrabant, etc., usque ad, nichil tale Scriptura significat.«



CAP. CXLuI.

Item idem in eodem, post pauca: »Possumus autem de Petro dicere, quod habuerit socrum eo tempore  quo credidit, et uxorem iam non habuerit,« etc., usque ad, mater uirgo uirgini discipulo commendatur.



CAP. CXLuII.

Item idem in eodem, post pauca: »Sicut in ligno uermis, ita perdit uirum suum uxor malefica . Si autem asserueris hoc de malis dictum esse coniugibus, et ego tibi breuiter respondebo. Que enim mihi incumbit necessitas uenire in dubium, utrum mala sit an bona futura quam duxero?« etc., usque ad, de edibus suis, id est, de Ecclesia.



CAP. CXLuIII.

Item idem in eodem, post pauca: »Aut permitte sacerdotibus exercere opera nuptiarum, ut idem  sint uirgines quod mariti; aut si sacerdotibus uxores non licet tangere, in eo sancti sunt, quia imitantur pudicitiam uirginalem. Sed et hoc inferendum: si laïcus et quicunque fidelis orare non potest, nisi careat officio coniugali; sacerdoti, cui semper pro populo offerenda sunt sacrificia, semper orandum est. Si semper orandum, ergo semper carendum matrimonio. Nam et in ueteri lege qui pro populo hostias offerebant, non solum in domibus suis non erant, sed purificabantur ad tempus ab uxoribus separati, et uinum et siceram non bibebant, que solent libidinem prouocare.«



CAP. CXLIX.

Item idem in eodum, post pauca: »Oportet ergo episcopum irreprehensibilem esse , ut nulli  uitio mancipatus sit. Unius uxoris uirum, qui unam uxorem habuerit, non qui habeat. Sobrium, siue, ut melius in Greco dicitur, uigilantem, id est ; pudicum, hoc enim significat ; ornatum et castitate et moribus; hospitalem, ut imitetur Abraham, et cum peregrinis, imo in peregrinis Christum suscipiat, etc., usque ad, non qui nobilior, sed qui fortior est.«



CAP. CL.

Item idem in eodem, post pauca: »Ergo, fratres, debitores sumus non carni, ut secundum carnem uiuamus. Si enim secundum carnem uixeritis, moriemini, etc.,« usque ad, seruiamus in Euangelio nouo Adam.



CAP. CLI


Item idem in eodem, post pauca: »Aestimo quod qui uxorem habet, quandiu reuertitur ad id ipsum, ne tentet eum Satanas, in carne seminet, et non in spiritu,« etc., usque ad, his copulemur, hec sequamur.



CAP. CLII.

Item idem in eodem, post pauca: »Transeamus ad Iacobum qui frater Domini dicebatur, tante sanctitatis, tanteque iustitie et perpetue uirginitatis, ut Iosephus quoque historicus Iudeorum propter huius necem subuersam Hierosolymam referat,« etc., usque ad, in se uirgine dedicauerit.



CAP. CLIII.

 Item idem in eodem, post pauca: »Charissimi, nunc filii Dei sumus, et necdum apparuit quid futuri simus. Scimus autem quoniam, si apparuerit, similes ei erimus, quia uidebimus eum sicut est . Et omnis qui hanc habet spem, castificat semetipsum, sicut et ille castus est,« etc., usque ad hec uerba, ad comparationem, etc., esse pollutos.



CAP. CLIu.

Item idem in eodem, post pauca: »Infinitum est de Euangelio uirginum exponere sacramentum quinque stultarum et quinque sapientium. Hoc solum nunc dico, quod quomodo absque ceteris operibus uirginitas sola non saluat, sic omnia opera absque uirginitate, puritate, continentia, castitate imperfecta  sunt,« etc., usque ad, de diuinis libris exempla prebuimus.



CAP. CLu.

Item Hieronymus in libro secundo contra Iouinianum, sic dicit: »Cheremon stoicus, uir eloquentissimus, narrat de uita antiquorum Aegypti sacerdotum, quod omnibus mundi negotiis curisque postpositis semper in templo fuerint, et rerum naturas causasque ac rationes siderum contemplati sunt; nunquam mulieribus se miscuerint, nunquam cognatos et propinquos, nec liberos quidem uiderint. Et ex eo tempore quo cepissent diuino cultui deseruire, carnibus et uino semper abstinuerint, propter tenuitatem sensus et uertiginem capitis, quam ex paruo cibo patiebantur, et maxime propter  appetitus libidinis, qui ex his cibis et ex hac potione nascuntur. Pane raro uescebantur, ne onerarent stomachum,« etc., usque ad, proprium uolumen edidit.



CAP. CLuI.

Item idem in eodem: »Diximus de nuptis, uiduis, uirginibus; uirginitatem uiduitatem pretulimus matrimonio,« etc., usque ad, ruina stantium metus sit.



CAP. CLuII.

Origenes in libro tertio Leuitici , inter cetera sic dicit: »Anima quecunque tetigerit omnem rem immundam, aut morticinum iumentorum immundorum, et latuerit eum, et inquinatus  est; aut si tetigerit ab immunditia hominis ab omni immunditia ex qua inquinetur , etc. Hec quidem apud Iudeos indecenter satis et inutiliter obseruantur. Ut quid enim immundus habeatur qui contigerit, uerbi causa, animal mortuum, aut corpus hominis defuncti? Quid si prophete corpus sit? Quid si patriarche, uel etiam ipsius Abrahe corpus? Quid si et ossa contigerit Samuelis, immundus erit? Quid si Elisei ossa contingat que mortuum suscitant? immundus erit ille qui contingit, et immundum faciunt ossa prophete etiam illum ipsum quem a mortuis suscitant?  uide quam inconueniens sit Iudaica intelligentia. Sed nos uideamus primo quid sit tangere, et quid sit tactus qui faciat immundum. Apostolus dicit: Bonum est  homini mulierem non tangere . Hic tactus immundus est; hoc est enim illud quod Dominus in Euangelio dixit: Si quis uiderit mulierem ad concupiscendum, iam mechatus est eam in corde suo . Tetigit enim cor eius concupiscentie uitium, et immunda facta est anima eius. Si quis ergo hoc modo tangit aliquam rem, id est, uel per mulieris concupiscentiam, uel per pecunie cupiditatem, uel alio quolibet peccati desiderio, immundum tetigit et inquinatus est. Oportet ergo te, si quid tale tetigeris, scire quomodo offeras sacrificium, secundum ea que in superioribus memorauimus, ut mundus effici possis. uis tibi ostendam que est anima que tetigit immundum, et immunda facta est, et rursum tetigit mundum, et facta est munda?  Illa que profluuium sanguinis passa est, et erogauit omnem substantiam suam in medicos, nec aliquid proficere potuit, per immunditiam peccati in hoc deuoluta est. Tetigerat enim peccatum, et idcirco flagellum carnis acceperat; sed posteaquam fide plena tetigit fimbriam Iesu, stetit fluxus sanguinis eius, et repente facta est munda, que ante per tantum tempus uixit immunda. Et quemadmodum cum tetigisset Dominum et Saluatorem, dixit ipse: Quis me tetigit? Ego enim sensi uirtutem exisse de me , illam sine dubio uirtutem intelligimus que mulierem sanauerat et fecerat eam mundam; sic intelligendum est, quia si quis contigerit peccatum, exeat ex ipso peccato uirtus quedam maligna, que eum qui se contigit faciat immundum. Et hoc est  uere contigisse immundum. Simili ratione etiam de morticino hominis, uel de morticino pecoris mundi aut immundi dicendum est.«



CAP. CLuIII.

Item idem in libro quinto Leuitici :

Consequens est, ut secundum imaginem eius qui sacerdotium Ecclesie dedit, etiam ministri et sacerdotes Ecclesie peccata populi accipiant, et ipsi imitantes magistrum, remissionem populo peccatorum tribuant. Debent ergo et ipsi Ecclesie sacerdotes ita perfecti esse, et in officiis sacerdotalibus eruditi, ut peccata populi in loco sancto in atriis tabernaculi testimonii, ipsi non peccando consumant.  Quid autem est in loco sancto manducare peccatum? Locus erat sanctus in quem peruenerat Moyses, secundum quod dictum est ad eum: Locus enim in quo stas terra sancta est . Similiter ergo et in Ecclesia Dei locus sanctus est, fides perfecta, et caritas de corde puro, et conscientia bona. Qui in his stat in Ecclesia, in loco se sancto stare cognoscat. Neque enim in terra querendus est locus sanctus, in quo semel data sententia est a Deo dicente: Maledicta terra in operibus tuis . Fides ergo integra, et sancta conuersatio locus est sanctus. In hoc itaque loco positus sacerdos Ecclesie, populi peccata consumat, ut hostiam iugulans uerbi Dei, et doctrine sane uictimas offerens, purget a peccatis conscientias auditorum.«



CAP. CLIX.


Item idem in eodem libro: »Discant sacerdotes Domini qui Ecclesiis presunt, quia pars eis data est cum his quorum delicta repropitiauerint. Quid autem est repropitiare delictum? Si assumpseris peccatorem, et monendo, hortando, docendo, instruendo, adduxeris eum ad penitentiam, ab errore correxeris, a uitiis emendaueris, et effeceris eum talem, ut ei conuerso propitius fiat Deus, pro delicto repropitiasse diceris. Si ergo talis fueris sacerdos, et talis fuerit doctrina tua et sermo tuus, pars tibi datur eorum quos correxeris; ut illorum meritum tua merces sit, et illorum salus tua gloria. Aut non et Apostolus hec ostendit, ubi dicit: Quia quod superedificauerit quis, mercedem accipiet ? Intelligant igitur sacerdotes Domini, ubi est eis data portio, et in hoc uacent, atque his operam dent; non se inanibus et superfluis actibus implicent, sed sciant se in nullo alio partem habituros apud Deum, nisi in eo quod offerunt pro peccatis; id est, quod a uia peccati conuerterint peccatores. Notandum etiam illud est, quod que offeruntur in holocaustum, interiora sunt; quod uero exterius est, Domino non offertur. Pellis Domino non offertur, nec cedit in holocautomata.«



CAP. CLX.

Item idem in libro sexto Leuitici : »Requiritur enim in ordinando sacerdote et presentia populi, ut sciant omnes et certi sint qui prestantior  est ex omni populo; qui doctior, qui sanctior, qui omni uirtute eminentior, ille deligitur ad sacerdotium, et hoc astante populo, ne qua postmodum retractatio cuiquam, ne quis scrupulus resideat. Hoc est autem quod et Apostolus precipit in ordinatione sacerdotis, dicens: Oportet autem eum et testimonium habere bonum ab his qui foris sunt . Ego tamen et amplius aliquid uideo in eo quod dicit, quia conuocauit Moyses omnem synagogam, et puto quod conuocare synagogam, hoc sit colligere omnes animi uirtutes in unum, et congregare in unum uirtutes, ut cum sermo de sacerdotalibus sacramentis habetur, uigilent omnes animi uirtutes, et intente sint, ut nichil in his sapientie,  nichil scientie, nichil desit industrie, sed adsit omnis multitudo sensuum, adsit omnis congregatio sanctarum cogitationum, ut quid sit pontifex, quid unctio, quid indumenta eius conferant, intra sacrarium cordis sui possit aduertere.«



CAP. CLXI.

Item idem in eodem libro: »Octaua species ibi ponitur campestre, siue, ut alibi legimus, femoralia linea, de quo hic inter cetera siluit indumenta. Quid ergo dicemus? Obliuionem dabimus in uerbis Spiritus sancti, ut cum cetera omnia secundo enarrauerit, una eum species superius dicta latuerit? Non audeo hec de sacris sentire sermonibus, sed uideamus ne forte quoniam in superioribus diximus hoc genus indumenti indicium castitatis uideri, quo  uel femora operiri uel constringi renes uidentur ac lumbi, ne forte, inquam, non semper in illis qui tunc erant sacerdotes has partes dicat esse constrictas. Aliquando enim et de posteritate generis et de successu sobolis indulgetur, sed ego in sacerdotibus Ecclesie huiusmodi intelligentiam non introduxerim. Alio namque rem uideo currere sacramento. Possunt enim et in Ecclesia sacerdotes et doctores filios generare, sicut et ille qui dicebat: Filioli mei, quos iterum parturio, donec formetur Christus in uobis . Et iterum alibi dicit: Tametsi multa millia pedagogorum habeatis in Christo, sed non multos patres. Nam in Christo Iesu per Euangelium ego uos genui . Isti ergo doctores Ecclesie in huiusmodi generationibus procreandis aliquando  constrictis femoralibus utuntur, et abstinent a generando, cum tales inuenerint auditores in quibus sciant se fructum habere non posse. Denique et in Actibus apostolorum refertur de quibusdam: Quod non potuimus, inquit, in Asia uerbum Dei loqui . Hoc est imposita habuisse femoralia, et continuisse se ne filios generarent, quia scilicet tales erant auditores, in quibus et semen periret, et non posset haberi successio. Sic ergo Ecclesie sacerdotes cum incapaces aures uiderint, aut cum simulatos inspexerint, et hypocritas auditores, imponant campestre, utantur femoralibus, non pereat semen uerbi Dei, quia et Dominus eadem mandat et dicit: Nolite mittere sanctum canibus, neque margaritas uestras  ante porcos, ne forte conculcent eas pedibus, et conuersi rumpant uos .«



CAP. CLXII.

Isidorus, Spalensis Ecclesie episcopus, in libro Officiorum secundo  sic dicit: »Quod uero unius uirginalis matrimonii sint qui eligantur in ordinem pontificatus, et in ueteri lege mandatum est, et plenius scribit Apostolus dicens: Unius uxoris uirum. Sacerdotem enim querit Ecclesia aut de monogamia ordinatum, aut de uirginalitate sanctum. A digamo autem aufertur agere sacerdotium. Porro quod episcopus non ab uno, sed a cunctis prouincialibus episcopis ordinatur, id propter hereses agnoscitur institutum, ne aliquid  contra fidem Ecclesie unius tyrannica auctoritas moliretur. Ideoque ab omnibus conuenientibus instituitur, ut non minus a tribus presentibus, ceteris tamen consentientibus testimonio litterarum. Huic autem dum consecratur, datur baculus, ut eius indicio subditam plebem uel regat uel corrigat, uel infirmitates infirmorum sustineat. Datur et annulus propter signum pontificalis honoris, uel signaculum secretorum.«



CAP. CLXIII.

Item idem in eodem libro: »Qui enim erudiendis atque instituendis ad uirtutem populis preerit, necesse est ut in omnibus sanctus sit, et in nullo reprehensibilis habeatur,« etc., usque ad, distributione secreta.



CAP. CLXIu.


Item idem in eodem libro : »Pergant igitur uirgines uiam sublimitatis, pede humilitatis sequantur Christum, tenendo perseueranter quod uouerunt ardenter: ita ut professi hac seruata integritate, ceteris etiam moribus congruant, sine quibus procul dubio otiosa et inanis manet uirginitas,« etc., usque ad, carnem uincere potuerunt.



CAP. CLXu.

Item idem in eodem libro: »Ante aduentum quippe Christi coniugia placuere Deo, post aduentum uirginitas,« etc., usque ad, celum adimpleatur.



CAP. CLXuI.

In uita beati Basilii, Cesariensis archiepiscopi,  que de Greco in Latinum a quodam Greco uocabulo Euphemio est ueraciter de uerbo ad uerbum translata, inter cetera sic legitur : »Conuenientes ergo cetus episcoporum, sancti Spiritus cooperatione elegerunt Basilium ad episcopatus sedem; et consecratus gubernabat Ecclesiam Dei prouidentia. Post quoddam autem tempus postulauit Deum, ut daret illi gratiam atque intellectum, propriis sermonibus offerre insanguineum sacrificium illi, et uenire super eum sancti Spiritus aduentum. Post dies uero sex sicut in exstasi factus, aduentu sancti Spiritus septima die apprehendente, cepit ministrare Deo per singulos dies. Et post aliquod tempus fide et oratione  cepit propria manu scribere ministrationis mysteria; atque in una nocte adueniens ei Dominus in uisione cum apostolis, propositionem panis faciens in sancto altari, excitauit Basilium dicens ei: Secundum tuam postulationem repleatur os tuum laude, ut per proprios sermones offeras insanguineum sacrificium. Qui non ferens oculis uisionem, surrexit cum tremore, et accedens ad sanctum altare, cepit dicere, scribens in charta sic: Repleatur os meum laude, ut hymnum dicat glorie tue, Domine Deus, qui creasti nos et adduxisti in uitam hanc, et ceteras orationes sancti ministerii. Et post finem orationum exaltauit panem, sine intermissione orans et dicens: Respice, Domine Iesu Christe Deus noster, ex sancto habitaculo tuo, et ueni ad sanctificandum nos, qui  sursum Patri consedes, et hic nobis inuisibiliter ces. Dignare potenti manu tua tradere nobis, et per nos omni populo sancta sanctis. Populus respondit: Unus sanctus, unus Dominus iehsu Christus cum sancto Spiritu in gloria Dei Patris, Amen. Et diuidens panem in tres partes, una quidem communicauit cum timore multo; alteram autem reseruauit consepeliri sibi; tertiam uero imponens columbe auree, pependit super altare.«



CAP. CLXuII.

Et post pauca ita scribitur: »Sancta exaltante sancto Basilio, signum non fuit factum sicut erat solitum, moueri uidelicet columbam, que cum sacramento Dominico pendebat super altare, semper ad exaltationem sancti sacrificii moueri ter solens.  Et cogitante eo quid hoc esset, uidit unum uentilantium diaconem innuentem mulieri inclinate deorsum; et transponens eum de altari, infra ecclesiam iussit custodiri; et ita uidens sancti Spiritus aduentum, hortatus est omnem populum septem diebus ibidem in oratione manere.«



CAP. CLXuIII.

Ad augmentandum [a 1Kb] totius pudicitie nitorem beatus Ioannes euangelista ita concludendo exsequitur, dicens: . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .



CAP. CLXIX.

De his qui ecclesiastica ieiunia absque necessitate dissoluunt, in concilio Gangrensi ita scriptum est. . .  . . . . . . . . . . . . . . . . . . . . . . . . . . . .



CAP. CLXX.

De hoc quod Ecclesia Romana reprehenditur a Grecis quare ieiunium agat in Sabbatis, Innocentius papa hoc rationabiliter defendit in Decretalibus, cap. 4, sic dicens : »Sabbato uero ieiunandum esse ratio euidentissima demonstrat. Nam si diem Dominicum ob uenerabilem resurrectionem Domini nostri Iesu Christi non solum in Pascha celebramus, uerum etiam per singulos circulos hebdomadarum ipsius diei imaginem frequentamus, ac sexta feria propter passionem Domini ieiunamus, Sabbatum pretermittere non debemus, qui inter tristitiam atque letitiam  temporis illius uidetur inclusus. Nam utique constat apostolos biduo isto et in merore fuisse, et propter metum Iudeorum se occuluisse. Quod utique non dubium est in tantum eos ieiunasse biduo memorato, ut traditio Ecclesie habeat isto biduo sacramenta penitus non celebrari. Que forma utique per singulas tenenda est hebdomadas, propter id quod commemoratio diei illius semper est celebranda. Quod si putant semel atque uno Sabbato ieiunandum, ergo et Dominicum, et sexta feria semel in Pascha erit utique celebrandum. Si autem Dominici  diei ac sexte ferie per singulas hebdomadas reparanda imago est, dementis est bidui agere consuetudinem Sabbato pretermisso, cum non disparem habeat causam; a sexta uidelicet feria, in qua Dominus passus est, quando et ad inferos fuit, ut tertia die resurgens redderet letitiam post biduanam tristitiam precedentem. Non ergo nos negamus sexta feria ieiunandum, sed dicimus et sabbato hoc agendum, quia ambo dies tristitiam apostolis, uel his qui Christum secuti sunt, induxerunt. Qui die Dominico hilarati, non solum ipsum festiuissimum esse uoluerunt, uerum etiam per omnes hebdomadas frequentandum esse duxerunt.«



CAP. CLXXI.

De hac re sciscitanti Lucino Hieronymus respondens,  inter cetera rescripta epistole, sic dicit : »De Sabbato quod queris utrum ieiunandum sit, et de eucaristia an accipienda quotidie, quod Romana Ecclesia et Hispanie obseruare prohibentur, scripsit quidem et Hippolytus uir disertissimus, et carptim diuersi auctores in uariis auctoribus edidere; sed ego illud breuiter te admonendum puto: traditiones ecclesiasticas, presertim que fidei non officiant, ita obseruandas, ut a maioribus tradite sunt, nec aliarum consuetudinem, aliarum contrario more subuertit. Atque utinam omni tempore ieiunare possemus. Quod in Actibus apostolorum diebus Pentecoste, et die Dominico apostolum Paulum et cum eo credentes fecisse legimus; nec tamen Manichee hereseos accusandi sunt, cum carnalis cibus preferri  non debuerit spiritali. Eucaristiam quoque absque condemnatione nostri, et pungente conscientia, semper accipere, et Psalmistam audire dicentem: Gustate et uidete quoniam suauis est Dominus . Et cum eo canere: Eructauit cor meum uerbum bonum . Nec hoc dico quo festis diebus ieiunandum putem, et contextas in quinquaginta diebus ferias auferam, sed unaqueque prouincia abundet in sensu suo, et precepta maiorum leges apostolicas arbitretur.«



CAP. CLXXII.

Item Isidorus, Spalensis episcopus, in primo libro Officiorum , de diuersorum dierum ac temporum ieiuniis inter cetera sic disputat:  »Preter hec autem legitima tempora ieiuniorum, omni sexta feria propter passionem Domini a quibusdam ieiunatur. Sed et sabbati dies a plerisque propter quod in eo Christus iacuit in sepulcro, ieiunio consecratus habetur, scilicet ne Iudeis exsultando prestetur, quod Christus sustulit moriendo,« etc. usque ad finem, cap. 43.



CAP. CLXXIII.

In concilio Laodicensi, cap. 1 : Non debere ieiunium solui in quinta feria maioris septimane. »Quod non oporteat  in Quadragesima in ultima septimana quinta feria ieiunium soluere, totamque Quadragesimam sine ueneratione transire, magisque conueniat omnem Quadragesimam districto uenerari ieiunio.«

Si ergo non oportet, ut hoc censetur concilio, solui ieiunium in Cena Domini, multo magis est indecens id agendum in quinta et septima feria per reliquas Quadragesime hebdomadas.



CAP. CLXXIu.

Quod etiam queritur cur non cessamus octo hebdomadibus ante Pascha a carnium esu, et septem a caseo et ouis; ad hoc breuiter respondendum, quia in Quadragesimali ieiunio nos perfectius Dominum imitamur, qui eosdem dies continuatim, ut ipse Dei Filius, ieiunamus, non dirimentes, nec interrumpentes  spatium abstinentie et ieiunii, sicut in Euangelio legitur: Et cum ieiunasset quadraginta diebus et quadraginta noctibus, postea esuriit . Non dixit euangelista quod in una quaque hebdomada, quinta et septima feria ieiunium soluerit, aliis diebus abstinens, ut Greci facere dicuntur, sed ipsis quadraginta diebus ex asse et per ordinem ieiunans, tum demum esurierit. Dicendum etiam quia siue per octo hebdomadas ieiunetur, soluendo ieiunium in singulis quinta et septima feria, et die Dominica, siue sex hebdomadibus continuatim abstineatur, excepta Dominica, in utroque tempore triginta et sex dies in abstinentia inueniuntur. Unde rationabilius agunt qui, Dominum imitantes, continuatim quadragesimale ieiunium exercent, quam qui per aliquam  dierum intercapedinem illud peragere uidentur. Nam beatus papa Gregorius quadragesimale computans tempus, a capite sex hebdomadarum illud dinumerare incipit, dicens his uerbis : »A presenti etenim die usque ad paschalis solemnitatis gaudia sex hebdomade ueniunt: quarum uidelicet dies quadraginta et duo fiunt: ex quibus dum sex dies Dominici ab abstinentia subtrahuntur, non plus in abstinentia quam triginta et sex remanent. Dum uero per trecentos et sexaginta quinque dies annus ducitur, nos autem per triginta et sex dies affligimur, quasi anni nostri decimas Deo damus, ut qui nobismetipsis per acceptum annum uiximus, auctori nostro nos in eius decimis per abstinentiam mortificemus.«



CAP. CLXXu.


De uario usu abstinentie diuersarum regionum.

De hoc etiam quod queritur, quare septem hebdomadibus ante Pascha ab esu casei et ouorum non abstinemus, sed tantummodo sex, dicendum breuiter quia talis exactio superflua ex sanctis Scripturis non habet auctoritatem; nam per diuersas regiones uarius exercetur abstinentie usus. Aegyptus namque et omnis Palestina nouem hebdomadibus ante Pascha ieiunant; insuper et pars Italie, cui hoc ex animo complacet, tribus diebus in hebdomada per totam Quadragesimam a cibis igne decoctis abstinet, tantummodo diuersis fructibus arborum et generibus herbarum, quibus Italia opulenter abundat,  in cibo utens abstinentie perficit uotum. Quibus ergo deest diuersitas ac multiplicitas fructuum, nequaquam negabitur cibus ab igne decoctus. Germania etiam a lactis et butyri ac casei, et ouorum esu per totam Quadragesimam generaliter non abstinet; excepto quem spontanea attrahit uoluntas. Denique nonnulli fuere rationabile iudicantes soluere abstinentiam in Cena Domini et Parasceue, que dies pro dolore apostolorum figuram habet tristitie, esui ouorum, casei, lactis et butiri indebite et stolide indulgentes. Itaque donec gloria Dominice resurrectionis uespere sabbati, que elucescit in prima sabbati, solemniter appropinquet, et unda baptismatis filii lucis renascantur, et Gloria in excelsis Deo et Alleluia preconetur resurrectionis Christi gloriosam  uictoriam, et mysticus cereus sancta luce spiritaliter resplendeat, indignum ducit uti huiuscemodi cibis mater Ecclesia, que a primo Pastore sumpsit magisterii disciplinam. Cum his et aliis modis per multa spatia orbis Quadragesimali tempore ordo abstinentie confundatur, potissimum et optimum delegit Romana sedes continuare et extendere ante Pascha ieiunium in numero quadraginta dierum. Triginta autem et sex diebus in abstinentia computatis, adiunctis et quatuor, qui a capite ieiunii incipiunt, egregie compaginamur, et absque ulla reprehensione unimur ieiunio Saluatoris nostri, de quo euangelista dicit: Et cum ieiunasset quadraginta diebus et quadraginta noctibus, postea esuriit .



CAP. CLXXuI.


Sanctus Faustinus episcopus in Dominica ante Quadragesimam, homiliatico sermone secundum morem illius temporis, ita de ieiunio uarie exsequitur, dicens: »Permotos esse uos credo, fratres dilectissimi, cur a superiore Dominica Quadragesimam percurrimus; et cum hodie sit eius exordium, cur festiuitatem eius ante unam hebdomadam celebrare ceperimus. Reprehendi non potest obseruatio ista prepropera: deuotionis enim indicium est prius legem exsequi, quam legis statuta cognoscas; et ante obedire preceptis, quam obedientie precepta compellant. Illud amoris est, hoc timoris; hoc imperatiue exigitur, illud religiose defertur. Ibi donum numeris exhibetur, hic debitum soluitur. Unde et nos religiosum  munus exhibuimus Deo dum amplius ieiunauimus; reprehendi non potest festinata festiuitas; semper enim in gaudiis solemnitatem uota preueniunt, et futuram letitiam deuotio dum exoptat, anticipat. Non solum igitur irreprehensibiliter, sed et caute factum est. Semper enim in rebus ambiguis oportet addere aliquid amplius ad cautelam; quia quod est amplius, recidi potest; quod minus, non potest prolongari. Sicut in hac obseruatione factum est, ne quod propter Quadragesimam plus ieiunauimus, non minuimus Quadragesimam; integra enim nobis manet. Quod si minus ieiunassemus a numero, redintegrare non poteramus ad numerum. Sed fortasse illud in causa est, cur ieiunium quod ieiunauimus,  non proficiat nobis ad Quadragesimam. Proficiet plane nobis, quia etsi non proficit ad Quadragesimam, proficit ad salutem; si non proficit ad numerum, proficit ad meritum. Cui enim nunquam profuit orare, legere, ieiunare? Cui non profuit castitas, sobrietas, mansuetudo? nisi quod illos magis reprehendendos puto, qui cum parati fuerint ieiunare, posteaquam audierint solemnitatis ambiguum, neglexerunt ieiunare. Demonstrarunt utique non se uolentes religiose uiuere, sed coactos. ueriti sunt, credo, ne, quinque dierum ieiuniis prolongatis, caro eos corpusque deficeret, et exiles ac tenues Quadragesime abstinentiam tolerare non possent. Audiant igitur refecti pariter ac robusti, tenues atque pallentes, quia hodie est Quadragesima. Audiant illi,  inquam, ut ieiunare incipiant, isti ut abstinere non desinant, et communiter in arcam Christi intrare festinent, imo festinent amplius, quia tardius abstinere ceperunt, ut castigatiores et puriores intreant, quia arca Domini in periculis ieiunum substentare preualet, temulentum substentare non nouit.«



CAP. CLXXuII.

Item Augustinus in homilia de Quadragesima inter cetera sic dicit : »Sanctus igitur et salutaris Quadragesime cursus est, quo adducitur ad misericordiam peccator per penitentiam, iustus ad requiem. His enim diebus solito amplius et diuinitas miseretur, et delinquentia deprecatur, et iustitia promeretur. Patent enim omnia,  et celi ad indulgentiam, et peccator ad confitendum, et lingua ad postulandum. Salutaris, inquam, et mysticus est quadragenarius numerus; nam primum cum mundi faciem iniquitas hominum possideret, tot dierum curriculo Deus effusis de celo imbribus uniuersam terram diluuio superfudit. uides ergo iam illo tempore mysterium in figura dispositum. Nam sicut quadraginta diebus pluit ad purgandum mundum, ita et nunc quadraginta diebus miseretur ad hominem purificandum.«



CAP. CLXXuIII.

Quare presbyteri inhibeantur frontes baptizatorum chrismate linire, Innocentius papa in Decretalibus ita dicit, cap. 3 : »De consignandis  uero infantibus manifestum est, non ab alio quam ab episcopo fieri licere. Nam presbyteri, licet sint secundi sacerdotes, pontificatus tamen apicem non habent. Hoc autem pontificibus solis deberi, ut uel consignent, uel paraclitum Spiritum tradant, non solum consuetudo ecclesiastica demonstrat, uerum illa lectio Actuum apostolorum, que asserit Petrum et Ioannem esse directos, qui iam baptizatis tradant Spiritum sanctum. Nam presbyteris, seu extra episcopum, seu presente episcopo cum baptizant, chrismate baptizatos ungere licet, sed quod ab episcopo fuerit consecratum; non tamen frontem ex eodem oleo signare, quod solis debetur episcopis, cum tradunt Spiritum paraclitum. uerba uero dicere non  possum, ne magis prodere uidear, quam ad consultationem respondere.«



CAP. CLXXIX.

Legitur etiam in Gestis Romanorum pontificum, quia Siluester papa constituit ut a presbytero neophytus ungeretur, scilicet in cerebro siue in uertice; sic etenim ibi scribitur : »Hic constituit ut baptizatum liniat presbyter chrismate leuatum de aqua, propter occasionem transitus mortis.« Quo enim tempore Siluester rexit Romane sedis Ecclesiam manifestum est, id est, quando Nicenum concilium celebratum est sub pio imperatore Constantino. Exin ut arbitrari potest, sancti Patres instituerunt ut ungerentur neophyti a presbyteris chrismate consecrato  ab episcopo. Quod si id antea agebatur, superfluum uidetur constitutum esse a sancto Siluestro, quod iam a catholicis implebatur. Secundum hanc constitutionem suspicari quilibet ualet, quod priori tempore de unctione chrismatis pontifex exspectabatur, ut per manus episcopi omnis unctio chrismatis compleretur. Usque ad illud tempus non generaliter omnes baptizabantur, presertim cum imperatores et principes eorum paganismo detinerentur; ideo facile neophytis poterat occurrere episcopus, uel ipsi ad episcopum uenire, quia adhuc Christianitas angusta erat et clanculo agebatur.



CAP. CLXXX

Gelasius papa in ecclesiasticis Institutis, ut presbyteri  modum debitum seruent, non chrisma conficiant, non consignent, sic dicit cap. 6 : »Nec minus etiam presbyteros contra suum modum tendere prohibemus; nec episcopali fastigio debita sibimet audacter assumere, non conficiendi chrismatis, non consignationis pontificalis adhibende sibimet arripere facultatem.«



CAP. CLXXXI.

Item in eodem capitulo: »Nec prorsus addubitet, si quidquam ad episcopale ministerium specialiter pertinens suo motu putauerit exsequendum, continuo se presbyterii dignitate et sacra communione priuari.«



CAP. CLXXXII.

 De hoc quod opponitur, quare clerici barbas radunt, Hieronymus in prima parte Ezechielis  exponit: »Et tu, fili hominis, sume tibi gladium acutum quasi nouaculam tonsorum  et trahe per caput tuum et barbam tuam; et assumes tibi stateram ponderis, et diuides eos. Tertiam partem igni combures in medio ciuitatis, iuxta completionem dierum conclusionis; et tertiam partem concides gladio in circuitu eius; tertiam uero aliam disperdes in uentum, et gladium nudabo post eos. Et sumes inde paruum numerum, et ligabis eos in summitate pallii. Et ex eis rursum tolles et proiicies in medium ignis, et combures eos igni. Ex eo egredietur ignis omnem domum Isrel . Pro  tribus partibus capillorum et pilorum, quarum una comburitur in medio ciuitatis, alia conciditur gladio in circuitu eius, tertia uento huc illucque rapienda dispergitur; de qua parum assumitur et ligatur in pallii; et rursum modicum quid partis tertie mittitur in ignem, de quo egreditur flamma in omnem domum Isrel: Septuaginta quatuor partes interpretati sunt. Cumque dixissent: Quartam partem igni combures in medio ciuitatis, et quartam cedes gladio in medio eius, et quartam disperges in uentum: quia remanebat eis quarta pars alia: addiderunt de suo: Et quartam partem assumes, et combures eam in medio ciuitatis: quasi non sit ipsa que prima, et aliud quid in prima dixerit, aliud in ista que addita est. Denique et in consequentibus enigma capillorum in  tres partes diuisorum, ipse Dominus edisserit per prophetam dicens: Tertia tui pars peste morietur, et fame consumetur in medio tui. Famen et pestilentiam ignem esse significans. Et tertia tui pars gladio cadet in circuitu tuo, foris cedes ac bella describens. Tertiam uero, inquit, partem tuam in omnem uentum dispergam: eos esse demonstrans qui ducendi sunt in captiuitatem. Post quos dicit se nudare uel effundere gladium suum, ut nec captiuitas nouissimum sit malorum, sumereque de ipsis dispersis atque captiuis, et ligare in summitate pallii sui eos qui de captiuitate redituri sunt in Hierusalem, et ex ipsis quoque tollere aliquam partem, et igni flammaque consumere; significans Macedones, sub quibus habitatores Iudee, et precipue Hierusalem, dura perpessi  sunt. Quod autem dicit ex eo, id est populo; siue iuxta Septuaginta, ex ea, ut subaudiatur urbe Hierusalem, egredietur ignis in omnem domum Isrel, Machabeorum narrat historia, quod quedam pars Iudeorum se tradidit Antiocho Epiphani, et eum ad persecutionem populi concitauit, et multa alia que in eadem scribuntur historia, et in Iosephi uoluminibus, precipueque dissensione Hyrcani et Alexandri, per quorum occasionem Cneus Pompeius cepit Ierusalem, et Romane ditioni subdidit: posteaque sub Tito et uespasiano urbs capta, templumque subuersum, Et post quinquaginta annos sub Aelio Adriano usque ad solum incensa ciuitas atque deleta est, ita ut pristinum quoque nomen amiserit. Quomodo autem in cesarie et barba pulchritudinis ac  uirilitatis indicium est, que si radantur feda nuditas apparescit, et uniuersi corporis pars extrema, atque, ut ita dicam, emortua, in capillis ac pilis est, ita Hierusalem et populus eius emortuus, et a uiuo Dei corpore separatus fami ac pestilentie, cedi et gladio, captiuitati ac dispersioni traditur. De qua dispersione sub figura capillorum aliqua pars ligatur in summitate pallii, ut modicum quid rursum tradatur incendio, de quo infinita flamma ac pene uniuerse deuastans egreditur in omnem domum Isrel.«



CAP. CLXXXIII.

Gregorius papa in libro primo Moralium beati Iob  , sic inter cetera dicit: »Ieremias insinuat, quod uenerunt octoginta uiri de Sichem et de Silo, et de Samaria rasi barba et scissis uestibus, squalentes, munera et thus habebant in manu ut offerrent in domo Domini. Egressus autem Ismel filius Nathanie in occursum eorum de Maspha, incedens et plorans ibat. Cumque occurrisset eis, dixit ad eos: uenite ad Godoliam filium Aicham. Qui cum uenissent ad medium ciuitatis, interfecit eos . Barbam quippe radunt, qui sibi de propriis uiribus fiduciam subtrahunt; uestes scindunt, qui sibimetipsis in exterioris decoris laceratione non parcunt. Oblaturi in domo Domini thus et munera ueniunt, qui exhibere se in Dei sacrificio orationem cum operibus pollicentur. Sed tamen si se in ipsa  sancte deuotionis uia caute circumspicere nesciunt, Ismel Nathanie filius in eorum occursum uenit: quia nimirum quilibet malignus spiritus, prioris sui, Satane uidelicet exemplo, in superbie errore generatus, se ad laqueum deceptionis opponit.«



CAP. CLXXXIu.

Item idem in secundo libro Moralium : »Tunc surrexit Iacob, et scidit uestimenta sua: et tonso capite corruens in terram adorauit. Mos autem ueterum fuit, ut quisquis speciem sui corporis capillos nutriendo seruaret, eos tempore afflictionis abscideret,« etc., usque ad, quas perdidimus, non habuisse.



CAP. CLXXXu.

 »Isidorus, Spalensis episcopus, in libro secundo Officiorum  sic dicit: »Tonsure ecclesiastice usus a Nazareis, nisi fallor, exortus est: qui prius crine seruato, denuo post uite magne continentiam, deuotione completa caput radebant, et capillos in igne sacrificii ponere iubebantur, scilicet ut perfectionem deuotionis sue Domino consecrarent. Horum ergo exempli usus ab apostolis introductus est, ut hi qui diuinis cultilius mancipati Domino consecrantur, quasi Nazarei, id est, sancti Dei, crine preciso innouentur. Hoc quippe et Ezechieli prophete iubetur, dicente Domino: Tu Fili hominis, sume tibi gladium acutum, et duces per caput tuum et barbam . uidelicet quia et ipse sacerdotali genere, Deo in ministerium sanctificationis  deseruiebat. Hoc et Nazareos illos Priscillam et Aquilam in Actibus apostolorum primos fecisse legimus: Paulum quoque apostolum, et quosdam discipulorum Christi, qui in huiusmodi cultu imitandi exstiterunt. Est autem in clericis tonsura signum quoddam quod in corpore figuratur, sed in animo agitur; scilicet ut hoc signo, in religione uitia resecentur, et criminibus carnis nostre quasi crinibus exuamur, atque inde innouati sensibus, ut comis rudibus enitescamus, Exspoliantes nos, iuxta Apostolum, ueterem hominem cum actibus suis, et induentes nouum, qui renouatur in agnitionem Dei . Quam renouationem in mente oportet fieri, sed in capite demonstrari, ubi ipsa mens  noscitur habitare. Quod uero detonso superius capite, inferius circuli corona relinquitur, sacerdotium regnumque Ecclesie in eis existimo figurari. Tiara enim apud ueteres constituebatur in capite sacerdotum, hec ex bysso confecta rotunda erat, quasi sphera media, et hoc significatur in parte capitis tonsi. Corona autem latitudo aurei est circuli, que Regum capita cingit. Utrumque itaque signum exprimitur in capite clericorum, ut impleatur etiam corporis quadam similitudine quod scriptum est, Petro apostolo perdocente: uos estis genus electum, regale sacerdotium . Queritur autem cur, sicut apud antiquos Nazareos, non ante coma nutritur, et sic tondetur. Sed qui hec exquirunt, aduertant quid sit inter illud propheticum uelamentum, et  hanc Euangelii reuelationem, de qua dicit Apostolus: Cum transieris ad Christum, auferetur uelamen . Quod autem significabat uelamen interpositum inter faciem Moysi et aspectum populi Isrel, hoc significabat illis temporibus etiam coma sanctorum. Nam et Apostolus comam pro uelamento esse dicit. Proinde iam non oportet ut uelentur crinibus capita eorum, qui Domino consecrantur, sed tantum ut reuelentur; quia quod erat occultum in sacramento prophetie, iam in Euangelio declaratum est.«



CAP. CLXXXuI. Quare Latini more Grecorum comas non nutriant, ut mulieribus in crinibus dispares habeantur.

 »Cum ergo Greci Latinos et Romanos redarguant cur barbas radant, qui ob munditiam utique hoc agunt, quam expressius ecclesiasticum expedit et deposcit ministerium; quippe cum diuerse nationes suam obseruent consuetudinem in cultu corporis et uestimentorum indumentis, et hoc sine crimine, ita duntaxat ut non discrepet a catholica fide; conuenienter et Latini uicem questioni rependunt, quare Grecorum laici more feminarum contra interdictum tonantis Pauli comas nutriant, qui ita Corinthiis apostolica auctoritate interminat dicens: Nec ipsa natura docet uos, quod uir quidem si comam nutriat, ignominia est illi: mulier uero si comam nutriat, gloria est illi; quoniam capilli pro uelamine ei dati sunt . Denique cum Latini comas nutrire  indignum ducant, ut non muliebri cultui assentiant, inquirendum quid Greci sanctius sentiant, qui quasi unitum caput cum mulieribus crinium uelamine gestant. Corinthus siquidem est in Achaia, que una est ciuitatum Grecarum in Asia consistentium, cuius uiros noluit nutrire comas Apostolus, non quilibet alius, sed ille qui non ab hominibus, neque per hominem, sed per Iesum Christum, et Deum Patrem qui suscitauit eum a mortuis , est constitutus Apostolus. Dixit itaque quidam sanctitate et oratorum eloquio pollens; si aliqua sanctitas subintelligitur in corporalibus barbis, forte aliquem posset locum in grandioribus hircis. Si ergo prudentia Achiuorum contemnit Apostolum in nutriendis comis,  nullatenus proinde inferior iudicabitur munditia ministrorum Christi pro radendis barbis, que illicita resecando, debet prestantius splendescere in operibus bonis, et omnimodis carere sordibus mentis simul et corporis.«



CAP. CLXXXuII.

Quod Romane sedis pontifex primus omnium habeatur, beatus papa Siluester perdocuit in Prefatione Nicei concilii, ubi ista leguntur: »Beatissimo Siluestro in urbe Roma apostolice sedis antistite, Constantino Augusto, et Licinio, consulibus Paulino et Iuliano uiris clarissimis. Anno ab Alexandro millesimo tricesimo quarto, mense Iunio, decimo tertio Kalendas Iulias, propter insurgentes hereses fides catholica exposita est apud Niceam Bithynie, quam sancta et reuerentissima  Romana complectitur et ueneratur Ecclesia, quippe quam trecenti decem et octo Patres, mediantibus uictore atque uincentio religiosissimis Romane sedis presbyteris, inspirante Deo, propter destruenda Arii uenena protulerunt. Nam et nonnulle regule subnexe sunt, quas memorata suscipiens confirmauit Ecclesia. Sciendum est sane ab omnibus catholicis quoniam sancta Ecclesia Romana nullis synodicis decretis prelata est , sed euangelica uoce Domini et Saluatoris nostri primatum obtinuit, ubi dixit beato apostolo Petro: Tu es Petrus, et super hanc petram edificabo Ecclesiam meam; et porte inferi non preualebunt aduersus eam; et tibi dabo claues regni celorum. Et quecunque  ligaueris super terram, erunt ligata et in celo. Et quecunque solueris super terram, erunt soluta et in celo . Adhibita est etiam societas in eadem Romana urbe beatissimi apostoli Pauli uasis electionis, qui uno die, unoque tempore gloriosa morte cum Petro sub principe Nerone agonizans coronatus est; et ambo pariter sanctam Ecclesiam Romanam Christo Domino consecrarunt; aliisque omnibus urbibus in uniuerso mundo sua presentia, atque uenerando triumpho pretulerunt. Et licet pro omnibus assidua apud Deum omnium sanctorum fundatur oratio, his tamen uerbis Paulus beatissimus apostolus Romanis proprio chirographo pollicetur dicens: Testis enim mihi est Deus, cui seruio, in spiritu meo in Euangelio Filii eius, quod sine intermissione  memoriam uestri facio semper in orationibus meis . Prima ergo sedes est celesti beneficio Romane Ecclesie, quam beatissimi apostoli Petrus atque Paulus suo martyrio dedicarunt. Secunda autem sedes apud Alexandriam beati Petri nomine a Marco eius discipulo atque euangelista consecrata, quia ipse et in Aegypto primum uerbum ueritatis directus a Petro predicauit, et gloriosum suscepit martyrium; cui uenerabilis successit Abilius. Tertia uero sedes apud Antiochiam, item beati Petri apostoli habetur honorabilis, quia illic priusquam Romam ueniret, habitauit, et Ignatium episcopum constituit, et illic primum nomen Christianorum nouelle gentis exortum est. Nam et Hierosolymitanus  episcopus pro tanti loci reuerentia ab omnibus habetur honorabilis; maxime quoniam illic primus beatissimus Iacobus, qui dicebatur iustus, qui etiam secundum carnem frater Domini nuncupatus est, a Petro, Iacobo et Ioanne apostolis est episcopus ordinatus. Itaque secundum antiquorum Patrum definitionem sedes prima in Hierosolymis minime dicitur, ne forte ab infidelibus aut idiotis sedes Domini nostri Iesu Christi, que in celo est, in terra esse putaretur. Est enim sedes eius celum, terra autem scabellum pedum eius est, quoniam ipse est, per quem omnia facta sunt, et sine quo factum est nichil, quoniam ex ipso, et per ipsum, et in ipso sunt omnia: ipsi gloria in secula seculorum. Apud Ephesum uero beatissimus Ioannes apostolus et  euangelista multo tempore post resurrectionem et ascensionem in celos Domini nostri Iesu Christi commoratus est, ibique etiam Euangelium, quod secundum Ioannem dicitur, diuina inspiratione conscripsit, atque requieuit. Et ob hoc episcopus Ephesius pro tanti apostoli et euangeliste memoria, ceteris episcopis metropolitanis in synodis honorabiliorem obtinet sedem.«



CAP. CLXXXuIII.

Item beatus Syluester in fine allocutionis quam fecit in synodo acta in Traianis tertio Kalendas Iunias : »Nemo iudicabit primam sedem iustitiam desiderantem temperari, neque ab Augusto, neque ab omni clero, neque a regibus, neque a populo iudex iudicabitur.«



CAP. CLXXXIX.


In canonibus apostolorum, De primatu episcoporum, cap. 35 : »Episcopos gentium singularum scire conuenit, quis inter eos primus habeatur, quem uelut caput existiment, et nichil amplius preter eius conscientiam gerant quam illa sola singuli, que parochie proprie et uillis, que sub ea sunt, competunt. Sed nec ille preter omnium conscientiam faciat aliquid: Sic enim unanimitas erit, et glorificabitur Deus per Christum in Spiritu sancto.«



CAP. CXC.

In Niceno concilio, de priuilegiis que quibusdam ciuitatibus competunt, cap. 6 :  »Antiqua consuetudo seruetur per Aegyptum, Libyam et Pentapolim, ita ut Alexandrinus episcopus horum omnium habeat potestatem, quia et urbis Rome episcopo parilis mos est. Similiter autem et apud Antiochiam ceterasque prouincias suis priuilegia seruentur Ecclesiis.«



CAP. CXCI.

Item in eodem concilio, cap. 7, De episcopo Aelie, id est Hierosolymorum: »Quia consuetudo obtinuit et antiqua traditio, ut Aelie episcopus honoretur, habeat honoris consequentiam, salua metropoli propria dignitate.«



CAP. CXCII.

In concilio Constantinopolitano, cap. 11 : De ordine singularum diecesium, et de priuilegiis que Aegyptiis, Antiochenis Constantinopolitanisque debentur: »Qui sunt super diecesim episcopi, nequaquam ad ecclesias que sunt extra prefixos tibi terminos accedant, nec eas hac presumptione confundant; sed iuxta canones Alexandrinus antistes que sunt in Aegypto regat solummodo. Et Orientis episcopi Orientem tantum gubernent, seruatis priuilegiis que Nicenis canonibus Ecclesie Antiochene tributa sunt. Asiane quoque dieceseos episcopi ea solum que sunt in Asiana diecesi dispensent: nec non et Ponti episcopi ea tantum que sunt in Ponto; et Thraciarum, que in Thraciis sunt gubernent. Non uocati autem episcopi ultra suam diecesim non accedant propter ordinationes  faciendas, uel propter alias dispensationes ecclesiasticas, Seruata uero que scripta est de gubernationibus regula, manifestum est quod illa que sunt per unamquamque prouinciam ipsius prouincie synodus dispenset, sicut Niceno constat decretum esse concilio. Ecclesias autem Dei in barbaricis gentibus constitutas gubernari conuenit iuxta consuetudinem, que est a Patribus obseruata. uerumtamen Constantinopolitanus episcopus habeat honoris primatum post Romanum episcopum, propterea quod urbs ipsa sit iunior Roma.«



CAP. CXCIII.

In concilio Sardicensi, cap. 3 : »Quod si damnatus appellauerit  Romanum pontificem, sicut nuper fecit Ignatius Constantinopolitanus episcopus iniuste, ut dicitur, depositus, id obseruandum quod ipse censuerit: Osius episcopus dixit: Illud quoque necessario adiiciendum est, ut episcopi de sua prouincia ad aliam prouinciam, in qua non sunt episcopi, non transeant; nisi forte a fratribus suis inuitati, ne uideantur ianuam claudere caritatis. Quod si in aliqua prouincia aliquis episcopus contra fratrem suum episcopum litem habuerit, neuter e duobus ex alia prouincia aduocet episcopos ad iudicium cognitores. Quod si aliquis episcopus iudicatus fuerit in aliqua causa, et putat se bonam causam habere, ut iterum ad iudicium concilium renouetur; si uobis placet sancti Petri apostoli memoriam honoremus, ut  scribatur uel ab his episcopis qui in propria prouincia morantur, Iulio Romano episcopo: et si iudicauerit renouandum esse iudicium, renouetur, et det iudices. Si autem probauerit talem causam esse, ut non refricentur ea que acta sunt, que decreuerit confirmata erunt. Si hoc omnibus placet, statuatur. Synodus respondit: Placet.«



CAP. CXCIu.

Item in eodem concilio, cap. 4 : Ut nullus accusati sedem usurpet episcopi, sicut nuper fecit Photius sedem Ignatii, neophytus et inuasor Constantinopolitane sedis: »Gaudentius episcopus dixit: Addendum, si placet, huic sententie, quam plenam sanctitate protulistis; ut cum aliquis episcopus  depositus fuerit eorum episcoporum iudicio qui in uicinis locis commorantur, et proclamauerit agendum sibi negotium in urbe Roma: alter episcopus in eius cathedra post appellationem eius qui uidetur esse depositus omnino non ordinetur, nisi causa fuerit in iudicio episcopi Romani determinata.«



CAP. CXCu.

Item beatus papa Siluester in allocutione Niceni concilii fecit gradus in gremio synodi : »Ut non presbyter aduersus episcopum, non diaconus aduersus presbyterum, non subdiaconus aduersus diaconum, non acolythus aduersus subdiaconum, non exorcista aduersus acolythum,  non lector aduersus exorcistam, non ostiarius aduersus lectorem det accusationem aliquam: et non damnabitur episcopus presul, nisi in septuaginta duo testimonia; neque presul summus a quoquam iudicabitur, quoniam scriptum est: Non est discipulus super magistrum. Presbyter autem non damnabitur nisi in quadraginta quatuor testimonia. Diaconus autem cardinalis constitutus urbis Rome, nisi in triginta sex testimonia non condemnabitur. Subdiaconus, acolythus, exorcista, lector, nisi, sicut scriptum est, in septem testimonia, filios et uxores habentes, et omnino Christum predicantes. Sic datur mystica ueritas.«

Sanctus Gelasius papa Acacium Constantinopolitane sedis episcopum auctoritate damnauit apostolica,  ob maximam uidelicet presumptionem, quia Ioannem qualemlibet hominem, catholicum tamen, a catholicis ordinatum, de Alexandrina ciuitate, que post Romanam secunda habetur sedes, excluserat, Petrumque in heresi iam detectum atque damnatum absque sedis apostolice consultatione receperat, et quia aliqua synodo habita hoc audacter arripuerat, ut Kalendionem Antiochene sedis episcopum contra rationem deponeret, et hereticum Petrum quem ipse dudum damnauerat, absque notitia sedis apostolice rursus admiserat, Basilisco imperatore heretico in hac facinorosa presumptione consentiente. Pro qua presumptiua potestate idem papa Gelasius ad Anastasium imperatorem mirabilem dixerit epistolam, ut indigne usurpata potestas  reprimeretur, et sancte Romane Ecclesie singulare priuilegium totius principatus illibate conseruaretur . Hec autem epistola ita incipit: »Famuli uestre pietatis, filii mei, Faustus magister et Ireneus, atque eorum comites publica legatione fungentes, ad Urbem reuersi, clementiam uestram quesisse dixerunt; cur ad uos mee salutationis scripta non miserim, et cetera usque ad finem.« Item Gelasius reddidit rationes egregie descriptas , Acacium a sede apostolica competenter fuisse damnatum, que rationes tale habent exordium: »ualde mirati sumus, quod uestra dilectio quasi nouam et ueluti difficilem questionem, et adhuc  tanquam inauditum quidpiam nosse desiderans, et reliqua usque ad finem.« Rursus papa Gelasius de eadem re reddidit rationem ad episcopos Orientis, eosque admodum reprehendit, quare talibus presumptionibus non repugnauerint. Huius itaque rationis initium tale est : »Quid ergo isti prudentes uiri et argutis mentibus totius religionis interna rimantes, in Orientis partibus constituti, etc., usque ad finem sermonis.« Igitur quicunque hec omnia per ordinem relegerit, apostolica sedes quanta dignitate cunctis per orbem Ecclesiis prepolleat, et potestate sit eminentior, perspicue ad plenum cognoscere poterit.



CAP. CXCuI.

 Item, Commonitorium sancti Gelasii per Faustum magistrum legationis officio fungentem Constantinopoli directum , quod sic incipit: »Ego quoque mente percepi Grecos in sua obstinatione mansuros, ne cui uelut insperatum uideri potest, quod est in ante precognitum,« etc., usque ad finem.



CAP. CXCuII.

In hoc commonitorio inter cetera sic dicit: »Quod si dicunt: Imperator hoc fecit, hoc ipsum quibus canonibus, quibus regulis est preceptum? Cur huic tam prauo facto consensit Acacius, cum auctoritas diuina dicat: Non solum qui faciunt praua reos, sed et qui consentiunt facientibus?  Quibus canonibus, quibus regulis Kalendion exclusus est, uel  primi urbium diuersarum catholici sacerdotes? Qua traditione maiorum apstolicam sedem in iudicium uocant? An secunde sedis antistites et tertie, ceterique bene sibi conscii sacerdotes depelli debuerunt, et qui exstitit religionis inimicus, depelli non debuit? uideant ergo si alios habent canones quibus suas ineptias exsequantur. Ceterum isti qui sacri, qui ecclesiastici, qui legitimi celebrantur, non solum sedem apostolicam ad iudicium uocare non possunt: et Constantinopolitane episcopus ciuitatis, que utique per canones inter sedes nullum nomen accepit, in communionem recidens perfidorum, non debuit submoueri? An qui homini mentitus dicitur imperatori, et qui imperatorem lesisse perhibentur, depelli debuerunt, et in Deum qui summus et uerus est imperator,  Acacium delinquentem, sinceramque communionem diuini sacramenti studentem miscere cum perfidis, secundum synodum qua hec est damnata perfidia non oportebat excludi? Sed, uelint nolint, ipsius iudicio antiqua canonum constituta firmantur: sed religiosi uiri atque perfecti secundum canones concessam sedi apostolice potestatem nimirum conantur eripere, et sibimet eam contra canones usurpare contendunt.«



CAP. CXCuIII.

Item in epistola ad Anastasium imperatorem , inter cetera sic dicit: »Apostolice uero sedis auctoritas, quod cunctis seculis Christianis Ecclesie  prelata sit uniuerse, et canonum serie paternorum, et multiplici traditione firmatur,« etc. usque ad, putas interesse.



CAP. CXCIX.

Item in redditis rationibus inter cetera sic dicit : »Nec plane tacemus quod cuncta per mundum nouit Ecclesia; quoniam quorumlibet sententiis ligatum pontificem sedes beati Petri apostoli ius habeat resolui, ut pote que de omni Ecclesia fas habeat iudicandi, neque cuiquam de eius liceat iudicare iudicio. Siquidem ad illam de qualibet mundi parte canones appellari uoluerint, ab illa autem nemo sit appellare permissus. Quapropter satis constat Acacium nullam habuisse pontificum sententiam sedis apostolice, sine ulla eius notione soluendi:  qua certe synodo hoc ille presumpsit, quod nec sic absque apostolica sede fas quidem haberet efficere? Cuius sedis episcopus? Cuius est metropolitane ciuitatis antistes? nonne parochie Heraclensis ecclesie? Si illi certe licuit sine synodo sententiam apostolice sedis abrumpere, nulla eius consultatione quesita, itane uero non licuit prime sedi Chalcedonensis synodi constituta, sicut decuit, exsequenti, huiusmodi preuaricatorem sua auctoritate detrudere? Sed nec illa preterimus, quod apostolica sedes frequenter, ut dictum est, more maiorum, etiam sine ulla synodo precedente, ius habuit exsoluendi quod synodus iniqua damnauerat, et damnandi nulla existente synodo quos oportuit, habuerit facultatem. Sancte memorie quippe Athanasium  synodus Orientalis addixerat, quem tamen exceptum sedes apostolica, quia damnationi Grecorum non consensit, absoluit, sancte memorie nichilominus Ioannem Constantinopolitanum synodus etiam catholicorum presulum certe damnauerat, quem simili modo sedes apostolica etiam sola, quia non consensit, absoluit. Itemque sanctum Flauianum pontificum Grecorum congregatione damnatum, pari tenore, quoniam sola sedes apostolica non consensit, absoluit, potiusque qui illic receptus fuerat Dioscorum secunde sedis presulem sua auctoritate damnauit, et impie synodo non consentiendo sola submouit, et ut synodus Chalcedonensis fieret, sola decreuit . Quod si quis hec ab apostolica sede uel secundum synodum acta reprehendit, preter quod prisca rerum probatione conuincitur, interim multo magis Acacio non licuisse fatebitur.«



CAP. CC.

Item idem Gelasius in eisdem post pauca: »Risimus autem quod prerogatiuam uolunt Acacio comparari, quia episcopus fuerit regie ciuitatis. Nunquid apud  Mediolanum, apud Rauennam, apud Sirmium, apud Triberos, multis temporibus non constitit imperator. Nunquid nam harum urbium sacerdotes ultra mensuram sibimet antiquitus deputatam, quidpiam suis dignitatibus usurparunt?«



CAP. CCI.

Item idem post pauca: »Si certe de dignitate agitur ciuitatum, secunde sedis et tertie maior est dignitas sacerdotum, quam eius ciuitatis, que non solum inter sedes minime numeratur, sed nec inter metropolitanorum iura censetur. Nam quod dicitis regie ciuitatis, alia potestas est regni secularis, alia ecclesiasticarum distributio dignitatum. Sicut enim quamuis parua ciuitas prerogatiuam presentis regni  non minuit, sic imperialis presentia mensuram dispensationis religiose non mutat. Sit clara urbs illa potestate presentis imperii, et religio sub eodem tunc firma, tunc libera, tunc prouecta consistit, si potius hoc presente propriam teneat sine ulla perturbatione mensuram.«



CAP. CCII.

Item idem in fine rationum: »Sicut per unum scribentem eorum omnium uulgata transgressio est, qui in eadem perfidie reciderant actione: sic in uno eodemque qui pro omnibus scripserat, uel scribendo omnium prodiderat uoluntates, transgressione punita cunctorum. Que ad instructionem uestre dilectionis satis abundeque sufficere iudicamus, quamuis eadem latius, si Dominus concesserit facultatem,  studeamus exponere [a 1Kb] ; quatenus et fidelium quisque cognoscat, nichil apostolicam sedem, quod absit, prepropere censuisse. [b 1Kb] Que tamen sententia in Acacium destinata, et si nomine tantummodo presulis apostolici, cuius erat utique potestatis legitime, probatur esse deprompta, precipue cum secretim dirigenda uideretur, nec custodiis ubique pretentis [c 1Kb] dispositio salutaris, quibuslibet difficultatibus impedita necessarium habere non posset effectum; tamen quia orthodoxis ubique deiectis, et hereticis tantummodo eorumque consortibus iam relictis in Oriente, catholici pontifices aut residui omnino non essent, aut nullam gererent libertatem, plurimorum in Italia catholicorum congregatio sacerdotum, rationabiliter cognouit in Acacium fuisse  prolatam: que congregatio facta pontificum non contra Chalcedonensem, non tanquam noua synodus contra ueterem primamque conuenit; sed potius secundum tenorem ueteris constituti particeps apostolice exsecutionis effecta est; ut satis appareat Ecclesiam catholicam, sedemque apostolicam, quia alibi iam omnino non posset, ubi potuit et cum quibus potuit, nichil penitus omisisse, quod ad fraternum pertineret pro intemerata fide et sincera communione tractatum.«



CAP. CCIII.


Item in epistola Leonis pape ad Martianum Augustum , que est per Lycinum episcopum et Basilium diaconum directa, de ambitu Anatolii episcopi Constantinopolitani, inter cetera sic legitur: »Sciens gloriosam clementiam uestram ecclesiastice studere concordie, et his que pacifice congruunt unitati, piissimum prestare consensum, precor, et sedula suggestione uos obsecro, ut ausus improbos, unitati Christiane pacique contrarios, ab omni pietatis uestre abdicetis assensu, et fratris mei Anatolii nocituram ipsi, si perstiterit, cupiditatem salubriter comprimatis; ne ea que uestre glorie atque temporibus inimica sunt cupiens, maior suis uelit esse prioribus;  liberumque illi sit quantis potuerit splendere uirtutibus, quarum non aliter particeps erit, nisi caritate magis uoluerit ornari, quam ambitione distendi. Hanc autem improbi desiderii conceptionem, nunquam quidem debuit intra cordis sui percipere secretum.



CAP. CCIu.

Item Leo papa in eadem epistola: »Agite quod et Christiane est probitatis et regie, ut predictus episcopus pareat Patribus, consulat paci, neque sibi estimet licuisse, quod Antiochene Ecclesie sine ullo exemplo, contra statuta canonum, episcopos ordinare presumpsit, quod nos amore reparande fidei et pacis studio retractare cessauimus. Abstineat ergo  ab ecclesiasticarum iniuria regularum, et illicitos declinet excessus, ne se ab uniuersali Ecclesia, dum inimica paci tentat, abscidat. Quem opto magis irreprehensibiliter agentem diligere, quam in hac presumptione, que illum ab omnibus separare poterit, perdurare.«



CAP. CCu.

Item Leo papa ad Anatolium episcopum inter cetera in alia epistola  scribit: »Post illa itaque ordinationis tue non inculpata principia, post consecrationem Antiocheni episcopi quam tibimet contra canonicam regulam uindicasti, doleo in hoc dilectionem tuam esse progressam, ut sacratissimas Nicenorum canonum constitutiones conareris infringere, tanquam opportune se  tibi hoc tempus obtulerit, quo secundi honoris priuilegium sedes Alexandrina perdiderit, et Antiochena Ecclesia proprietatem tertie dignitatis amiserit, ut his locis iuri tuo subditis, omnes metropolitani episcopi proprio honore priuentur. Quibus inauditis et nunquam ante tentatis ita preueniris excessibus, ut sanctam synodum ad exstinguendam solum heresim, et ad confirmationem fidei catholice studio Christianissimi principis congregatam, in occasionem ambitus trahas, et ut conniuentiam suam tibi dedat impellas; tanquam refutari nequeat, quod illicite uoluerit multitudo, et illa Nicenorum canonum  per sanctum uere Spiritum ordinata conditio, in aliqua cuiquam sit parte solubilis. Et nulla sibimet de multiplicatione congregationis synodalia concilia blandiantur, neque trecentis illis decem atque octo episcopis quantumlibet copiosior numerus sacerdotum, uel comparare se audeat, uel preferre, cum tanto diuinitus priuilegio Nicena sit synodus consecrata, ut siue per pauciores, siue per plures ecclesiastica iudicia celebrentur, omni penitus auctoritate sit uacuum, quidquid ab illorum fuerit constitutione diuersum. Nimis ergo hec improba, nimis praua sunt, que sacratissimis canonibus inueniuntur esse contraria.«



CAP. CCuI.

Item Leo papa in eadem epistola post pauca: »Fateor  enim ista me dilectione uniuerse fraternitatis obstringi, ut nemini prorsus in his que contra se posuit, assentiam,« etc., usque ad uniuersalis Ecclesie pace priuabis.



CAP. CCuII.

Item in concilio Chalcedonensi commemoratur sic auctoritas prime sedis: » [a 1Kb] Nos ergo Scripturarum diuinarum attestationem euidentius manifestantes, propter hos qui substantie secretum euertere insectebantur, dicentes, hominem sine diuinitate fuisse creatum, ex uenerabili uirgine Maria impudenter et uulgariter, contra uenerabilis quondam episcopi Cyrilli Alexandrine Ecclesie litteras, et totius Orientis congrua scripta aduersus Nestorii amentiam, in  quibus manifesta expressio certi atque salutaris Symboli desiderantibus, epistolamque archiepiscopi Leonis prime sedis, que destinata et directa uidebatur ad uenerabilem sancte memorie Flauianum, ad intercipiendam Eutychis malignitatem; quamuis sancti Petri confessione nobis concordante, et una atque similis pagina uisa est, aduersus obtrectantium audaciam euidenter edocere conuenit integritatem fidei credentibus.«



CAP. CCuIII.

Leo Papa in epistola quam sancte synodo apud Chalcedonem direxit, inter cetera sic scribit : »Fratres karissimi, de custodiendis quoque sanctorum Patrum statutis, que synodi Nicene inuiolabilibus sunt  fixa decretis, obseruantiam uestre sanctitatis admoneo, ut iura Ecclesiarum sicut ab illis trecentis octodecim Patribus diuinitus inspiratis sunt ordinata permaneant, nichil alienum improbus ambitus concupiscat, nec per alterius imminutionem suum aliquis querat augmentum. Quantumlibet enim exortis assentationibus se instruat uanitatis elatio, et appetitus suos conciliorum estimet nomine roborandos, infirmum atque irritum erit, quidquid a predictorum Patrum canonibus discreparit.«



CAP. CCIX.


Gregorius Ioanni, episcopo Syracusano : »ueniens quidam de Sicilia dixit mihi quod aliqui amici eius, uel Greci, uel Latini, nescio, quasi sub zelo sancte Romane Ecclesie de meis disputationibus murmurarent dicentes: Quomodo Ecclesiam Constantinopolitanam disponit comprimere, qui eius consuetudines per omnia sequimur? Cui cum dicerem: Quas sequimur? respondit: Quia Alleluia dici ad Missas extra Pentecostes tempora fecistis, quia subdiaconos spoliatos procedere, quia Kyrie eleison dici, quia orationem Dominicam mox post Canonem dici statuistis. Cui ego respondi: Quia in nullo eorum aliam Ecclesiam secuti sumus.  Nam ut alleluia hic diceretur, de Hierosolymorum Ecclesia ex beati Hieronymi traditione, tempore beate memorie Damasi pape traditur tractum. Et ideo magis in hac re illam consuetudinem amputauimus, que hic a Grecis fuerat tradita. Subdiaconos autem spoliatos ut procedere facerem, antiqua consuetudo Ecclesie fuit. Sed quod placuit cuidam nostro pontifici, nescio cui, eos uestitos procedere precepit. Nam uestre Ecclesie nunquid traditionem a Grecis acceperunt? Unde habent ergo hodie, ut subdiaconi in tunicis procedant, nisi quia hoc a matre sua Romana Ecclesia perceperunt. Kyrie eleison autem nos neque dicimus sicut a Grecis dicitur, quia in Grecis omnes simul dicunt, apud nos autem a clericis dicitur, a populo respondetur, et totidem uicibus etiam  Christe eleison dicitur, quod apud Grecos nullo modo dicitur. In quotidianis autem Missis alia que dici solent tacemus: tantummodo Kyrie eleison et Christe eleison dicimus, ut in his deprecationis uocibus paulo diutius occupemur. Orationem uero Dominicam idcirco mox post precem dicimus, quia mos apostolorum fuit, ut ad ipsam solummodo orationem oblationis hostiam consecrarent. Et ualde mihi inconueniens uisum est, ut precem quam scholasticus composuerat super oblationem diceremus, et ipsam traditionem quam Redemptor noster composuit, super eius corpus et sanguinem non diceremus. Sed et Dominica oratio apud Grecos ab omni populo dicitur, apud nos uero a solo sacerdote. In quo ergo Grecorum consuetudines secuti sumus, qui aut ueteres  nostras reparauimus, aut nouas et utiles constituimus; in quibus tamen alios non probamur imitari? Ergo uestra caritas cum occasio dederit, ut ad Catanensem ciuitatem pergat, uel in Syracusana Ecclesia, eos quos credit aut intelligit quia de hac re murmurare potuerunt, facta collocutione doceat, et quasi alia occasione eos instruere non desistat. Nam de Constantinopolitana Ecclesia quod dicunt, quis eam dubitet sedi apostolice esse subiectam? Quod et piissimus domnus imperator, et frater noster eiusdem ciuitatis episcopus assidue profitetur. Tamen si quid boni uel ipsa uel altera Ecclesia habet, ego et minores meos quos ab illicitis prohibeo, in bono imitari paratus sum. Stultus est enim qui in eo se  primum existimat, ut bona que uiderit discere contemnat.

»De priuilegio principatus apostolice sedis pauca ex multis et diuersis auctoritatibus Canonum et Romanorum pontificum collecta sunt, in quo omnia concilia sanctorum Patrum unanimiter concordare uidentur, nec in aliquo aberrare dignoscuntur. Postquam enim Constantinus imperator monarchiam mundani seculi tenens, Dei inspirante clementia Christianitatis suscepit signaculum, et pro Dei amore et principis apostolorum honore sua sponte thronum Romane urbis reliquit, dicens non esse competendum duos imperatores in una ciuitate simul tractare commune imperium, cum alter foret terre, alter Ecclesie princeps, tandem ut cunctis legentibus liquet  Byzantium adiit, ubi ex suo nomine Constantinopolim construens, regiam sedem fecit. Proficiscens uero, Romanam ditionem apostolice sedi subiugauit, necnon etiam maximam partem diuersarum prouinciarum eidem subiecit. Denique subrogata potestate, et solemniter regia auctoritate Romano pontifici contradita, loco cessit, et ob capessendum celeste imperium Deo, sanctoque Petro honorem regni in posterum ampliandum reliquit. Itaque singulare priuilegium et mirabile testamentum toto tunc orbe uulgatum apostolice sedi conscribi iussit, eidemque obsequendum diuersa regnorum predia perpetualiter delegauit, sacrasque leges in diuersis ordinibus et cultibus, ac ecclesiasticorum indumentorum ornatibus innumerabilia superaddens donaria, nobilissime  ac splendide augmentauit, in quibus etiam inter alia specialiter continere uoluit, ut apicem omnis principatus Romanus papa super omnem Ecclesiam eiusque pontifices perenniter uelut iure regio retineret. Hec et alia quam plurima, et ad computandum copiosissima, in eodem releguntur priuilegio, cuius exemplaribus Ecclesiarum in Gallia consistentium armaria ex integro potiuntur.

»Ista cum ita sint, oppido mirandum quare Constantinopolitani presules ab initio non sua usurpare audeant, presertim cum in nullo conciliorum eadem urbs inter principales connumeretur sedes, Constantinopolitano excepto, cui regius eiusdem ciuitatis semper arrisit fauor. Repugnante ergo totius equitatis ratione, huic stolide presumptioni uires tantum  conanti latenter innuens, consentanea regum uoluntas indebite subministrat, ex quo inibi imperium statuit habere caput. Plerique siquidem hoc fastigium apostolice dignitati debitum Constantinopolitani appetentes, toties ignominiose cum dedecore sunt deuicti, quoties tumore extollentie inflati id agere adorsi. Nam relegatur epistola beati Gregorii pape ad Ioannem Constantinopolitanum antistitem , pro satis irridendo ambitu, qui se in synodo ubi ipse presidebat uniuersalem papam appellari et conscribi fecit, ibique qui legerit clarius perspicere poterit, cum quanta seueritate eum apostolica auctoritas proteruum comprobans in tantum condemnauerit, ut eumdem apostate  angelo equiparans infeliciter compararet, qui per superbiam latera distendens: sic fetido eructauit anhelitu: In celum conscendam: super astra celi exaltabo solium meum; sedebo in monte testamenti in lateribus Aquilonis, ascendam super altitudinem nubium, similis ero Altissimo . Cuius etiam tumor per omnem epistolam honestissime texitur, et nisi ab illicitis resipisceret, eumdem damnationi submittere promittit. Proinde etiam Constantine Auguste epistolam dirigit, ut in talibus tam ipsa quam imperator nunquam assensum prebeant, ne forte aliquis infidorum beati Petri priuilegia infringere quoquomodo pertentet . Si harum plenitudo epistolarum reuoluatur, melius sollicite  addiscentes satis abundeque perdocere quibit. Etenim in descriptionibus Romanorum pontificum, hec eadem presumptio crebrius ac districtius cercita reperitur.

»Igitur quod Ignatius, Constantinopolitane sedis episcopus, nuper apostolicam sedem iuxta statuta Patrum canonice reclamans, indigne dicitur damnatus; et Photius neophytus in loco eius contra regulam ecclesiasticam constitutus, non episcopus dicendus, sed potius inuasor, a coniugio illico solutus et tonsoratus, quantum a ratione aberrat, aperte cognoscere ualet, qui synodalium definitionum inscitia caret. Pro simili inuasione olim miserabilis dispendii exitium passa est Romana Ecclesia, ueluti sub temporibus uigilii pontificis contigit, qui Siluerii uenerabilis  pape sedem ipso adhuc uiuente et exsilio deportato turpissime ui arripuit; necnon etiam sub beato Stephano papa, a sancto Petro nonagesimo sexto euenit, quando dux quidam uocabulo Toto fratrem suum Constantinum subito tonsorari fecit, et alia die contra statuta canonum idem in diaconum consecratus, et proximiori Dominica non digne pontifex acclamatus, sed potius inuasor apostolice sedis iudicandus, Romanam Ecclesiam discordie cladibus et cruentis homicidiis fedauit: qui ob tante cupiditatis uoraginem ad hoc usque peruenit, ut ex sede arrepta turpissime deiiceretur, et carcere reclusus, tandem a filiis nequitie oculorum lumine priuaretur. Ista itaque cum natio Grecorum cognouerit, aut forte si non ante, uel nunc discere poterit, instantius stupendum,  cur neophytum extemplo uxoria copula solutum sine aliquo interuallo et probatione temporum in sedem falso damnati Ignatii subrogauerit. uix a muliebri amplexu auulsus, et a pollutione corporea necdum perfecte mundatus, etiam in pontificem totius munditie erigitur et ueneratur sublimatus. His et aliis tempestatum procellis sancta centupliciter concussa Ecclesia horret tam nefandissima, non solum opere perfecta, uerum etiam uoto peragendi cogitatu concepta. Hec de priuilegio apostolici primatus breuiter perstricta sufficiant.«



CAP. CCX.

De hoc autem quod queritur quare apud Romam  plerumque diaconus quodam saltu non percepta presbyterali benedictione in episcopum subito consecretur, dicendum simplicitatis affectu, quia deperit rationalis responsio huiuscemodi astipulationibus subnixa, cum illa que ignorat depromere sermo ueridicus pudice refugiat, maxime si in propatulo lingua distendatur eloquio, et nequaquam sustentari possit sanctarum Scripturarum auxilio. uultu tamen suppresso sub arbitrio intellectus uerecunde cedendum, quo forte illi qui istiusce ordinationi assentiunt, hoc intelligi uelint, quia qui benedictione pontificali perfungitur, reliquarum benedictionum honore decoretur, siue quia in consecratione corporis Christi et sanguinis officium presulis ac presbyteri mystice uniatur. Sicut enim in terrarum rege diuerse  dignitates ascribuntur: nam imperatores ex consulibus creati, propter regale commercium quondam non omittebant, nec mutabant consulis et patricii nomen: ita credi potest quod in sublimitate maioris pontificis consistat etiam honor minoris sacerdotis. Forsitan autem illi qui de diacono ordinant episcopum, pretermissa benedictione presbyterali, assertioni B. Hieronymi in epistola loquentis ad Titum ex parte concredere uidentur, qui officium presbyteri in aliquo comparticipari affirmat ministerio episcopali. Sed ne forte aliquantula in nobis excitetur motio maiorum dominorum, nostram omittentes in huius negotii quantitate definitionem, ipsius sancti Hieronymi uerba sine nostrorum intermistione uerborum fideliter ponamus  . Sunt enim talia in supradicta epistola, ubi hanc eleganter exponit sententiam: Et constituas per ciuitates presbyteros, sicut ego tibi disposui. Audiant episcopi qui habent constituendi presbyteros per urbes singulas potestatem, sub quali lege ecclesiastice constitutionis ordo teneatur, nec putent Apostoli uerba esse, sed Christi qui ad discipulos ait: Qui uos spernit, me spernit. Qui autem me spernit, spernit eum qui me misit. Sic et qui uos audit, me audit. Qui autem me audit, audit eum qui me misit . Ex quo manifestum est eos qui Apostoli lege contempta, ecclesiasticum gradum non merito uoluerint alicui deferre, sed gratia contra Christum facere, qui qualis in Ecclesia presbyter constituendus  sit per apostolum suum in sequentibus exsecutus est. Moyses amicus Dei, cui facie ad faciem Deus locutus est, potuit utique successores principatus filios suos facere, et posteris propriam relinquere dignitatem; sed extraneus de alia tribu eligitur iehsu, ut sciremus principatum in populos non sanguini deferendum esse, sed uite. At nunc cernimus plurimos honorem beneficium facere, ut non querant eos qui possunt Ecclesie plus prodesse et Ecclesie erigere columnas; sed quos uel ipsi amant, uel quorum sunt obsequiis deliniti, uel pro quibus maiorum quispiam rogauerit, et ut deteriora taceam, qui ut clerici fierent, muneribus impetrarunt. Diligenter Apostoli attendamus uerba dicentis: Ut constituas  per ciuitates presbyteros, sicut ego tibi disposui . Qui qualis presbyter debeat ordinari, in consequentibus disserens, hoc est: Si quis est sine crimine, unius uxoris uir, etc. Postea intulit: Oportet enim episcopum sine crimine esse, tanquam Dei dispensatorem . Idem est ergo presbyter qui episcopus, et antequam diaboli instinctu studia in religione fierent, et diceretur in populis: Ego sum Pauli, ego Apollo, ego autem Cephe , communi presbyterorum consilio Ecclesie gubernabantur. Postquam uero unusquisque eos quos baptizauerat putabat suos, non Christi, in toto orbe decretum est, ut unus de presbyteris electus superponeretur ceteris, ad quem omnis cura Ecclesie pertineret, et schismatum semina tollerentur. Putat  aliquis non Scripturarum, sed nostram esse sententiam, episcopum et presbyterum unum esse, et aliud etatis, aliud esse nomen officii? Relegat Apostoli ad Philippenses uerba dicentis: Paulus et Timotheus serui Christi Iesu, omnibus sanctis in Christo Iesu qui sunt Philippis cum episcopis et diaconis, gratia uobis et pax, et reliqua . Philippi una est urbs Macedonie, et certe in una ciuitate plures, ut nuncupantur episcopi esse non poterant. Sed quia eosdem episcopos illo in tempore quos presbyteros appellabant, propterea indifferenter de episcopis quasi presbyteris est locutus. Adhuc alicui hoc uideatur ambiguum, nisi altero testimonio comprobetur. In Actibus apostolorum scriptum est , quod cum uenisset apostolus Paulus Miletum, miserit Ephesum,  et uocauerit presbyteros eiusdem Ecclesie, quibus postea inter cetera sit locutus: Attendite uobis, et omni gregi, in quo uos Spiritus sanctus posuit episcopos pascere Ecclesiam Dei, quam acquisiuit sanguine suo . Et hic diligentius obseruate, quomodo unius ciuitatis Ephesi presbyteros  uocans, postea eosdem episcopos dixerit. Si quis uult recipere epistolam, que sub nomine Pauli ad Hebreos scripta est, et ibi equaliter inter plures Ecclesie cura diuiditur. Siquidem ad plebem scribit: Parete principibus uestris et subiecti estote: ipsi enim sunt qui uigilant pro animabus uestris, quasi rationem reddentes, et ne suspirantes hoc faciant: siquidem hoc utile uobis est . Et Petrus qui ex fidei firmitate accepit nomen, in epistola sua loquitur dicens: Presbyteros ergo in uobis obsecro, compresbyter, et testis Christi passionum, qui et eius glorie, que in futurum reuelanda est, socius sum: pascite eum qui in uobis est gregem Domini, non quasi cum necessitate, sed uoluntarie . Hec propterea, ut ostenderemus apud ueteres eosdem fuisse presbyteros  quos episcopos; paulatim uero ut dissensionum plantaria euellerentur, ad unum omnem sollicitudinem esse delatam. Sicut ergo presbyteri sciunt se ex Ecclesie consuetudine ei qui sibi prepositus fuerit esse subiectos; ita episcopi nouerint se magis consuetudine quam dispositionis Dominice ueritate presbyteris esse maiores, et in commune debere Ecclesiam regere, imitantes Moysen, qui cum haberet in potestate solus preesse populo Isrel, septuaginta elegit cum quibus populum iudicaret. uideamus igitur qualis presbyter siue episcopus ordinandus sit. Si quis est sine crimine, unius uxoris uir, filios habens fideles; non in accusatione luxurie, aut non subditos. Oportet enim episcopum sine crimine esse, tanquam Dei dispensatorem, et reliqua .

 Si autem controuersie fortuna iste alicui displicuerint, non supercilium tumoris Christi imputetur uernaculis, quia non euidentior in prefata propositione potuit inueniri responsio rationalis, que uidelicet prestantior esset auctoritate docentis.




ANNO DOMINI DCCLXXI.
HERARDUS TURONENSIS ARCHIEPISCOPUS.





NOTITIA HISTORICA EX GALL. CHRIST.

 HERARDUS designatur archiepiscopus sub anno 855, uti asseritur in breuiario capitulorum que in synodo ab omnibus ipsius parecie sacerdotibus et clericis tenenda ordinauit. De his mentio habetur in chronicis uindocinensi et Malleacensi, quod serius ordinationem Herardi assignat sub an. 858. Constituitur concilio apud Saponarias iudex in libello proclamationis Caroli regis aduersus uenilonem, Senonensem archiepiscopum, an. 859; cui commonitorium dirigit, subscriptusque habetur in Tuciacensi  an. 862, et Suessionensi III, an. 866. Quo loco in epistola synodica episcoporum ad Nicolaum summum pontificem memorantur Brittonum in prouincia Turonica excursiones: »uestram, siquidem non latere beatitudinis excellentiam nouimus, diecesim Turonicam austeritate Brittonum, diutino a sua metropoli diuulsam penitusque discissam: ita ut, sicut idem Turonicus metropolitanus Herardus, pariterque Namneticus Actardus frequenti indagine, necnon etiam in premissa Suessionica synodo euidenti atque multiplici  stylo, pariter et sermone nobis intimauere, iam uicenus et eo licet paululum adsit annus, quo tyrannica feritate resumpta, nec comprouincialia cum Turonico metropolitano celebrent concilia, nec in episcoporum consecrationibus, ad eumdem quidquam respiciant, illi quoque sedi nullo pacto se subdant. Interfuit Trecassino concilio an. 867, et conuentui presulum Rhemensis prouincie Hincmaro metropolitano, pro examine uuiliberti, Turonici pagi indigene, ordinandi episcopi Catalaunensis: ad eum uero dirigitur epistola Nicolai pape, et cap. 10, Notum sit, quest. 1. Littera Hincmari apud Flodoardum lib. III, cap. 20, et epist. 118 Lupi Ferrariensis. Nominatur et in tabulis fundationis abbatie S. Saluatoris de uillalupe; ratamque habet donationem factam an. 862 fratribus ecclesie S. Martini Turonensis,  per Carolum piissimum regem, de uilla Lirado, ad quam declinationis confugium facerent, si eorum fraternitatem paganorum incursus peruaderent, ut habet tabularium S. Martini. Interim cum Nomenoius, dux Britannorum, qui e quatuor episcopatibus Britannie septem fecit, tribus nouis constitutis, in preiudicium Turonensis archiepiscopi, sedem Dolis esse iussisset, et episcopi prouincie Aremorice, a Turonensis metropolitani sui iurisdictione se subduxissent, obstitere Franci ac pontifices, Nicolaus in primis, qui ad Salomonem regem scribens circa an. 866, ep. 56, nullam ad hec tempora exstitisse memoriam obseruat, Brittones in sua regione ullam habuisse metropolim; sed discidium sub Innocentii III pontificatu dirimitur, ut obseruat Sirmundus notis ad Caroli Calui Capitula.





CAPITULA HERARDI, ARCHIEPISCOPI TURONENSIS, Collecta ex Capitularibus regum Francorum.

Capitula excerpta ex corpore sanctorum Canonum pernecessaria ab Herardo, sancte Turonice sedis archiepiscopo nutu diuino, in sancta ipsius synodo tenenda memoriter ab omnibus ipsius parecie sacerdotibus et clericis omnibusque uolentibus.

 In nomine Dei solius. Ego, Herardus, immerito Turonensium pontifex, anno incarnationis Dominice 858, ordinationis quoque nostre III, indictione uI, cernens Ecclesiam mihi commissam partim negligentia, torpore uel desidia, partim presidentium [f. precedentium] incuria sacerdotum atque ignauia, uariis et innumeris cladibus affici, excidiis concuti, et, quod dictu actuque grauius fore comperimus, diuersis animarum laqueis ac quotidianis erroribus deperire, instinctu, ut credimus, miserationis superne, perpaucula eaque admodum necessaria sacrarum admonitionum collecta capitula, sacerdotum totius nobis credite parecie generali in urbe sedis nostre coadunata XuII Kalend. Iunii synodo, publice recitari; et ut ad omnium presentium notitiam et  intelligentiam peruenire ualerent, coram cunctis perlegi fecimus et reuolui. Et quoniam auctoritas sacra canonum nulli sacerdotum canones ignorare permittit, ne quemquam in reliquo nobis commissorum huius ordinis expertem nouerimus canonum, decreuimus pariterque iniunximus excerpta per nostri laboris studium hec modica succinctaque capitula unumquemque habere in posterum.

[a 1Kb] CAP. I.  Ut in synodo prius generales cause, que ad normam totius Ecclesie pertinent, finiantur, postea speciales uentilentur.

II.  De die Dominica, ut a uespera usque ad uesperam celebretur; et ut seruilia opera, et uerba  turpia, atque mercata, causarum audientie, conuentusque publici, absque ecclesiasticis prohibeantur.

III.  De ignotis angelorum aliorumque sanctorum nominibus, ut non recitentur. Et de maleficis, incantatoribus, diuinis, sortilegis, somniariis, tempestuariis, et breuibus pro frigoribus, et de mulieribus ueneficis, et que diuersa fingunt portenta, ut prohibeantur et publica penitentia multentur.

Iu.  Ut clerici per tempora constituta ad ordinationem gradatim ueniant, et non confuse; et ut fides et uita eorum, libertas et tempora inquirantur.

 u.  De usuris omnibus fidelibus prohibendis, clericis ac laicis. Et de mensuris et ponderibus, ut iuste et equales habeantur.

uI.  Ut nec clerici nec monachi ad secularia negotia transeant.

uII.  Ut si clerici aut monachi inter se habent negotia, apud episcopum finiantur, et non apud seculares. Sin alias, excommunicentur.

uIII.  Ut nullus laicorum quemquam clericorum absque permissu episcopi compellat ad causas ire ad publicum. Et qui fecerit, donec corrigat, ab Ecclesie societate pellatur.

IX.  Ut fides predicetur omnibus fidelibus a presbyteris, incarnatio,  passio, resurrectio, et ascensio, Spiritus sancti datio, peccatorumque remissio, que fit in eodem Spiritu et in aqua baptismatis in gremio sancte matris Ecclesie. Et uitia, maximeque criminalia, uetentur, uirtutesque doceantur.

X.  De ieiuniis quatuor Temporum et aliis pro diuersis necessitatibus constitutis, ut non soluantur, nisi certis infirmantibus.

XI.  De his qui irrationabiliter peccant, aut cum consanguineis, ut acrius iudicentur, quatenus huiusmodi uitia abscidantur.

XII.  De periuriis, sacrilegiis et ebrietatibus prohibendis. Et ut testes ieiuni iurent, ac prius de periurio moneantur. Ut nullus infra annos quatuordecim testis suscipiatur.  Et quod semel periurati ad testimonium non recipiantur.

XIII.  De honore et adiutorio parentibus exhibendo.

XIu.  Ut incesta omnia, iuxta modum culpe, absque exceptione persone, a presbyteris iudicentur. Et ut tempore opportuno publica crimina ad notitiam episcopi deducantur; maximeque in die magno Cene reconciliandi, uel adhuc suspendendi, per proprium presbyterum, uel per legatum ipsius, eumdem presbyterum cui causa ipsius criminis bene habeatur cognita, ad presentiam episcopi deferantur; ne anima fratris, negligentia uel otio sacerdotis, absque reconciliatione eius periculo pereat.

 Xu.  Ut uaniloquia omnisque tumultus in Ecclesia caueantur. Et ante missam completam non exeant, et uerbum Dei intente audiant.

XuI.  De Oratione Dominica et Symbolo, ut memoriter omnes teneant; et Gloria Patri, ac Sanctus, atque Credulitas et Kyrie eleison a cunctis reuerenter canantur. Psalmi similiter distincte a clericis. Et ut secreta presbyteri non inchent antequam Sanctus finiatur, sed cum populo Sanctus cantent.

XuII.  Ut scholas presbyteri pro posse habeant et libros emendatos.

XuIII.  Ut hospitalitatem ante omnia diligant; et ut uiduarum,  peregrinorum, orphanorum, atque infirmorum curam et sollicitudinem habeant.

XIX.  Ut conuersationem feminarum earumque accessum et administrationem detestentur. Sin alias, uelut contemptores canonum ab ordine deponantur. Et quibus ministrare necessaria decernunt, longe eis domos preuideant, in quibus non per se, sed per ministros, subsidia porrigant.

XX.  De uasis et uestimentis ecclesiasticis pro pignoribus absque licentia episcopi non dandis, et datis non recipiendis.

XXI.  Ut in infirmitate positi absque dilatione reconcilientur, et uiaticum  uiuentes accipiant, et benedictione sacrati olei non careant.

XXII.  Ut pro chrismate annis singulis de omni ministerio duo presbyteri ueniant, ut si unus infirmatur, alter sufficiat. Et ut pariter sacra officia eiusdem diei persoluant. Et ut chrisma pro subuertendis iudiciis nemini detur, et sub sigillo custodiant.

XXIII.  Ut nulla femina ueletur sine licentia episcopi. Et ut ante triginta dies non ueletur, et hoc cum consilio parentum ac uicinorum.

XXIu.  De mulieribus ac laicis, ut ad altaria non accedant, et ut sacramenta et panes sanctorum, exceptis que offerunt,  non tangant.

XXu.  Ne leuiter aut passim quisquam excommunicetur. Et nullus cogat bibere uel inebriare.

XXuI.  Ut nullus penitentem cogat manducare uel bibere, nisi redemptio permissa sit, ita tamen ut prius pro eo donet coram ipso redemptionem.

XXuII.  Ut patres et patrini filios uel filiolos erudiant et enutriant; illi, quia sunt patres; et isti, quia fideiussores.

XXuIII.  Ne presbyter solus missam canat: non enim potest dicere, Dominus uobiscum, Sursum corda, et cetera.

XXIX.  Ut nullus presbyter alterius  parochianum, nisi in itinere fuerit, uel placitum ibi habuerit, absque licentia sui presbyteri ad missam recipiat uel sollicitare presumat.

XXX.  Ut suis terminis contentus unusquisque existat, nec ex alienis quidquam expetat.

XXXI.  Ut nullus pretium pro baptismo accipiat. Et ut certis temporibus Pasche et Pentecostes baptismata fiant, et hoc in uicis, excepta causa infirmitatis.

XXXII.  Ut Ecclesie antiquitus constitute nec decimis nec ulla possessione priuentur, nisi summa exposcat utilitas.

XXXIII.  De Ecclesiis uel altaribus ambiguis, similiter de infantibus, ut consecrentur et baptizentur; quia quod  non constat factum, nulla ratione uidetur iteratum.

XXXIu.  Ut in domibus ab episcopo non consecratis nemo missam quacunque necessitate celebret. Ex uasis et uestimentis similiter nemo missam cantet.

XXXu.  Ut decime et fideliter a populis dentur, et canonice a presbyteris dispensentur, et annis singulis rationem sue dispensationis episcopo uel suis ministris reddant; ne forte damna fraudium subigant, aut necatores pauperum, subtrahendo utilia, quod absit, existant.

XXXuI. . Ne in quinta uel sexta generatione  copuletur coniugio, et usque ad septimam generationem progenies obseruetur.

XXXuII.  Quod non liceat mulieri uelum aut sponte aut coacte semel susceptum quacunque ratione reiicere, licet in domibus propriis uestes mutarit.

XXXuIII.  Ut nullus filium uel filiam a fonte suscipiat, nec eam ducat cuius filium tenuit. Quod si inuenti sunt, separentur.

XXXIX.  Ut doceantur plebes nulla contra episcopos grauiter uel leuiter agere, nec ipsis detrahere, sed humiliter ac reuerenter in cunctis obedire; et quod eorum iniuria referatur ad Deum, cuius summa legatione funguntur. Et ut reges uel principes, pro quibus  orare quibusque propter Deum subdi precipimur, nullus maledicere uel detrahere presumat.

XL.  De manso integro unicuique Ecclesie absque censu uel temporali seruitio dando. Et quod omnes dotes ecclesiarum ad iura pertineant episcopi.

XLI.  Quicunque uiduam infra triginta dies uiduitatis inuitam uel uolentem acceperit, ultra eam non attingat, et adulterii penas luat.

XLII.  Ut incestuosi, et qui decimas non dant, non constringantur per gladios uel sacramenta, sed ecclesiastice corrigantur.

XLIII.  Ut presbyteri per mercata non discurrant, nec indiscrete domos circumeant, et comessationibus  et ebrietatibus non inseruiant, ne famam male opinionis incurrant.

XLIu.  Ut res quas in sacris ordinibus acquisierint, propriis ecclesiis derelinquant; hereditarias uero iuxta arbitrium proprie uoluntatis distribuant.

XLu.  Ut presbyteri aquam benedictam cum suis populis in circuitu ecclesiarum deferant, et ut scrutinia in locis et temporibus constitutis non negligant.

XLuI.  De edificationibus ecclesiarum, ut nullus antea fundamentum iaciat donec episcopus ueniat, et in medio crucem figat; et sic accepta dote, construendi licentiam tribuat.

XLuII.  Ut episcopus,  aut presbyter, de loco ignobili ad nobilem per ambitionem non transeat, nec quisquam inferioris ordinis clericus.

XLuIII.  Si presbyter aut diaconus deserit ecclesiam suam, deponatur, nisi petitione populi, licentiaque episcopi, et utilitate maiori.

XLIX.  Ut presbyter non amplius quam unam ecclesiam habeat, sicut et uir unam uxorem.

L.  Ut presbyteri et diaconi, si in bella cum armis processerint, ita deponantur ut nec laicam communionem habeant.

LI.  Si quis a synodo uel a proprio  fuerit excommunicatus episcopo, et ex ministerio sacro quidquam contigerit, nullatenus spem restitutionis inueniat.

LII.  Ut qui aquam consecratam uult accipere in Sabbato sancto uel Pentecoste, ante infusionem chrismatis sumat. Nam illa chrismatis mistio ad regenerandos pertinet.

LIII.  Ut populus predicetur ut oblationes Deo offerant, et ut tertia Dominica uel quarta communicent, abstinentes se a luxuria propriisque uxoribus, et reliquis illicitis, nisi forte criminalibus culpis sint impliciti.

LIu.  Ut signa pulsentur horis canonicis. Et ut nullus se per ambitionem alteri preferat, sed omnes agnoscant tempus sue ordinationis.

 Lu.  Ut nemo a sacro fonte aliquem suscipiat, nisi Orationem dominicam et Symbolum iuxta linguam suam et intellectum teneat. Et omnes intelligant pactum quod cum Deo fecerunt.

LuI.  Ut presbyteri chrisma, oleum, et Eucaristiam semper habeant, ut parati inueniantur.

LuII.  Ut omnes primitie frugum benedictionis gratia ad ecclesiam deferantur.

LuIII.  Ut exsequie mortuorum cum luctu secreto et cordis gemitu fiant. Et psalmos ignorantes, Kyrie eleison ibi canant; et ut triginta diebus amici et parentes pro eis agant.

LIX.  Ut presbyteri de occultis iussione  episcopi penitentes reconcilient; et sicut supra premisimus, infirmantes absoluant et communicent.

LX.  Mulier post partum statim ut uoluerit, nisi forte sit adultera, intret ecclesiam, ac Deo referat gratias.

LXI.  De festiuitatibus anni que feriari debeant, id est Natali Domini, sancti Stephani, sancti Ioannis, et Innocentium, octauas Domini, Epiphania, et Purificatione sancte Marie, et Assumptione, et Ascensione Domini, et Pentecoste, Missa sancti Ioannis Baptiste, apostolorum Petri et Pauli, sancti Michelis, atque omnium Sanctorum, sancti Martini, et sancti Andree, et eorum quorum corpora ac debite uenerationes in locis singulis  peraguntur.

LXII.  Ut diebus festis ieiuniorum a coniugibus se abstineant; et quia non est concessa uxor causa libidinis, sed filiorum, omnia prohibeantur illicita, parcaturque a licitis.

LXIII.  Ut priuilegia ecclesiis concessa maneant incorrupta; et qui corruperit, penas luat sacrilegii.

LXIu.  Laicis, quamuis religiosis, de ecclesie negotiis disponendis nulla tribuatur facultas, quia ad ipsorum damnationem pertinet

LXu.  Omnia que Deo offeruntur, consecrata habentur, in uineis, terris,  syluis, utensilibus, uestimentis, pecoribus, et reliquis possessionibus; ut que Ecclesie sunt, sine dubio Christi, qui sponsus eius est, sint.

LXuI.  Quod coniunctio spiritalis commatris maxime sit peccatum, et ideo separandum, et capite uel exsilio damnandum.

LXuII.  Quod debeant uiri uxores suas diligere, eisque ut uasi inferiori custodiam et omnia necessaria prouidere.

LXuIII.  Quod omnis ordo clericorum episcopo suo subiectus maneat, et ad eius iudicia concurrat, nichilque sine eo presumat. Quod qui fecerit, degradetur.

LXIX.  Ut excommunicatis nemo communicet, nec perturbatoribus ecclesiarum  se misceat.

LXX.  Ut criminosus locum accusandi non habeat; et qui unum crimen non approbat, ad aliud non admittatur.

LXXI.  Ut nullus accusationem suscipiat priusquam rebus suis restituatur.

LXXII.  Nemo accipiat ecclesiam sine datione et consensu proprii episcopi.

LXXIII.  Ut discendi gratia ad ciuitatem uel ad loca constituta presbyteri ueniant quadragesimali tempore.

LXXIu.  Ut de incestis, infirmis, penitentibus, et mortuis omnem sollicitudinem et curam habeant presbyteri,  et concubinas omnino prohibeant.

LXXu.  Ut ieiuni ad confirmationem ueniant perfecte etatis; et moneantur confessiones dare prius, ut mundi donum sancti Spiritus ualeant accipere.

LXXuI.  Ut omni anno parochias episcopi gyrent; et ut presbyteri rationem sui ministerii ac creditorum omnium ipsi reddant.

LXXuII.  De uenditionibus sepulcrorum, de his qui pro sepulturis munera exigunt, ut seueriter puniantur et distringantur.

LXXuIII.  Ne presbyter benedictionem publice fundere super populum presumat.

 LXXIX.  Qui ecclesiam tricennarii iure possederit, nulli deinceps subtrahere liceat.

LXXX.  Quod eamdem penam passurus sit accusator, si conuincere non potest, quam reus, si uictus fuerit.

LXXXI.  Qui res ecclesie inuadunt, uastant, uel diripiunt, si monente episcopo non se correxerint, excommunicentur.

LXXXII.  Ut laici infra cancellos non stent, et ut oblatio populo foris septa recipiatur.

LXXXIII.  Qui sabbato Pasche usque  ad noctis initium non ieiunant, excommunicentur, et a paschali communione secernantur.

LXXXIu.  Quod in omni causa capitali seu status, non per aduocatum, sed per personam, sit agendum.

LXXXu.  Ut presbyteri ab omnibus uitiis se caueant, et subiectis ducatum celestis uite prebeant.

LXXXuI. Ut presbyteri domos religiosas habeant et nitida uestimenta.

LXXXuII.  Ut regulariter penitentias dent, et in iudicando equitatem habeant, et munera inde non exigant.

LXXXuIII.  Mulier que dormiens filium suum opprimit, sex annis peniteat. uir eius  si in domo fuerit, quatuor. Si in uno lectulo, simili modo, duos in pane et aqua, reliquos ad arbitrium sacerdotis, iuxta qualitatem persone et fletum penitentis.

LXXXIX.  Ut sponsus et sponsa cum precibus et oblationibus a sacerdote benedicantur, et legibus sponsetur ac dotetur, et a paranymphis custodiatur, et publice solemniterque accipiatur. Biduo ac triduo abstineant, et doceatur eis ut castitatem inter se custodiant, certisque temporibus nubant, ut filios, non spurios, sed hereditarios Deo et seculo generent.

XC.  De his qui missas canunt et non communicant, quomodo possunt dicere Sacracramenta que sumpsimus? et cetera.

 XCI.  Ut bis in anno concilia celebrentur, et nemo plus in unoquoque quam quindecim diebus remoretur.

XCII.  De interdictis, quod qui interdicta canonica seruare contempserit, gradus sui periculo subiacebit. Item si quis sacerdotum uel clericorum contra interdicta canonum fecerit, a suo est officio submouendus.

XCIII. De Pascha annotina, ut rememoretur.

XCIu.  De litania Romana uII Kalendas Maii, ut rememoretur.

XCu.  De diebus Rogationum, ut reuerenter ac studiose absque turpibus iocis et uerbis celebrentur, ut nullus in eis prandia, comessationes, diuersasque potiones per diuersa loca facere  presumat.

XCuI.  De lectionibus uigilie Pasche et Pentecostes.

XCuII.  De octo diebus Pasche, qualiter feriari debeant, et de Pentecoste.

XCuIII.  De dilatione temporum erga eos qui ad sacros ordines prouehuntur. Qui se diuine militie mancipari desiderat, siue inter lectores, siue inter exorcistas quinquennio teneatur. Exinde acolythus uel subdiaconus quatuor annis stet; et sic in benedictione diaconatus, si meretur, accedat: in quo ordine quinque annis, si inculpate se gesserit, herere debebit; et postea probatus, sacerdos efficietur.

XCIX.  De confessione scelerum.  Manifestum est eum confiteri crimen qui indulto et delegato sibi iudicio purgandi se ratione non utitur: nichil enim interest utrum in presenti examine omnia que de eo dicta sunt, comprobentur, quod ipsa eius absentia pro confessione consistat.

C.  Quod penitenti nulla lucra negotiationis exercere conueniat. Et ut iniusta populi petitio effectu careat.

CI.  Accusatores calumniosos uel suspiciosos nemo suscipiat, nemo audiat.

CII.  Accusatores et accusationes quas seculi leges non admittunt, canonum quoque decreta remouent.

CIII.  Quorum fides, uita, et libertas nescitur, non possint sacerdotes accusare;  nec uiles persone, nisi in propriis causis.

CIu.  Si quis clericus in criminali uel leuiori causa pulsatur, uel in discrimen capitis accersitur, non statim reus estimatur qui accusari potuit, nec subiectam innocentiam facimus. Sed quisquis ille est qui crimen intendit, ad iudicium episcopale ueniat, nomen rei indicet, uinculumque inscriptionis arripiat. Cognoscat similitudine habita prius dignitatis estimationem; nec sibi fore licentiam rei mentiendi. Calumniantes ad similem uitam poscat similitudo supplicii.

Cu.  Ut presbyteri modum proprium recognoscant, id est que alterius sunt non appetant; nec altaria submoueant, uel cetera prohibita agant.  Et ut ecclesie luminibus ceterisque decorentur ornatibus. Et ut presbyteri missas cum sandaliis celebrent.

CuI.  Ut sacerdotes de incognitis sibi rebus nichil iudicare presumant priusquam cuncta que gesta sunt ueraciter audiant, et neminem ledere uel detrahere; nec quemquam ante iustum iudicium damnent, nec proprio arbitrio iudicent. Prius probent, et sic iudicent; non enim qui accusatur, sed qui conuincitur, reus est. Et neminem ledere uel detrahere sine causa concedant, exemplo Marie, que Moysi propter Aethiopissam detrahit, et lepre immunditia multata est. Et Dauid in Saul unctum, licet nosset a Deo abiectum et reprobatum, manum  mittere timuit. Similiter et nos uituperationis manum ab omnibus fidelibus subtrahamus.

CuII.  Ut presbyteri sicut ordine sanctiores, ita uerbo, incessu, et actu sint reuerentiores, quia celsitudo graduum grauiorem peccati facit cumulum.

CuIII.  Ut presbyteri et clerici ante se ioca turpia fieri non permittant; sed pauperes et indigentes ad mensas secum habeant, et legatur eis lectio.

CIX.  In ecclesiis uel in domibus earumque atriis placita secularia minime fiant.

CX.  Qui rapiunt feminas, furantur,  uel seducunt, licet ipsis et parentibus conueniat, eas uxores non habeant.

CXI.  Ne ullus laicorum plusquam duas uxores habeat. Quod uero extra est, ad adulterium pertinet. Similiter et mulier.

CXII. Ut in Christianorum non saltetur nuptiis, et a Quinquagesima usque octauas Pasche non fiant nuptie.

CXIII.  Ut clerici, in quacunque seditione arma detulerint, post depositionem graui penitentie in carcere retrudantur. Aliter si armis, sagis, uel sabeis usi fuerint, deponantur.

CXIu.  Quando populus ad ecclesias uenerit per dies solemnes, aut communiter  Kyrie eleison cantent, aut singulariter orationem dicant, et in ecclesia cum silentio stent, et pro se et pro omni populo Dei orent, corda semper ad celum habentes erecta; et moneantur ut luminaria, incensum, et buccellas, et fructuum primitias afferant, sicut scriptum est: Honora Dominum de tua substantia . Et in eisdem sanctis diebus, nec in plateis, nec in domibus, cantica turpia uel luxuriosa, saltationes, uel lusa faciant diabolica; sed aliquem sapientem et bonum hominem conueniant, et ibi bonis lectionibus, que ad anime salutem pertinent, intendant. Reuertentes de ecclesia similiter cantent, et eorum pastores exeuntes uel redeuntes ad campos, ut uera christianitas in eis agnoscatur.

CXu.  Moneantur omnes fideles de  caritate et hospitalitate, ut nouerint quia uera est caritas Deum diligere plusquam se, et proximum tanquam se, et qui nichil uult facere aliis quod sibi non uult fieri. Qui enim in cibo et potu, dandis et accipiendis rebus, caritatem putat, errat, dicente Apostolo: Regnum Dei non est esca et potus, sed iustitia et pax . Sed et si ipsa cum studio caritatis fiant, bona sunt, et inter uirtutes computanda. Aliter, seculi actus sunt.

CXuI.  De orationibus et eleemosynis et missarum celebrationibus pro fidelibus defunctis agendis, quibus impii carere debent; quoniam nec eorum eleemosyna a sacerdotibus uel reliquis fidelibus accipienda est, nec sepultura fidelium tribuenda.

 CXuII.  Quod non ualeant Scripture contra decreta canonum uel sancita pontificum.

CXuIII.  Ut lites et contentiones, rixe et iurgia, sicut discordie et odia, prohibeantur, et pax et concordia predicetur.

CXIX.  Ut diffinita crimina nullus refricare audeat.

CXX.  Quod penitentes a conuiuiis et ornamentis atque alba ueste abstinere debeant; et discordes pellantur ab ecclesia donec ad pacem redeant.

CXXI.  De his quos presbyter excommunicauerit, ut alius eos non recipiat.

 CXXII.  Ut Christiani ab otioso sermone et iuramentis se caueant.

CXXIII.  Qui contra statuta canonica fecerit, laicus communione, clericus priuetur honore.

CXXIu.  Ut fideles se abstineant a coitu pregnantium uxorum, et menstruo tempore.

CXXu.  Ut presbyteri computum discant.

CXXuI.  Ut superbi clerici et laici excommunicentur. Et ut patientia et humilitas, castitas et humanitas ab omnibus predicetur.

CXXuII.  Si quis potentum quemlibet exspoliauerit uel oppresserit, per predicationem sacerdotum reuocari debet.

 CXXuIII.  Ut unusquisque in eo loco, in quo constitutus est, ibi maneat, nec ad alia transeat.

CXXIX.  De reis ad ecclesias uel ad earum atria confugientibus, ut inde non abstrahantur.

CXXX.  Ut nullus occulte nuptias faciat, nec uirginem uel uiduam sacratam ducat.

CXXXI.  Clerici tardi ad officium aut flagellentur aut excommunicentur.

CXXXII.  Nullus sacerdotum decimas cum lite et iurgio suscipiat, sed predicatione et admonitione.

CXXXIII.  Ut uocati ad synodum  inpretermisso occurrant; sin alias, condemnentur.

CXXXIu.  De his, qui sibi quacunque negligentia mortem inferunt, aut pro suis sceleribus puniuntur, nulla pro eis fiat oblatio, nec cum psalmis ad sepulturas ducantur.

CXXXu.  De his, qui decimas abstrahunt ecclesie, ad quam pertinent, et propter munera uel aliquam occasionem alteri dant, donec restituant, ab ecclesie societate pellantur.

CXXXuI.  Laicus non debet in ecclesia publice lectionem recitare, nec alleluia, sed psalmos et responsoria.

CXXXuII.  Ut ad predicationem et  confirmationem episcopi omnes deuote conueniant, eique fideliter ministrent et obediant.

CXXXuIII.  De his qui ecclesiis uim inferunt, aut clericos iniuriare presumunt, ut anathematizentur.

CXXXIX. Ut qui alium in culpa sua defendere uel excusare nititur, excommunicetur.

CXL. Ut nullus sacerdotum ignoret quid sit in synodo constitutum, sed omnibus cognitis certatim obtemperent.

Hec uero breuitatis studio, ut prelibauimus, a nobis collecta omnibus nostris sacerdotibus habenda statuimus; quoniam ipsis et subiectis ouibus hec eadem bene habita et intellecta omnibus modis profutura cognoscimus.





COMMONITORIUM HERARDI ARCHIEPISCOPI TURONENSIS AD uENILONEM SENONUM ARCHIEPISCOPUM.


 uenerabili ueniloni, Senonum archiepiscopo, HERARDUS gratia diuine pietatis Turonensis metropolis, immerito licet, episcopus, salutem in Domino, et perpetuam pacem.

Certum habeat uestre sagacitatis dilectio, legationem totius synodi, que in uicinia confluxit Tullensium, nosmet ad uestram paternitatem communi decreto suscepisse. Litteras etiam ex synodica uocatione uobis perferendas more ecclesiastico ab eadem synodo nos percepisse. Deinceps uero nostram paruitatem graui scitote grauatam incommodo. Et quoniam prefate synodi institutis pro uoto parere non posse nunc nostram constat inertiam, fratrem et consacerdotem nostrum, nostre sedi officii honore attiguum, Rotbertum, Cenomanorum episcopum,  nostra uice super iniuncta nobis legatione fraterno more remandauimus pariter et postulauimus ad uos pergere: qui omnia nobis sancta synodo reuerenter iniuncta intrepide iuxta diuinitus sibi collatam  industriam ad uos exsequi procurabit. Et hoc ipsum apud memoratam obtinui synodum, ut si quolibet, ut se humana fragilitas habet, languore, sicut et accidit, detinerer, eumdem nostra uice, accepta ab eadem synodo auctoritate omnium et iussione, uobis dirigerem. Rogamus ergo, et ut patrem carissimum fratremque familiarissimum monere presumimus, ut diligenti cautaque sollicitudine, cunctis que ad uos deferuntur perspectis, uobis ipsi consulere non detrectetis. Sano quoque et sapienti consilio procuretis, ne uobis, et omni nostro ordini, infantie notam pretendatis. Et si quid in his que uobis obiiciuntur, conscientia teste reprehensibile, aut forte damnabile iudicatur, preuenire modis omnibus, et opportune detergere studeatis. Et quoniam omnis gradus pontificalis  ordinis, totius quam premisimus synodi, ex impacta uobis huiusmodi calumnia scandalizatur, compatitur, tristatur, et congemiscit: uos, quem causam huiusce lesionis esse comperimus, et quem  oportuerat, secundum Apostolum, testimonium habere ab his etiam qui foris sunt, hortamur, fideliterque suggerimus, ut aut uni episcopo pro omnibus, aut pluribus pro cunctis, satisfacere pro tempore non grauemini uestris apicibus sacris: simulque quo regiam dignationem uobis acceptabilem, sicut uobis et omni uestro expedit gregi, satisfaciendo, humiliterque ipsius hilaritatis clementiam impetrando acquirere  procuretis, obnixe flagitamus, et in caritate sincera compatiendo precamur. ualere uestram paternitatem uotis omnibus postulamus, et ut nostram petitionem efficaciter suscipiatis oramus; utque nostram unanimitatem ex uestri causa ad aliquantulam, quin potius ad integram, perducere certetis letitiam, supplici postulatione monemus, pater beatissime.





[a 1Kb] ANNUNTIATIO HERARDI ARCHIEPISCOPI TURONENSIS Regis  ac synodi , iussu facta, Ne mirum sit quod causa iam ante definita iterum in hac synodo retractetur: et cur reginam uxorem suam rex tam sero nunc tandem ab episcopis benedici postulet.

 Auctoritas sacra, et specula ministerii, unde uobis uestram salutem nuntiare debemus, fratres, nos commonent, ut semper simus parati ad satisfactionem omni poscenti nos rationem de ea que in nobis est spe et fide , ut illa que agimus, qua intentione ac fide agamus, et qua spe nobis a Deo remunerari credamus ea que recta intentione agimus, ministerio nostro commissis, siue simpliciter, siue non simpliciter querentibus, uel non querentibus intimemus, ne aut simplices suspicione sinistra in actibus nostris offendant, aut impuri locum detrahendi nos inuenientes delinquant. Hoc enim speculatorum officium est, quo nomine nos episcopi non merito sed gratia nominamur a Domino, ut imminentia prospicientes pericula, his  quorum salutem suscepere tuendam annuntient. Quapropter, fratres, quorumdam cogitationibus, quorumdam uero uerbis satisfacere bonum duximus, qui cogitant forte, ac dicunt, quoniam antea in hoc eodem loco ante aliquot annos quidam nostrum, et quorumdam nostrorum decessores, synodum tenuimus, et eamdem causam, quam tunc diffiniuimus, nunc quoque, quasi non fuerit bene diffinita, cum etiam et a Sede apostolica sit terminata, mutauimus, et ob id nostra sententia uilis possit haberi, quasi ad mobilitatem humane gratie nostras sententias immutemus, uel, ut dicamus apertius, uenumdemus. Non ita est, fratres, quoniam in episcopali ministerio non est Est et Non, sed semper Est, id est stabilitas in illo est: quia in Christo hoc sacrum ministerium  radicatum est, qui nunquam consilium, sed sepe mutat sententiam, tam per seipsum, quam et per suos fideles, de quorum numero sua clementia nos computamur, quibus ueridica uoce promisit: Ubi sunt duo uel tres congregati in nomine meo ibi sum in medio eorum; et: Si duo ex uobis consenserint  super terram de omni re, fiet illis . Et quia Deus sepe suam mutet sententiam, necessarium uidimus ut de multis unum testimonium nobis omnibus amplectendum dicamus, ait Dominus: Si dixero impio: Morte morieris, et ille impius conuersus fuerit a uia sua praua, et fecerit iudicium et iustitiam, uita uiuet et non morietur; omnes iniquitates eius quas fecit in obliuione erunt coram me . Nam et post legis duritiam quam dedit per angelos in manu Moysi, dedit Euangelii gratiam per apostolos et eorum successores omnibus predicandam. Quia ut sanctus Leo, apostolice sedis magnus ornatus, dicit : »Sicut sunt quedam que nulla possunt ratione conuerti, ita multa sunt, que aut pro consideratione  etatum, aut pro necessitate rerum oporteat temperari: sic tamen, ut quod sequendum fuerit inuentum, nec preceptis euangelicis contrarium, nec decretis sanctorum inueniatur aduersum.« Quod et in hac causa sumus secuti, sicut in sanctis auctoritatibus inuenimus, qui in psalmo canimus: Misericordia et ueritas obuiauerunt sibi, iustitia et pax osculate sunt , et semper super exaltet iudicium misericordia, dicente Apostolo: Adhuc excellentiorem uiam uobis demonstrabo , id est caritatem, que omnibus desiderat misereri, et cunctis uult in commune proficere. Perfecta enim sunt ea que ad correctionem hominum et ad censuram debite seueritatis episcopali sententia proferuntur: sed excellentiora sunt quibus dilectionis benignitate  subditorum saluti, et communi Ecclesiarum utilitati ac consultui prouidemus. Unde manentibus statutis prioribus, que secundum auctoritatem constituta sunt per iustitie seueritatem, licitum est nobis per easdem supereminentes auctoritates, que impendunt misericordiam, immutare duriores sententias correctione  facta per eminentiorem uiam, scilicet caritatem. Et sicut de prioribus statutis sedem apostolicam consuluimus, ita et ex hac diffinitione nostra eiusdem matris omnium Ecclesiarum responsionem exspectamus; quatenus si ita ut preduce illius commonitione, qua ad hunc locum conuenimus, his que per indulgentiam misericorditer inuenimus, concordauerit atque consenserit, Ecclesie consultibus faueamus. Ceterum, fratres, uolumus uos scire quia domnus et senior noster Carolus rex gloriosus nostre humilitatis petit deuotionem ut auctoritate ministerii nobis a Deo collati, sicut ipse in regem est unctus et consecratus episcopali auctoritate unctione sacra et benedictione, ueluti in Scripturis legimus Dominum precepisse ut reges ungerentur et  sacrarentur in regiam potestatem: ita uxorem suam dominam nostram in nomine regine benedicamus, sicut et a sede apostolica et a nostris decessoribus antea de aliis factum comperimus. Et ut non uobis sit mirum quare hoc petat, fraternitati uestre rationem reddere maturamus. uidelicet quia, sicut multis est cognitum, Deus omnipotens sua gratia istud regnum in manus suorum antecessorum mirabiliter adunauit, quod ipsi decessores sui nobiliter gubernauerunt, et per successiones sua progenies usque ad hec tempora rexit. Et isti nostro seniori Deus filios, sicut uobis notum est, dedit. In quorum nobilitate, ad sanctam Ecclesiam, et regnum quod Deus illi ad regendum commisit, fideles illius spem maximam se habere sunt gratulati. De quibus ipse aliquos  Deo obtulit, ut etiam de fructu uentris sui oblationem Deo offerret; aliquos Deus adhuc etate immatura sua gratia de hoc seculo rapuit, ne, ut scriptum est, malitia mutaret corda eorum ; aliquibus autem, quod uos non latet, suo iudicio talem passionem permisit incurrere, sicut fideles illius agnoscuntur dolere. Propterea petit benedictionem episcopalem super uxorem suam uenire, ut talem sobolem ei Dominus de illa dignetur donare, unde sancta Ecclesia solatium, et regnum necessariam defensionem, et fideles illius desiderabile adiutorium, et ista Christianitas operabilem tranquillitatem, et legem atque iustitiam, cum illis quos adhuc habet, annuente et cooperante Domino, possit habere. Et de hoc in sanctis Scripturis habemus auctoritatem,  quia sicut Dominus ad Abraham dixit: In semine tuo benedicentur omnes gentes , cui iam centenario de nonagenaria uxore Isaac filium dedit; ita  et ipsum Isaac uxorem sterilem accipere fecit, ut et in hoc, sicut in multis solet facere, misericordie sue largitatem ostenderet, et inde dicit Scriptura quia deprecatus est Isaac Dominum pro uxore sua, eo quod esset sterilis, et concepit . Et non sit uobis mirum cur antea hoc non fecit, quia, sicut sacra Scriptura dicit, in primordio coniunctionis masculi et femine, dixit Dominus ad Euam: Ad uirum tuum erit conuersio tua, et ipse dominabitur tui . Et cum iam essent moribus in legitima coniunctione maturi, et prouecte etatis Abraham et Sara, et ut sanctus Petrus dicit: Sara obediebat Abraham, dominum eum uocans , dixit Dominus ad Abraham, quod antea nec ipsi, nec alio homini legimus illum dixisse: Omnia que dixerit  tibi Sara, audi uocem eius . Iam enim et Abraham presbyter merito uocabatur, et defecerant muliebria, id est omnis lasciuietas, Sare. Et tunc acceperunt benedictionem seminis benedicti a Domino, in quo benedicuntur omnes gentes, amen. His ergo fulti auctoritatibus, ad dispensanda Dei dona, qui ab illo ministri eius sumus ad hoc constituti, ut Leo dicit, non debemus esse difficiles, nec deuotorum petitiones negligere: maxime si ipsas petitiones euidentibus iudiciis ex Dei uiderimus inspiratione conceptas. Quia multiplex misericordia Dei ita saluti humane subuenire decreuit, ut precipue sacerdotum supplicationibus ipsa salus debeat obtineri. Cui operi, ut in sacris litteris legimus, ipse Saluator interuenit, nec unquam ab his abest  que ministris suis exsequenda commisit dicens: Ecce ego uobiscum sum omnibus diebus . Et si quid per seruitutem nostram bono ordine et gratulando implemus affectu, ut Leo dicit, non ambigamus per Spiritum sanctum nobis fuisse donatum. Et ideo, fratres, quoniam ita est, et nostra pro uobis ministratio et uestra erga nos coniuncta deuotio, ut una fiat apud Dominum supplicatio, sicut legimus, quia ad hoc constituti sunt sacerdotes, ut prius pro suis, deinde pro populi orent peccatis, et oratio fiebat sine intermissione ad Deum pro , id est pro omni episcoporum choro, orantibus nobis pro communi nostra, imo pro totius Ecclesie ac populi necessitate atque salute, commune uotum etiam uestra communis prosequatur  oratio apud eum qui facit unanimes habitare in domo, et uiuit et regnat in secula seculorum. Amen.




ANNO DOMINI DCCLXXI.
ISO SANGALLENSIS MONACHUS.





NOTITIA HISTORICA.


 Iso magister, monachus S. Galli, et doctor nominatissimus, defunctus an. 871, pridie Id. Maii, teste Hermanno Contracto in Chron., et Hepidanno in Annalibus apud Goldastum tom. I Rerum Alemannicarum, in quo uolumine obuius etiam Radbertus monachus; in cuius libro de Origine et Casibus monasterii S. Galli, multa in laudem Isonis leguntur pag. 12, atque imprimis pag. 22, seq. et 77, ubi laudantur ex eius discipulis, Marcellus, Notkerus Balbulus, Notkerus magister artis theorice, Ratbertus, Tutilo, Hartmannus, etc. Eiusdem Isonis libri duo de Miraculis S. Othmari abbatis S. Galli exstant in eodem tomo primo Rerum Alemannicarum, pag. 180 - 189, et apud Mabillonium Sec. III ord. S.  Benedicti, parte II, pag. 162. Formule chartarum in centuria apud eumdem Goldastum, tom. II Alemannic., pag. 28, 30, 33, 36, 48, et 54, seq., Grimaldo abbate, adeoque ante an. 872, non an. 913, ut Goldastus pag. 5.  Glossar. in Prudentium petam, ex duplici codice Caroli Widmanni et Iacobi Bongarsii uulgauit ad calcem Prudentii sui Ioannes Weitzius, pag. 771-904, Hanou. 1613, in 8o. Lexicon Latinum ex omnibus ueterum glossariis collectum sub nomine Salomonis episcopi, quod in monasterio S. Galli et Constantie in bib. cathedrali asseruari Goldastus, pag. 144, testatur, nemo adhuc in lucem protulit. Fertur et carmina quedam composuisse, etiam ipsa necdum publice uisa.





ISONIS DE MIRACULIS SANCTI OTHMARI LIBRI DUO.




PRAEFATIO AUCTORIS.

 Hucusque uirtutes et miracula ob sanctitatem beati Othmari abbatis celitus declarata Walafridus abbas uir doctus et sapiens, qui in litterarum scientia apud nostrates illustris ante alios habebatur, seniorum in cenobio S. Galli conuersantium relationibus seu etiam scriptis ueritatis ratione plenissimis fidem accommodans, luculento satis sermone et ueraci assertione conscripsit. Sed quia nos fratres, in eodem cenobio Deo militantes, post harum descriptionem uirtutum multa miraculorum insignia circa corpus eiusdem uiri diuinitus manifestata esse cognouimus,  aliqua ex his ad laudem et gloriam omnipotentis Dei styli officio memorie commendare curauimus: quatenus hinc liquido ab omnibus sanum sapientibus colligatur, quam digne ab hominibus honorificetur in terris, qui tam manifesta signorum attestatione quotidie glorificatur in celis. Non tamen eius amore ducti aliqua in dubium uenientia uel etiam falsitati obnoxia; sed ea tantum litteris titulare disposuimus, que et luce clarius constant actitata, et multorum narrationibus ueraciter noscuntur esse probata.



LIBER PRIMUS.



CAPUT PRIMUM. Quibus miraculis B. Othmari sanctitas in basilica S. Petri claruerit.


Cum beati uiri corpusculum, ab accessu popularis turbe remotum, in oratorio principis apostolorum per multa annorum spatia quiesceret, plurimis signorum ostensionibus manifesta sanctitatis eius indicia circa eius tumulum frequenter ostensa apparuerunt. Nam multi ex nostre congregationis fratribus, qui nocturne celebrationis uigilias preuenire solebant, causa orationis idem oratorium ingressi, cereos ardentes uitreasque lucernas sponte sua incensas frequenter se ibidem inuenisse affirmabant. Angelorum etiam inter se choros ducentium suauissimus ibi concentus audiebatur: quorum presentiam  tanta luminis claritas prosecuta est, ut fenestre ipsius ecclesie maxima splendoris illustratione clarescerent, locaque in uicino posita fulgoris sui immensitate perfunderent. Dulcissima quoque odoris fragrantia sepius ibi narratur aspersa, que et naribus odorantium incognita, et sui iucunditate satis odorifera habebatur. Quibus profecto omnibus patet uir iste quanti apud Deum sit meriti, iuxta cuius sepulcrum cereis atque lucernis sponte sua irradiatis angelice modulationis dulcedinem immensa luminis magnitudo consequitur, et incognita odoris fragrantia mortalium olfactu sentitur.



CAPUT II. Quomodo Salomon episcopus eius sanctimoniam in synodo perstringens triduanum ieiunium induxerit.


Talibus igitur miraculorum indiciis uir Dei Othmarus post altarium S. Petri honorifice sepultus, annis triginta [a 1Kb] quatuor et centum nonaginta quatuor diebus in pace quieuit. Sed cum iam omnipotens Deus lucernam lucis operibus accensam hominumque negligentia diu in occulto positam ad exemplum atque illustrationem fidelium super candelabrum ponere, ac splendore sanctitatis eius omnibus in domo Dei manentibus luminis sui gratiam uellet administrare; cetus fratrum in cenobio S. Galli sub regulari censura Christo deuote famulantium, assiduas colloquiorum sermocinationes de meritorum eius excellentia facere cepit. Huiuscemodi uero  colloquiis iidem fratres sese inuicem cohortantes, diuino, ut credimus, nutu pariter omnes desiderare  ceperunt, ut sancti uiri corpusculum ad beati Galli [b 1Kb] ecclesiam, que iam, Deo opitulante, decenter adornata refulsit, iterato reduceretur. Dictante autem equitatis ratione, cum hoc suo tantum consilio facere non [c 1Kb] presumerent, uite eius libellum qui nostrorum solertia antecessorum multiplici testium adnotatione olim conscriptus ad nos peruenerat, uenerabili episcopo Salomoni legendum contradunt, sueque uoluntatis affectum, quo omnis eiusdem loci congregatio feruebat, aperiunt, eius per omnia iudiciis eiusque obedire parati consiliis. Beniuolus autem pontifex, perspectis uite eius exemplis, multimodas gratiarum actiones bonorum omnium auctori persoluit, quod bellatorem suum pro zelo iustitie fortiter dimicantem tam apertis miraculorum ostensionibus  declarauit. Remoto etiam dubietatis scrupulo, de sanctitate illius, quamuis certus exstiterit, nichil tamen temere nichilque de seipso inordinate sua sola auctoritate uoluit diffinire: sed morte suo prudenti usus consilio, causa ecclesiasticorum dogmatum annualem synodum solemniter indicit, et presbyteros ac diaconos diuersique ordinis clericos apud Constantiense oppidum conuenire precipit. Quibus in unum collectis, uenerandus pontifex in medium surgit, factoque silentio, uite ipsius sancti moniam, que iam multos ibidem residentes dulce rumore aliquantulum permulserat, sparsim pro tempore coram omnibus recitauit. Quo facto cum maxima clericorum copia in uiri Dei laudibus acclamaret, primo Augiensis cenobii abbatem, qui etiam  tunc temporis cum quibusdam fratribus nobis ualde karissimis illo confluxerat, ac deinde omnem illius consilii clerum episcopus commonuit, ut triduani ieiunii abstinentiam facientes, totius boni fontem in commune precarentur, quatenus pietatis sue munere his in rebus sue uoluntatis dispositionem dignaretur perficere. Quibus dictis episcopi sententiam synodus collaudat, seque libenter ita facturam esse conclamat.



CAPUT III. Qualiter idem episcopus sanctum corpus de sepulcro sustulerit, et oblatas ibi illesas repererit.

Inito itaque huius synodi consilio ac peracto trium dierum ieiunio, uenerabilis presul ad idem monasterium  cum suis perueniens, seniorem nostrum Grimaldum [d 1Kb] rectorem ipsius monasterii ac Ludouici  regis archicapellanum de hac re tractaturus aggreditur. Post amice uero salutationis officia cum mutuis inter se colloquiis uite illius rigorem ac miracula ob indicium sanctitatis eius frequenter ostensa commemorarent, monachos eiusdem cenobii in unum conuenire precipiunt: simulque cum eis residentes, sanctum corpus de tumulo, in quo catenus iacebat, auferendum atque in sancti Galli ecclesia collocandum pari uoto ac communi consilio omnes unanimiter decernunt. uenerabilis etiam abbas Grimaldus, quorumdam animos metu ac formidine sentiens esse permotos, confidentior ceteris effectus, infirmantium mentes consolando roborat, et paterne affectionis studio trepidantium corda informat, astruens ex diuine uoluntatis dispositione procedere, quod tam  multi de eodem tumulo sancti uiri corpusculum desiderarent auferre. Presul autem preclarus cum abbatem tam fiducialiter in his rebus gerere conspiceret, Harmotum [al., Harmodum] decanum [a 1Kb] una cum ceteris fratribus secum assumpsit: et ad sepulcrum accedens, lapidem superpositum remouere, ipsumque sarcophagum in quo thesaurus pretiosi corporis iacebat, precepit aperire. Quo facto membra sanctitate plena inspiciens, monachos litaniam cantare, precibusque deuotis hortatur insistere. Deinde uenerandas sancti Patris exuuias humiliter deosculans, cum omni reuerentia de tumulo subleuauit, et in lectica, que illarum receptui paulo ante compacta fuerat, reposuit. Sub capite autem et circa pectus uiri Dei quedam panis rotule, que uulgo  oblate [b 1Kb] dicuntur, ita illese atque ab omni corruptione extranee ab eodem episcopo inueniebantur, ut in nulla omnino parte colorem uel speciem sui amittentes, aspicientium oculis infra spatium ipsius hebdomade uiderentur esse confecte. Quo uero ordine quoue in tempore eo loci peruenerint, nobis quidem incognitum, Deo autem nouimus esse manifestum. Hoc tamen omnes pro certo scimus, quod per triginta quinque annos nullus mortalium eius sepulcrum aperuit, antequam presens episcopus ministerii sui fretus auctoritate, eiusdem congregationis fratribus hoc faciendum iniunxit. Idem tamen episcopus uenerabiliter eas assumens sacro corpori apposuit, ipsumque corpus cum summa cautela obuolutum in lectica superius dicta honorifice commendauit.



CAPUT Iu. Beati Othmari translatio, et festiuitatis eius indicta celebratio.


Post hec igitur facto interuallo quasi hore unius, presul deuotus hortatu Grimaldi abbatis debito cum  honore sanctum uirum ex eodem oratio iubet transferri. Tunc uero omnis illa monachorum congregatio albis continuo uestibus induta, dulci modulatione in Dei laudibus prorumpens, beati uiri corpus letabunda prosequitur. Sicque per numerose multitudinis populos quos amor translationis eius attraxerat, magno cum honore deductus ecclesiam S. Galli ingreditur, ac iuxta eius altare in dextera parte deponitur. Episcopus autem animaduertens frequentiam populorum, qui diuersis ex partibus illo conuenerant, aliquid de sanctitate eius uelle audire, cum propter frigoris subreptionem faucium raucedine impeditus ipse ad eos loqui non potuisse, quemdam archipresbyterum ambonem [c 15Kb] conscendere, ac uice sui sermonem ad populum facere iussit: ita uidelicet  ut presbyter ipse altiori paululum loco consistens ea tantum proferret, que sibi episcopus in uicino positus dicenda insinuaret. Aliquantis ergo uite eius exemplis ac uirtutibus coram populo breuiter recitatis, missarum solemnia peraguntur, populusque ad sua cum gaudio reuertitur: episcopus uero ipsa nocte mansit in monasterio. Mane autem facto, fratres in unum colligit, atque inter alia sacre institutionis documenta de sancti uiri meritis certus existens, confidenter precipit, ut superueniente depositionis eius die uigilias ac missarum solemnia honorifice perficiant, diemque illum tam ipsi quam omnis familia infra monasterium instituta in honore B. Othmari feriando cum gaudio spiritalis letitie festiuum possideant. His omnibus ita, ut retulimus,  peractis, presul benignus orationibus fratrum, ac benedictione munitus, monasterium letus egreditur.



CAPUT u. Abbreuiatio temporum in quibus commemorate gerebantur res.

Quo uero temporum statu, uel sub quibus regni principibus hec gesta fuerint, si quis pie querendo cognoscere cupit, in hac nostre conscriptionis serie facile poterit inuenire quod querit. Ipsa enim temporum statuta hoc in loco ideo conscripsimus, ut et legentium fidem custodiant, et maiorem apud posteros uigorem sui adnotatione scriptis exhibeant. Igitur beatus Othmarus, primis temporibus Caroli patris Carlomanni et Pippini a Waltramno nobili ac  potente uiro ad eiusdem Caroli presentiam adductus, cellulam S. Galli gubernandam ab illo suscepit, eiusque possessiones per multa annorum spatia in diuersis rebus nobiliter augmentando dilatauit. Defuncto autem Carolo, non post multos annos filius eius Carlomannus diuino  amore omissis secularis pompe deliciis, germano suo Pippino regni  gubernacula reliquit, et primo Rome, in monte Soracte, apud ecclesiam sancti Siluestri constructo monasterio regularis uite institutis libera colla subdidit, ac deinde in Samniam prouinciam ob secretioris uite amorem secedens, in monasterio sancti Benedicti, quod est situm in castro Casino, reliquum uite tempus religiose conuersando compleuit [a 1Kb] . At uero Pippinus pater Caroli imperatoris per auctoritatem Stephani Romani pontificis deposito ac detonso [b 1Kb] rege Hildrico, anno ab Incarnatione Domini septingentesimo quinquagesimo quarto, indictione septima, ex prefecto palatii rex constitutus, solus Francis imperare cepit. His ita gestis, prefatus uir Waltramnus, ad cuius possessionem cellula sancti Galli quasi hereditario iure pertinere uidebatur,  comperto quod Pippinus ex Francorum consensu in regni sede fuerit collocatus, uirum Dei Othmarum, sicut uite eius superior libellus  edocet, iterato assumens ad palatium perduxit, atque eiusdem loci titulum ipsi Othmaro a rege commendari postulauit. Quo facto sanctus uir, multis regie largitatis muneribus pro eiusdem loci instructione susceptis, gaudens et tripudians ad monasterium rediit. Septimo autem anno regnante Pippino, Warini et Ruadhardi potentia iniuste opressus, plenus dierum, plenus etiam sanctitate meritorum de angustiis huius uite eripitur, et pro bonorum studiis operum ad eterne beatitudinis gaudia perducitur. Euolutis post hec decem annis, a suis monachis ad monasterium translatus inter aram S. Ioannis Baptiste et parietem  Ecclesie, in dextera altaris parte, honorifice commendatur: ac deinde interpositis non minus sexaginta annis, decimo septimo Kalendas Maii, in die sancto parasceue Pasche, ad oratorium S. Petri deducitur. Post hec autem tricesimo quinto anno, Incarnationis autem Domini octingentesimo sexagesimo quarto, indictione decima tertia, sub piissimo rege Ludouico, translationem quam supra descripsimus, Grimaldus regis archicapellanus atque ipsius abbas monasterii cum Salomone Constantiensis Ecclesie presule, quarta feria sub octauo Kalendarum Nouembrium die peregit. Et, ut nos solerti studio indagare potuimus, a septimo Pippini anno, quo uir sanctus de huius seculi angustiis commigrauit, usque ad translationem, centum et quatuor [c 1Kb] anni computantur.



CAPUT uI. Incognita odoris fragrantia circa eius corpus aspersa.


Descriptis temporibus in quibus res superius memorate gerebantur, nunc ad miracula ueniamus, que post translationem quam retulimus, circa reliquias S. Othmari omnipotentis Dei uirtute manifestata esse cognouimus. uenerandis sancti Patris exuuiis ad basilicam S. Galli prefato ordine deportatis,  continuo in ipsa nocte episcopo adhuc infra monasterium posito magna odoris suauitas in basilica S. Galli circumquaque diffusa, maxime iuxta B. Othmari corpus quasi in modum nebule uolitando redundare comperta est. Cuius odoris fragrantia cum continuatis tribus diebus ac notibus ibidem duraret, non tamen ab omnibus potuit sentiri: sed quidam nostre congregationis fratres, qui etiam religiosiores esse uidebantur, suauitatem illius degustabant, et religionis sue auctoritate huius rei ueritatem apud ceteros commendabant. Quibus etiam odor ipse, quamuis incognitus atque eatenus inexpertus exstiterit, dulcedinem tamen balsami partim, ut asserunt, poterat imitari.



CAPUT uII. Lucerna uitrea coram eo celitus incensa.


In proximo quoque sabbato, id est quarto die a beati uiri translatione, sanctum corpus post aram S. Ioannis Baptiste interim collocatur, donec noua basilica sub eius honore dedicandi ipsius habitationi edificaretur. Eadem ergo nocte Dominica, ecclesie custos cum nocturne celebritatis uigilias consurgendo preueniret, more solito basilicam ingressus, cuncta eius luminaria bene exstincta reperit. Cuius uestigia presbyter quidam nostre congregationis latenter subsecutus, cancellos basilice egreditur, ibique coram sacro corpore oraturus prosternitur. Consurgens uero ab oratione lucernam uitream sponte sua inibi aspexit incensam. Quo uiso attentius orationi incubuit, egressusque de oratorio, nemini  luminis illius administrationem tam cito indicare decreuit. De custodibus quoque ecclesie nullus eamdem lucernam exstinxit, quia alius ab alio eam incensam esse existimauit. Illa uero clarius ceteris resplendens, tota Dominica die quasi per singula horarum spatia maiori semper luminis perfundebatur abundantia. Presbyter autem cui illa celestis administratio luminis primitus manifestabatur, tanti signi miraculum metuens silentio opprimere, finita iam uespertina synaxi ceteris hoc fratribus indicauit. Tum multi nostrorum lumen ipsum cupientes uidere propius accedunt, et prout illis uisum fuerat, ignem ipsum qui quasi a medio noctis tempore ardere non destitit, nichil omnino ex liquore olei consumpsisse deprehendunt. Deinde cum ipsa lucerna quasi uehementius  ardere cepisset, oleo paulatim decrescente lux eadem semper se ipsa maior existens, ac tota sequenti nocte uniuersam S. Galli basilicam fulgoris sui immensitate perfundens, incensionem sui quasi ad octauam diei horam in secundam feriam protraxit. Tunc enim custos ecclesie cernens eam aliquantulum minorari, finita iam missa funem quo lucerna dependebat incaute laxando submittit, sicque lux ipsa decessit. Tum uero mirum in modum sub  plumbo cui papyrus [a 2Kb] imponebatur, cerneres ignem eius unius digiti mensuram ex oleo consumpsisse, et eidem plumbo super se posito nichil omnino dispendii uel lesionis intulisse. Ubi quid stupendum, quidue potius sit admirandum non facile intelligere possum: hoc uidelicet quod lux ipsa per se irradiata exstitit, an illud quod tam diu ardens nichil ex liquore olei minorauit, uel etiam id quod ignis ipse plumbi mollitiem super se positam caloris sui potentia non resoluit.



CAPUT uIII. In uigilia festiuitatis eius alia itidem lucerna sponte sua irradiata.

Post huius ostensionem miraculi, adueniente depositionis eius festiuitate, uespertine celebritatis  uigilias solemniter peragere studuimus. Quibus rite peractis, quidam de ministris ecclesie coronam, que ob eius festiuitatis gaudia coram sancto corpore incendebatur, exstinxit. Et cum lucernam que in medio ipsius corone pendebat iterato uellet incendere, sponte sua subito eam aspexit esse irradiatam. Quod multi non solum ex nostra familia, uerum etiam ex scholasticis atque hospitibus qui tunc temporis monasterium adierunt, se uidisse testati sunt. Cuius incensionem luminis in hoc etiam celitus administrari apparuit, quia cum nullus mortalium eam reficeret, tamen ante alterius noctis medietatem accepte lucis gratiam moderate ardendo non amisit.



CAPUT IX. Opificum labor in eius solemnitate frustratus.


Deuota quoque fratrum congregatio, iussionibus episcopi obtemperans, cum Dei laudibus insistendo nocturnalis officii solemnia decenter perageret, diemque ipsum omnes infra monasterium constitutos in honore S. Othmari feriari decerneret, ex ministerio cellarii tres lignorum opifices qui in artis huius peritia ceteris etiam uidebantur esse prestantiores, ex preceptoris sui iussu in cellam que est supra monasterium constructa laboraturi succedunt, ibique dolium quoddam uetustate et incuria dissolutum coniungere incipiunt. Collectis uero in unum tabulis cum primo fundum illius satis difficile coadunarent, easdem tabulas diligenter assignatas in circuitu erigere ceperunt, nec ullo penitus ingenio  per totam fere diem laborantes eas constabilire preualuerunt: mirumque in modum semper a stationis sue loco resilire, omnemque artificiose manus copulationem uidebantur respuere. Tunc ipsi opifices, inclinata iam die, uidentes laborem suum in nullo  proficere, iniuste se egisse cognoscunt; et post uesperam ad monasterium redeuntes, prostrati in ecclesia suam sibi stultitiam non imputari, ueniam precando, deposcunt.



CAPUT X. Quemadmodum panis odio afflictus eius desiderio fuerit inuasus.

Adolescens quidam de pago qui uocatur Elisazia [b 1Kb] progenitus, qui a natiuitatis exortu, siue  a recordationis sue tempore nusquam se panem manducasse asseruit, ad monasterium deueniens, neque panem manducans, neque aliquid ex eo unquam degustans, dimidium fere annum ibidem permansit. In cibo quoque uel potu si quidpiam panis etiam nescius deglutiuit, statim cum admistione  sanguinis, quod acceperat, inuitus euomuit. Hic ergo a B. Othmari festiuitate octaua die basilicam S. Galli ingressus, cum orando altaria circumiret, ad S. Othmarum perueniens eius suffragiis sese adiuuari tota intentione precatur. Tum primo nimietate frigoris in pectore concutitur, ac deinde in modum ebrii capitis grauitate nimioque stupore circumdatur. Et cum ad gradus sacro corpori continguos per quos crypta intratur deueniret, tanto panis desiderio anxiari cepit, ut continuo de crypta rediens, presbyterum quemdam in ipso monasterio commorantem panem sibi dare deposceret. Idem uero presbyter, cum pro certo sciret eum antea panem non manducasse, basilicam paruulam in honorem sancte Dei Genitricis dedicatam ingressus, panem benedicit,  illique primo paruam frustulam, quasi pro benedictione manducandam porrigit. Quam cum ille stans iuxta altare deglutiret, confestim cruentata de ore eius exsiliens post ostium basilice in pauimentum cecidit. Stupefactus uero presbyter quid strueret, uel cur panem eatenus sibi denegatum manducare uellet interrogat. Et cum primitus illum iuxta corpus beati Othmari eius desiderio inuasum perdisceret, porrecto sibi pane festinanter ait: Ad eum locum tendito, in quo primum panis cepisti habere desiderium, fortassis enim Deus illo in loco sue pietatis tibi conferre dignabitur auxilium. Cuius preceptis pauperculus obediens ad ecclesiam rediit, et antequam illo perueniret, panem quem a presbytero acceperat, manducando consumpsit. Ingressus uero  ecclesiam, celeriter miraculo diuulgato, a multis nostrorum panem accepit, et coram sancti uiri corpore sedens satis auide comedit. Qui hucusque apud nos constitutus, consueto hominum more panem sine tedio manducat: atque hoc miraculum  diuina pietate in se esse peractum uiua uoce proclamat.



CAPUT XI. Quidam debilis sanitatis restitutus

Quidam pauperculus ex Gallorum prouincia genitus, qui sinistrum genu cum pede flaccido et in sinistram partem detorto contractum atque a terra subleuatum a natiuitatis sue exordio, ponderi potius quam subsidio deportabat, duobus sustentaculis inter ascellas suffultus, domus fidelium eleemosynam queritando circumire solebat. Hic itaque eodem anno, transactis Natiuitatis Dominice solemniis, in pago qui dicitur Linzgowe constitutus, uirum quemdam uenerabilem sacerdotali stola indutum et uultus honestate preclarum sibi in somnis assistere, hisque  se uocibus affari asseruit: Si meam, o paupercule, mansionem adires, baculum tibi donarem, cuius adminiculo sustentatus, per inepta uiarum discrimina melius incedere preualeres. Cui ille: Domine, ait, mansionem tuam nescio, et in quibus eam partibus querere debeam penitus ignoro. Ipse uero: Ad eum lacum, inquit, stagni huius transfretare, illisque in locis solerter eam inuestigare curato, pro certo sciens, si illo perueneris, quod pro baculi receptione gaudebis. Et ut facilius eam inuenire ualeas, noueris me in domo alterius adhuc positum esse, ac proprie mansionis habitaculum nondum habere. Hac uisione pauper ille commotus, transgresso lacu ad cuiusdam presbyteri domum quadam die sero peruenit, eademque nocte predicti habitus uirum iterato sibi assistentem,  et cur tandiu in ueniendo tardaret interrogantem aspexit. Ad cuius interrogationem cum idem debilis ob eiusdem loci ignorantiam sueque debilitatis incommoda antea se non potuisse uenire fateretur, ille pedem eius nisi celeriter ad eumdem locum adiret, sese abscisurum comminabatur. Huiuscemodi ergo iussionibus idem pauper obedire paratus, reddita mortalibus die, presbytero uiam dictante ad monasterium properat, ibique nocte ipsa, que etiam tunc Dominica habebatur, in uigiliarum celebrationibus deuote pernoctat. Facto autem mane, post recitatum in publica [a 1Kb] missa Euangelium, cum ad gradus quos sacro corpori contiguos esse memorauimus deueniret, neruorum atque uenarum iuncture rupta cute, ac mox subsequente sanguine  franguntur, et membra diu contracta diuine operationis effectu subito corriguntur. Quorum tensionem atque fracturam eger ipse ferre non preualens, in ipsis gradibus corruit, horrendisque uocibus perstrepens omnes in ecclesia stantes perterruit. Quorum plurimi concurrentes eum continuo sustulerunt, cognitoque miraculo omnipotenti Deo debitas gratiarum actiones retulerunt. Pauper autem ipse eductus de ecclesia, per temporum momenta conualuit, et post aliquot dies sanus monasterio discessit.



CAPUT XII. Mutus loquendi officio donatus.


Post sanitatis huius miraculum, exacto trium hebdomadarum spatio, mutus quidam in uicino territorio natus atque nutritus, quem multi nostrorum a primeua etate locutionis officio nouerant esse priuatum, in Dominica itidem die in monasterium aggressus, ad corpus S. Othmari accessit, et quoddam lini globulum pie deuotionis intuitu eius arce superposuit. Quo facto, subitaneo quodam impulsu cum exstasi mentis terratenus deiectus, dissolutis lingue retinaculis sanguinis copiam ex ore profudit. Quem suis ipse manibus ne in basilice pauimentum caderet suscipiens, continuo extra ecclesiam proiecit. Sicque ingenti formidine atque terrore peruasus,  nemini quod sibi euenerat innotescens, cum omni festinatione monasterio digreditur, et ad mansionem suam cito perueniens, collata sibi loquendi facultate suos ibidem notos cum gaudio alloquitur. Quem ut ipsi loquentem suisque interrogationibus respondentem audierunt, non minima admiratione permoti hoc miraculum ceteris indicando celeriter diuulgauerunt. Tum uero ex eiusdem loci incolis plurimos utriusque sexus in unum conuenire, et ob concessam muto loquelam obstupescere, ipsumque in illorum medio positum quomodo sibi contigerit, et ubi uel quando lingua eius soluta fuerit, cerneres enarrare. Sequenti autem die clericus quidam ex eodem loco illum assumens ad monasterium reduxit, et huius rei ueritatem per ordinem nobis indicauit.



CAPUT XIII. Membris omnibus a natiuitate contractus meritis sancti corrigitur.


Eodem anno uir quidam, ciuis Aurelianensium, puerulum omnibus pene membrorum iuncturis contractum atque conglobatum, pie deuotionis intuitu paruo uehiculo impositum, modo trahendo, modo coram se impellendo, tum etiam propriis humeris gestando, Romam perduxit. Paucis dierum curriculis ibidem exactis inde reuertitur, atque  Alamanniam petere, et S. Galli monasterium adire noctu in uisione commonetur. Cui ille uisioni annuere desiderans, laborioso satis conatu iuga Alpium superat, et quadam die imminente iam  uespera diu desideratum lassus ingreditur monasterium. Qui etiam in ipso itinere quot molestias quotue incommodorum pertulerit angustias, testes fuerunt humeri, quos uectibus eiusdem uehiculi adeo attritos esse comperimus, ut multi nostrorum callos in eis duratos esse perspicerent. In primo igitur basilice ingressu ad corpus B. Othmari perueniens, puer ipse tendentibus sese compagum retinaculis uehiculo decidens in pauimentum prouoluitur, et uocibus horrendis tecta ecclesie complens, nimio se dolore urgeri insolito clamoris strepitu protestatur.  Senior autem noster Grimaldus his diebus in monasterio positus cum ipsa hora pre foribus basilice infra claustrum consisteret, audito huiusmodi strepitu Salomonem episcopum una cum Augiensis cenobii abbate, qui ipso die ibidem conuenerant, secum assumens, ecclesiam intrat, causamque tam horrendi atque insoliti clamoris interrogat. Quid plura? Abbates cum episcopo propius accedunt, flebili ululatu puerum huc illucque in pauimento uolutari cernunt, seque ipsum propriis unguibus cogente molestia lacerare et quasi discerpere perspiciunt.  Post longam huiuscemodi uexationem sinistra manus in uolam contracta extenditur, incuruata ceruix erigitur: sinistrum quoque genu cum pede ad tibiam supinato laxatur, et planta pedis dextri ab ipsis natibus quibus impressa fuerat, fracto genu cum sanguinis effusione prosiliens, episcopo etiam astante hymnumque Te Deum laudamus canente, corrigitur. In processu ergo temporis puer ipse ambulare cepit, et modo in monasterio nouis utens gressibus, huius miraculi idoneus testis existit.



LIBER SECUNDUS.



PRAEFATIO. De miraculis que post iteratam sancti Othmari translationem in eius basilica sunt ostensa.


Sancti Patris nostri miracula hactenus a nobis uili sermonum schemate prolata, quanquam lectoribus beneuolis ad declaranda sanctitatis eius preconia sufficere non dubitemus, tamen quia basilice in eius honorem edificande paulo superius mentio incidit, qualiter peracta eius constructione sanctus uir in eam translatus fuerit, quibusque miraculum ostensionibus sanctitatem eius diuina clementia ibidem postea manifestauerit, ne obliuione depereant, successoribus nostris breuiter contradere libet, non pomposa uerborum complexione superuacuam laudantium gloriam aucupantes, sed dictorum tantummodo  simplicitate ueritatem rerum querentibus ostendere cupientes. Neque enim nostre, sed illius nos glorie potius studere condecet, qui electis suis primo bonum uelle, deinde tribuit inchoare, tum etiam uires implendi suggerere, ac postremo digna eos mercede remunerans, sanctitatem eorum uirtutibus et signis patenter dignatur ostendere. Quapropter ipsum per omnia totius boni fontem bonorumque omnium largitorem in beati patris nostri miraculis laudare desideramus, Dauidicum illud dicentes: Non nobis, Domine, non nobis, sed nomini tuo da gloriam .



CAPUT PRIMUM. De ipsius ecclesie consecratione, et quomodo in ipsa translatione mutus quidam loquendi munere sit donatus.


Post translationem igitur supra memoratam, euolutis trium pene annorum spatiis, cum beati Othmari basilica studiis deuote eam edificantium decenter iam perfecta fuisset, senior noster Grimaldus Ludouici regis archicapellanus, prefatum Constantiensis Ecclesie presulem ad peragenda consecrationis eius solemnia monasterium itidem uenire rogauit. Quod dum fama uulgante populis in uicino  positis compertum fuisset, uidelicet quod sanctus, uir de basilica S. Galli in suum deportandus esset oratorium, sacris eius exsequiis interesse cupientes, monasterium cateruatim adire ceperunt. Episcopus autem die statuto superueniens, ecclesiam sub ipsius nomine solemniter dedicauit, ac deinde sacrati corporis membra aggressus, quasdam ex eo particulas pro reliquiis deinceps condonandis seorsum reposuit; cetera autem manu sua honorifice inuoluens, in sarcophago nouo collocauit. Illas quoque oblatas, quas narrationi superiori in eius tumulo retulimus fuisse repertas, eatenus incorruptas atque omnimodis illesas perdurasse miratur, et quasdam ex eis inuolutas sacro itidem corpori superposuit; alias uero pyxide recondens, superuenturis temporibus  pro sanctitatis eius testimonio conseruare precepit. Post hec autem nobis omnibus sacris uestibus solemniter paratis, presul ipse data in altum oratione presbyteros qui astabant, uirum Dei foras deportandum leuare commonuit. Nec mora, cum crucibus et cereis atque thuribulis sanctus uir ab ecclesia deportatur, eademque hora mutus quidam eius, ut credimus, meritis loquendi officio muneratur. Cuius tamen persona, utpote uilis, quia nobis eatenus incognita exstiterat, ideo miraculum quod in se patratum referebat, primo credere dissimulauimus. Sed cum ex pago, qui uocatur Arigewe [a 1Kb] , se fuisse assereret, a parentibus eius aliisque qui eum bene nouerant, nostrorum postea inquisitione uerum hoc esse didicimus. Tum uero omnes nos laudes ac melodias  canendo, comitante numerosa populorum multitudine, debita cum ueneratione corpus cari Patris prosequimur. In prato autem Orientem uersus constituto paululum presso gradu terratenus prostrati adorauimus, surgentesque pias eius exuuias singulatim subire, ac superiecta uelamina deuotione humili cepimus osculari. Quo facto, cum ueneratione maxima ad monasterium properantes, sanctasque eius reliquias in suam basilicam introducentes, gratias Deo, qui tantam nobis letitiam conferre dignatus  est, debita cum laude retulimus. Quanti ibi iucundantium fletus, quantique exsultantium oborti fuerint singultus, nequaquam enarrare ualemus: quippe qui nec ipsas Dei laudes crebris singultibus intercepti absque lacrymis proferre potuimus. Precipueque uenerandus pater noster Grimaldus tripudiantium letitia motus a lacrymis se continere nequiuit, agens Deo gratias quod suis temporibus in loco etiam sibi commendato tantum decus taliaque omnipotentis Dei beneficia uidere promeruit. Ad huius quoque letitie cumulum Augiensis cenobii abbas cum quibusdam ipsius loci fratribus eadem hora superuenit; fratresque ex monasterio quod Campidona uocatur, ab abbate suo missi, huiusmodi exsequiis talibusque se interesse gaudiis gratulabantur. Episcopus  autem interea sacras pii patris exuuias in arca saxea recondens, altario [a 1Kb] supposuit: sicque missarum celebratione solemniter peracta, benedicens populum, abire permisit. Facta sunt autem hec anno Incarnationis Dominice octingentesimo sexagesimo septimo, sub piissimo rege Ludouico, supra memoratis principibus pastoralis officii functione curam Ecclesiarum Dei strenue agentibus, octauo Kalendarum Octobrium die, quarta feria, indictione prima [b 1Kb] . Die uero sequenti, ut honor beati uiri latius etiam augmentaretur, memoratus presul ex reliquiis eius quas pridem huius rei gratia seorsum eum posuisse retulimus, primo sibi tulit, deinde abbati ex Augia et fratribus de Campidona, ceterisque religiosis utique ac uenerabilibus uiris aliquas ex eis  particulas, prout sibi uisum fuerat, commendauit, nobis presentibus omnes eos sollicite commonens, ut per omnia honorifice digneque eas tractare curarent. Quibus peractis, beati Michelis archangeli ecclesiam consecrauit: multosque sacro chrismate confirmans, salutatis fratribus letus cum suis monasterio discessit. Altera autem die abbatem ex Augia fratresque ex Campidona cum laudibus et cantilenis [c 1Kb] extra monasterium prosequentes, post fraterne dilectionis colloquia, dato pacis osculo ad sua cum gaudio remeare permisimus.



CAPUT II. Quod in plurimis locis circa reliquias eius miracula multa fiant.

 Finita relatione qualiter uir beatus in suam translatus fuerit basilicam, ne fastidioso forte lectori protractus in longum sermo turbata mente rugam frontis ingereret, aliqua ex sanctitatis eius indiciis que ipsius clarescentibus meritis ibidem postea manifestata fuisse perspeximus, in calce huius conscriptionis strictim ac succincte subiungere curauimus:  non utique omnia que uel ipsi facta uidimus, uel ab aliis ueraciter patrata esse comperimus huic opusculo inserentes; sed ex multis pauca, atque a nobis perspecta in unum colligere uolentes. Cuncta enim hec facile enarrari posse non credimus, presertim cum in locis plurimis non ad nos tantum, sed ad alios quoque pertinentibus, que sacris eius pignoribus ditabantur, tam multa quotidie miraculorum signa effulserint, ut nec uerborum facundia proferri, nec styli instantia absque labore ualeant comprehendi. Quapropter his interim omissis, ad ea tantum nos scribenda conuertemus, que et nobiscum omnimodis facta cognouimus, et apud liuoris expertes attestationi sanctitatis eius sufficere posse confidimus.



CAPUT III. Pedem saucius et tumefactus sanitatem indeptus est apud tumulum eius.


Quidam paterfamilias multorum apud nos cognitione notissimus, seruum quemdam habuit, qui operis quidpiam faciens casu pedem uulnerauit. Pes uero ipse protinus in tumorem uersus, adeo uenarum contractione debilitatus est, ut ambulandi facultate penitus priuaretur. Hanc ob causam sustentaculum quoddam genuculo supponens, gressum quem pedis infirmitas denegabat, per annum ferme integrum arte fulciendo subleuare curabat. Is cum ad B. Othmari suffragia uenisset, ante eius altare prostratus orauit, confestimque soluto pede relictoque  sustentaculo sanus abscessit.



CAPUT Iu. Tibia suspensa protenditur.

Nec multo post alius quidam pedem cum tibia altius a terra leuatum, ad posteriora contractum, non ad subsidium itineris, sed ad ponderis potius grauitudinem ferebat. Hic die quadam baculis suffultus monasterium deuenit, et B. Othmari oratorium ingressus coram altari eius stando cum orasset, pes ipse cum tibia solutus protenditur, sonitumque in modum fracti cuiusdam ligni crepitando emittens corrigitur. Nec mora suo restitutus loco ferentem se ferebat, portantemque se grata mercede remunerans deportabat.



CAPUT u. Celebre miraculum sanctimonialis illuminate.


Sub ipsius anni spatio sanctimonialis quedam de oppido quod Basula [al., Basilea, Bâle] dicitur, ante annos quatuor utrisque luminibus orbata, sororis sue ducatu ad monasterium tendendo peruenit, ibique  tribus fere hebdomadibus cecitatis tenebris adhuc inuoluta permansit. Annuo autem cursu accedente festiuitate, qua catholica per orbem Ecclesia sancti Spiritus aduentu letatur, in Sabbato quod precedens eam ipsi quoque imminet, cum multitudo populi more solito orationis causa monasterium adiret,  sanctimonialis ipsa, inter alios qui uenerant, hora diei quasi quarta, ante beati uiri tumbam oratura prosternitur, ibique aliquantisper orando lumen quod amiserat recepit, multisque in unum conuenientibus perspicuitate huius miraculi magne admodum letitie causa fuit.





ISONIS FORMULAE.






ANNO DOMINI DCCCLXXII.
GRIMALDUS SANGALLENSIS ABBAS.





LIBER SACRAMENTORUM EX OPERIBUS SS. PATRUM EXCERPTUS.






PAMELII MONITUM.

 Libri huius cum precedenti  in hec uerba meminit Micrologus, de diuin. Obseru., cap. 60. »Fecit tamen idem Albinus in sancta Ecclesia non contemnendum opus. Nam Gregorianas orationes in libris Sacramentorum collegisse asseritur, paucis aliis adiectis, quas tamen sub obelo notandas esse indicauit. Deinde alias orationes siue prefationes, etsi non Gregorianas, ecclesiastice tamen celebritati idoneas, collegit, sicut prologus testatur, quem post Gregorianas orationes in medio eiusdem libri collocauit.« Hactenus ille: qui etsi Alcuino  ascribat, nos tamen uetustissimorum mss. codicum sequi fidem maluimus; potest enim in Micrologo error esse librariorum, quibus Grimaldi nomen erat incognitum. Siue interim huic, siue illi ascribatur, uidetur certe ad eum alludere Amalarius, lib. I, cap. 22 et 24. »Pro illo, inquit, precatur a sacerdote in Sacramentario: Ut ab immaculato Domini fontis utero, in nouam renata creaturam, progenies celestis emergat.«  Neque enim priori, sed hoc libro continetur cerei paschalis consecratio, cuius uerba latius utroque capite explicat. Cuius adeo primam institutionem perperam quidam Zosimo pape ascribunt, cum iam diu antea, et in Hispaniis Prudentius hymno, quo etiamnum utimur, eam celebrauerit, et Mediolani D. Ambrosius peculiari quoque cerei benedictione sit usus.  Quare recte sic hac de re, lib. I, cap. 18, Amatarius: »Romanis ita agentibus, nobis quoque preceptum est a papa Zosimo benedicere cereum.« Ac si dicat antea quidem Rome id usitatum, sed a Zosimo papa in aliis quoque omnibus Ecclesiis fieri decretum.« uerum etsi hec dicta sint, confirmant tamen quod in dicto prologo scribit Grimaldus, uetustiora pene esse Gregorianis que in hoc opus digessit. »Sed quia, inquit, sunt et alia quedam quibus necessario sancta utitur Ecclesia, que idem Pater, ab aliis iam esse edita inspiciens, pretermisit, idcirco opere pretium duximus ea uelut flores pratorum uernantes carpere et in unum colligere, atque correcta et emendata, suisque capitulis prenotata, in huius corpore codicis seorsum ponere ut in hoc opere cuncta inueniret lectoris industria quecunque nostris temporibus necessaria esse perspeximus.« Et certe constat huius libri complures orationes Dominicarum post Epiphaniam, Pascha et Pentecosten, ex D. Ambrosio mutuatas. Porro et  alio loco alludit ad huius libri cap. 102 Amalarius: »Habemus, inquit, scriptum in quodam Sacramentario quod officia mortuorum agenda sint circa tertiam diem, et septimam, et trigesimam.« Que uerba deinde pulchre et late explicat, ac auctoritate Scripturarum corroborat.



GRIMALDI PRAEFATIO.


 Hucusque precedens Sacramentorum libellus a B. papa Gregorio constat esse editus, exceptis his que in eodem in natiuitate uel assumptione B. Marie, precipue uero in Quadragesima, uirgulis antepositis, lectoris inuenerit iugulata, solertia. Nam sicut quorumdam relatu didicimus, domnus apostolicus in eisdem diebus a stationibus penitus uacat, eo quod ceteris septimane feriis stationibus uacando fatigatus, eisdem requiescat diebus, ob id scilicet ut tumultuatione populari carens et eleemosynas pauperibus distribuere, et negotia exteriora liberius ualeat disponere. Missam uero pretitulatam, In Natali eiusdem beati Gregorii, uirgulisque ante positis iugulatam, a successoribus eius, causa amoris, imo uenerationis sue, eidem suo  operi non dubium esse interpositam. Prefatus sane Sacramentorum libellus, licet a plerisque, scriptorum uitio deprauante, non ut ab auctore suo est editus haberetur, pro captu tamen ingenii, ob multorum utilitatem, studii nostri fuit enim artis stylo corrigere. Quem cum prudens lector studiose perlegerit, uerum nos dicere illico comprobabit, nisi iterum scriptorum uitio deprauetur. Sed quia sunt et alia quedam, quibus necessario sancta utitur Ecclesia, que idem Pater ab aliis iam edita esse inspiciens, pretermisit, idcirco opere pretium duximus, ea uelut flores pratorum uernantes carpere et in unum congerere, atque correcta et emendata suisque capitulis prenotata in huius corpore codicis seorsum ponere, ut in hoc opere cuncta inueniret lectoris  industria, quecunque nostris temporibus necessaria esse perspeximus, quanquam plura etiam in aliis Sacramentorum libellis inuenissemus inserta. Hanc uero discretionis gratia prefatiunculam in medio collocauimus, ut alterius finis, alterius quoque exordium esset libelli; ita, uidelicet, ut hinc inde formabiliter eisdem positis libellis nouerit quisque que a B. Gregorio, queue sint ab aliis edita Patribus; et quoniam excludendos tantarum quesitores diuersarumque  institutionum sanctarum nequaquam dignum uel possibile esse censuimus, saltim eorum omnium condignis desideriis in euidenti huius operis copia satis faceremus. Si cui autem placent ea que sine fastu arrogantie summo studio pioque collegimus amore, suscipere, precamur ut non ingratus nostro existat labori, sed potius una nobiscum gratias agat omnium bonorum largitori. Si uero superflua uel non necessaria sibi illa iudicauerit, utatur tantum prefati Patris opusculo, quod minime respuere sine sui discrimine potest; et ea querentibus, hisque pio animi affectu uti uolentibus, utenda admittat. Non igitur ingratis et fastidiosis, sed potius studiosis ac deuotis, illa colligimus, in quibus, cui animo sedent, potest reperire unde et debita uota sua et officium diuini cultus digne ac  placabiliter Domino ualeat exhibere. Nouerit itaque nos perspicacitas lectoris non alia huic inseruisse operi, nisi ea que a probatissimis et eruditissimis magna diligentia exarata sunt uiris. Ex multis ergo multa collegimus, ut multorum utilitati prospiceremus. Prefationes porro, quas in fine huius posuimus codicis, flagitamus ut ab his quibus placent, cum caritate suscipiantur, et canantur. Ab his uero qui eas intelligunt, nec tamen delectantur necnon et ab his qui eas uolunt, nec tamen intelligunt, poscimus ut nec assumantur nec canantur. Addimus etiam et Benedictiones ab episcopo super populum dicendas, necnon et illud quod in prefato codice B. Gregorii, ad gradus inferiores in Ecclesia constituendos, non habetur. Obsecramus itaque uos, quicunque hunc codicem ad legendum  siue transcribendum sumpseritis, ut pro me preces ad Dominum fundatis, qui ob utilitatem plurimorum ea colligere atque corrigere studuimus. Precamurque ut eum ita diligenter transcribatis, quatenus eius textus, et eruditorum aures demulceat, et simpliciores quosque errare non sinat. Nihil enim, ut ait B. Hieronymus, proderit emendasse librum, nisi emendatio librariorum diligentia conseruetur.


CAPITULA HUIUS LIBRI.

     I. Benedictio cerei.
    II. Orationes per singulas lectiones in Sabbato sancto, require retro in Sabbato sancto Pasche.
    III. Item orationes in uigilia Pentecostes, require retro in Sabbato sancto Pentecostes.
    Iu. Benedictionem salis ad faciendum catechumenum, et inde que sequuntur orationes, qualiter baptizentur hi qui baptizandi sunt, require in Sabbato sancto Pentecostes.
    u. Dominica I post Natale Domini.
    uI. Dominica II post Natale Domini.
     uII. Dominica prima post Theophaniam.
    uIII. Dominica II post Theophaniam.
    IX. Dominica III post Theophaniam.
    X. Dominica Iu post Theophaniam.
    XI. Dominica u post Theophaniam.
    XII. Dominica uI post Theophaniam.
    XIII. Dominica I post octab. Pasche.
    XIu. Dominica II post octab. Pasche.
    Xu. Dominica III post octab. Pasche.
    XuI. Dominica Iu post octab. Pasche.
    XuII. Dominica I post Ascensa Domini.
    XuIII. Dominica I post Pentecost.
    XIX. Dominica II post Pentecost.
    XX. Dominica III post Pentecost.
     XXI. Dominica Iu post Pentecost.
    XXII. Dominica u post Pentecost.
    XXIII. Dominica uI post Pentecost.
    XXIu. Dominica uII post Pentecost.
    XXu. Dominica uIII post Pentecost.
    XXuI. Dominica IX post Pentecost.
    XXuII. Dominica X post Pentecost.
    XXuIII. Dominica XI post Pentecost.
    XXIX. Dominica XII post Pentecost.
    XXX. Dominica XIII post Pentecost.
    XXXI. Dominica XIu post Pentecost.
    XXXII. Dominica Xu post Pentecost.
    XXXIII. Dominica XuI post Pentecost.
    XXXIu. Dominica XuII post Pentecost.
    XXXu. Dominica XuIII post Pentecost.
    XXXuI. Dominica XIX post Pentecost.
    XXXuII. Dominica XX post Pentecost.
    XXXuIII. Dominica XXI post Pentecost.
    XXXIX. Dominica XXII post Pentecost.
    XL. Dominica XXIII post Pentecost.
     XLI. Dominica XXIu post Pentecost.
    XLII Item alie Misse quotidianis diebus.
    XLIII. Alia Missa.
    XLIu. Alia Missa.
    XLu. Alia Msisa.
    XLuI. Alia Missa.
    XLuII. In Natali unius apostoli.
    XLuIII In Natali plurimorum apostolorum.
    XLIX. In Natali unius martyris.
    L. In Natali plurimorum martyrum.
    LI. In Natali unius confessoris.
    LII. In Natali plurimorum confessorum.
    LIII. In Natali uirginis.
    LIu. Missa ad poscenda suffragia sanctorum.
    Lu. Oratio ad clericum faciendum.
    LuI. Benedictio uestium uirginis et uidue, et consecratio uirg.
    LuII. Benedictio altaris.
    LuIII. Consecratio altaris
     LIX. Ad consecrandam patenam.
    LX. Ad calicem benedicendum.
    LXI. Oratio in dedicatione fontis.
    LXII. Missa in anniuersario dedicationis Basilice.
    LXIII. Missa pro regibus.
    LXIu. Missa quotidiana pro rege.
    LXu. Orat. ad Missam tempore synodi pro rege dicenda.
    LXuI. Missa specialis sacerdotis cum prefatione.
    LXuII. Item alia cum prefatione.
    LXuIII. Missa pro amico uel pro quo uolueris.
    LXIX. Alia Missa.
    LXX. Alia Missa.
    LXXI. Missa pro salute uiuorum.
    LXXII. Missa pro famuliaribus.
    LXXIII. Missa pro abbate uel congreganti.
    LXXIu. Orat. in monasterio monachorum.
     LXXu. Orat. pro fratribus in uia dirigendis.
    LXXuI. Orat. pro redeuntibus de itinere.
    LXXuII. Orat. de aduentu fratrum superuenientium.
    LXXuIII. Missa pro iter agentibus.
    LXXIX. Missa pro nauigantibus.
    LXXX. Missa pro peccatis.
    LXXXI. Oratio in tempore belli.
    LXXXII. Missa in tempore belli.
    LXXXIII. Alia missa.
    LXXXIu. Alia missa.
    LXXXu. Missa pro pace.
    LXXXuI. Missa pro quacunque tribulatione.
    LXXXuII. Missa pro peste animalium.
    LXXXuIII. Missa in contentione.
    LXXXIX. Missa contra iudices male agentes.
     XC. Missa contra obloquentes.
    XCI. Orat. ad pluuiam postulandam.
    XCII. Missa ad pluuiam postulandam.
    XCIII. Orat. ad serenitatem postulandam.
    XCIu. Missa ad serenitatem postulandam
    XCu. Missa ad repellendam tempestatem.
    XCuI. Orationes et preces super penitentem confitentem peccata sua more solito feria Iu in Quadrag.
    XCuII. Oratio ad reconciliandum penitentem fer. u. in cena Domini.
    XCuIII Oratio ad uisitandum infirmum.
    XCIX. Missa pro infirmis.
    C. Orat. pro reddita sanitate.
    CI. Reconciliatio penitentis ad mortem.
    CII. Orat. in agenda mortuorum.
    CIII. Missa unius defuncti.
    CIu. Missa pro defuncto nuper baptizato.
    Cu. Orationes pro defunctis desiderantibus  penitentiam et minime consequentibus.
    CuI. Missa in anniuersario unius defuncti.
    CuII. Missa plurimorum defunctorum.
    CuIII. Alia missa.
    CIX. Alia missa.
    CX. Missa in cemeteriis.
    CXI. Missa pro salute uiuorum uel Agenda mortuorum.
    CXII. Exorcismus salis.
    CXIII. Benedictio salis.
    CXIu. Exorcismus aque.
    CXu. Benedictio aque.
    CXuI. Benedictio salis et aque pariter.
    CXuII. Orationes quando aqua spargitur in domo.
    CXuIII. Benedictio domus.
    CXIX. Oratio contra fulgura.
    CXX. Oratio super uasa in loco antiquo reperta.
     CXXI. Benedictio putei.
    CXXII. Benedictio uue uel fabe.
    CXXIII. Benedictio ad fruges nouas.
    CXXIu. Benedictio ad omnia que uolueris.
    CXXu. Benedictio panis noui.
    CXXuI. Oratio ante cibum.
    CXXuII. Oratio super mensam.
    CXXuIII. Oratio post cibum.
    CXXIX. Oratio in sacrario.
    CXXX. Oratio ubi uestimenta conseruantur.
    CXXXI. Oratio in refectorio.
    CXXXII. Oratio in dormitorio.
    CXXXIII. Oratio in cellario.
    CXXXIu. Oratio in scriptorio.
    CXXXu. Oratio in hospitalio.
    CXXXuI. Oratio in domo infirmorum.
    CXXXuII. Oratio in area.
    CXXXuIII. Oratio in granario.
    CXXXIX. Oratio in pistrino.
     CXL. Oratio in coquina.
    CXLI. Oratio in lardario.
    CXLII. Oratio in caminata.
    CXLIII. Oratio in introitu porte.
    CLXIu Orationes matutinales et uespertinales.
    CXLu. Impositio manuum super energumenum catechumenum.
    CXLuI. Item alia pro paruulo energumeno.
    CXLuII. Item alie orationes super energumeno baptizato.





I. [a 1Kb] BENEDICTIO CEREI.

Exsultet iam angelica turba celorum, exsultent diuina mysteria, et pro tanti regis uictoria, tuba intonet  salutaris. Gaudeat tantis tellus irradiata fulgoribus, et eterni regis splendore illustrata, totius noctis se sentiat amisisse caliginem. Letetur et mater Ecclesia tanti luminis adornata fulgoribus, et magnis populorum uocibus hec aula resultet. Quapropter astantibus uobis, fratres karissimi, ad tam miram sancti huius luminis claritatem, una mecum, queso, Dei omnipotentis misericordiam inuocate, ut qui me non meis meritis intra Leuitarum numerum dignatus est aggregare, luminis sui gratiam infundendo, cerei huius laude implere perficiat [alias laudem implere precipiat]. Per Dominum nostrum Iesum Christum Filium tuum, qui tecum uiuit et regnat Deus in unitate Spiritus sancti.

Per omnia secula seculorum. R. Amen.

 Dominus uobiscum. R. Et cum Spiritu tuo.

Sursum corda. R. Habemus ad Dominum.

Gratias agamus Domino Deo nostro. R. Dignum et iustum est.

D. Quia dignum et iustum est, inuisibilem Deum, omnipotentem Patrem, Filiumque eius unigenitum Dominum nostrum Iesum Christum, [sanctum quoque Spiritum] toto cordis ac mentis affectu et uocis ministerio personare. Qui pro nobis eterno Patri Ade debitum soluit, et ueteris piaculi cautionem, pio cruore detersit. Hec sunt enim festa paschalia, in quibus uerus ille Agnus occiditur, eiusque sanguine postes consecrantur. Hec nox est, in qua primum patres nostros filios Isrel eductos de terra  Aegypti, Rubrum mare sicco uestigio transire fecisti. Hec igitur nox est, que peccatorum tenebras columne illuminatione purgauit. Hec nox est, que hodie per uniuersum mundum in Christo credentes a uitiis seculi, et caligine peccatorum segregatos, reddit gratie, sociat sanctitati. Hec nox est, in qua destructis uinculis mortis, Christus ab inferis uictor ascendit. Nihil enim nobis nasci profuit, nisi redimi profuisset. O mira circa nos tue pietatis dignatio! O ineffabilis dilectio caritatis! ut seruum redimeres, Filium tradidisti. O beata nox, que sola meruit scire tempus et horam in qua Christus ab inferis resurrexit! Hec nox est, de qua scriptum est: Et nox ut dies illuminabitur, et nox illuminatio mea in deliciis meis. Huius igitur sanctificatio noctis,  fugat scelera, culpas lauat, et reddit innocentiam lapsis, mestis letitiam. Fugat odia, concordiam parat, et curuat imperia. In huius igitur noctis gratia, suscipe, sancte Pater, incensi huius sacrificium uespertinum, quod tibi in hac cerei oblatione solenni, per ministrorum manus de operibus apum sacrosancta reddit Ecclesia. Sed iam columne huius preconia nouimus, quam in honore Dei rutilans ignis accendit. Qui licet diuisus in partes, mutuati luminis detrimenta non nouit. Alitur liquentibus  ceris, quam in substantiam pretiose huius lampadis apis mater eduxit. O uere beata nox! que exspoliauit Aegyptios, ditauit Hebreos. Nox, in qua terrenis celestia, humana diuinis iunguntur. Oramus te, Domine, ut cereus iste in honore nominis tui consecratus, ad noctis huius caliginem destruendam, indeficiens, perseueret: atque in ordinem suauitatis acceptus [al., accensus], supernis luminaribus misceatur. Flammas eius Lucifer matutinus inueniat. Ille, inquam, Lucifer qui nescit occasum; ille qui regressus ab inferis, humano generi serenus illuxit. Precamur ergo te, Domine, ut nos famulos tuos, omnem clerum, et deuotissimum populum, una cum papa nostro N. et gloriosissimo rege nostro N. necnon et antistite nostro N. quiete temporum concessa, in his  paschalibus gaudiis conseruare digneris. Per Dominum nostrum Iesum Christum Filium tuum, qui tecum uiuit et regnat Deus in unitate Spiritus sancti. Per omnia secula seculorum. Amen.





u. [a 1Kb] DOMINICA I POST NATALE DOMINI.

Deus, qui salutis eterne B. Marie uirginitate fecunda humano generi premia prestitisti, tribue, quesumus, ut ipsam pro nobis intercedere sentiamus, per quam meruimus auctorem uite suscipere, Dominum nostrum Iesum Christum.


Secreta.


Muneribus nostris, Domine, precibusque susceptis, et celestibus nos munda mysteriis, et clementer exaudi. Per.


Post Communionem.

Da nobis, quesumus, Domine Deus noster, ut qui natiuitatem Domini nostri Iesu Christi nos frequentare gaudemus, dignis conuersationibus, ad eius mereamur pertinere consortium. Per Dominum nostrum.



uI. DOMINICA II POST NATALE DOMINI.

Omnipotens sempiterne Deus, dirige actus nostros in beneplacito tuo, ut in nomine Filii tui dilecti mereamur bonis operibus abundare. Per eumdem.


 Secreta.

Concede, quesumus, ut oculis tue maiestatis munus oblatum, et gratiam nobis deuotionis obtineat, et effectum beate perennitatis acquirat. Per Dominum.


Post Communionem.

Per huius, Domine, operationem mysterii, et uitia nostra purgentur, et iusta desideria compleantur. Per.


 [Super populum [a 1Kb] .

Propitiare, misericors Deus, etc., ut supra inter Oration. quotid.]



uII. DOMINICA I POST THEOPHANIAM.

uota, quesumus, Domine supplicantis populi celesti pietate prosequere, ut, et que agenda sunt, uideant; et ad implenda que uiderint, conualescant. Per.


Secreta.

Oblatum tibi Domine sacrificium, uiuificet nos semper et muniat. Per Dominum.


Prefatio.

D. Et iustum est, usque, eterne Deus. Quia cum  unigenitus, etc., ut supra in die Epiphanie.


Post Communionem.

Supplices te rogamus, omnipotens Deus, ut, quos tuis reficis sacramentis, tibi etiam placitis moribus dignanter deseruire concedas. Per Dominum nostrum.


[Super populum.

Conserua, quesumus, Domine, familiam tuam, etc., ut supra inter orat. quotid.]



uIII. DOMINICA II POST THEOPHANIAM.

Omnipotens sempiterne Deus, qui celestia simul et terrena moderaris, supplicationes populi tui clementer  exaudi, et pacem tuam nostris concede temporibus. Per Dominum nostrum.


Secreta.

Oblata, Domine, munera sanctifica, nosque a peccatorum nostrorum maculis emunda. Per.


Post Communionem.

Augeatur in nobis, Domine, quesumus, tue uirtutis operatio, ut diuinis uegetati sacramentis, ad eorum promissa capienda tuo munere preparemur. Per.


[Super populum.

Auxiliare Domine populo tuo, etc., ut supra, inter orat. quotid.]



IX. DOMINICA III POST THEOPHANIAM.


Omnipotens sempiterne Deus, infirmitatem nostram propitius respice, atque ad protegendum nos, dexteram tue maiestatis extende. Per Dominum.


Secreta.

Hec hostia, Domine, quesumus, emundet nostra delicta, et sacrificium celebrandum subditorum tibi corpora mentesque sanctificet. Per.


Post Communionem.

Quos tantis, Domine, largiris uti mysteriis, quesumus,  ut effectibus eorum ueraciter aptare digneris. Per.


[Super populum.

Adsit, Domine, quesumus, etc., ut supra loco citato.]



X. DOMINICA Iu POST THEOPHANIAM.

Deus, qui nos in tantis periculis constitutos, per humana scis fragilitate non posse subsistere, da nobis salutem mentis et corporis, ut ea que peccatis nostris patimur, te adiuuante, uincamus. Per Dominum.


Secreta.

Concede, quesumus, omnipotens Deus, ut huius  sacrificii munus oblatum, fragilitatem nostram, ab omni malo purget semper, et muniat. Per.


Post Communionem.

Munera tuo nos, Deus, a delectationibus terrenis expediat, et celestibus semper instruant alimentis.


[Super populum.

uox clamantis Ecclesie, etc., ut supra loco iam dicto.]



XI. DOMINICA u POST THEOPHANIAM.

Familiam tuam, quesumus, Domine, continua pietate custodi, ut que in sola spe gratie celestis innititur, tua semper protectione muniatur. Per.


Secreta.

 Hostias tibi, Domine, placationis offerimus, ut et delicta nostra miseratus absoluas, et nutantia corda tu dirigas. Per.


Post Communionem.

Da, quesumus, omnipotens Deus, ut illius salutaris capiamus effectum, cuius per hec mysteria pignus accepimus.


[Super populum.

Ecclesie tue, Domine, uoces, etc., ut supra eodem loco.]



XII. DOMINICA uI POST THEOPHANIAM.

Conserua populum tuum, Deus, et tuo nomini fac deuotum, ut diuinis subiectus officiis, et temporalia  uiriliter, et eterna dona percipiat. Per.


Secreta.

Hec nos oblatio, Deus, mundet, quesumus, et renouet, et gubernet, et protegat. Per


Post Communionem.

Celestibus, Domine, pasti deliciis, quesumus, ut semper eadem, per que ueraciter uiuimus, appetamus. Per.


[Super populum.

Presta, quesumus, omnipotens Deus, etc, ut supra eodem loco.]



XIII. DOMINICA I POST OCTAuAS PASCHAE.


Deus, qui in Filii tui humilitate iacentem mundum erexisti, fidelibus tuis perpetuam concede letitiam, ut quos perpetue mortis eripuisti casibus, gaudiis facias sempiternis perfrui. Per eumdem Dominum.


Secreta.

Benedictionem tuam, Domine, nobis conferat salutarem sacra semper oblatio, ut, quod agit mysterio, uirtute perficiat. Per.


Post Communionem.

Presta nobis, omnipotens Deus, ut, uiuificationis tue gratiam consequentes, in tuo semper munere gloriemur.


 [Super populum.

Familiam tuam, etc., ut supra.]



XIu. DOMINICA II POST OCTAuAS PASCHAE.

Deus, qui errantibus ut in uiam possint redire, iustitie tue lumen ostendis, da cunctis qui Christiana professione censentur, et illa respuere que huic inimica sunt nomini, et ea que sunt apta sectari. Per.


Secreta.

His nobis mysteriis conferatur, quo terrena desideria mitigantes, discamus amare celestia. Per.


Post Communionem.

Sacramenta que sumpsimus, quesumus, Domine, et spiritalibus nos instruant alimentis, et corporalibus  tueantur auxiliis. Per Dominum nostrum.


[Super populum.

Gaudeat, etc., ut supra.]



Xu. DOMINICA III POST OCTAuAS PASCHAE.

Deus, qui fidelium mentes unius efficis uoluntatis, da populis tuis, id amare quod precipis, id desiderare quod promittis, ut inter mundanas uarietates ibi nostra fixa sint corda, ubi uera sunt gaudia. Per Dominum nostrum.


Secreta.

Deus, qui nos per huius sacrificii ueneranda commercia unius summe diuinitatis participes efficis, presta, quesumus, ut, sicut tuam cognoscimus ueritatem,  sic eam dignis moribus assequamur. Per.


Post Communionem.

Adesto, Domine Deus noster, ut per hec que fideliter sumpsimus, et purgemur a uitiis, et a periculis omnibus exuamur. Per.



XuI. DOMINICA Iu POST OCTAuAS PASCHAE.

Deus, a quo bona cuncta procedunt, largire supplicibus,  ut cogitemus te inspirante que recta sunt, et te gubernante eadem faciamus. Per.


Secreta.

Suscipe, Domine, fidelium preces cum oblationibus hostiarum, ut per hec pie deuotionis officia ad celestem gloriam transeamus. Per.


Post Communionem.

Tribue nobis, Domine, celestis mense uirtute [al. celestis mense satietate] satiatis, et desiderare que recta sunt, et desiderata percipere. Per Dominum nostrum.



XuII. DOMINICA POST ASCENSA DOMINI.

 Omnipotens sempiterne Deus, fac nobis tibi semper et deuotam gerere uoluntatem, et maiestati tue sincero corde seruire. Per.


Secreta.

Sacrificia nos, Domine, immaculata purificent, et mentibus nostris superne gratie dent uigorem. Per.


Post Communionem.

Repleti, Domine, muneribus sacris, da, quesumus, ut in gratiarum semper actione maneamus. Per.


[Super populum.

Deus uita fidelium, gloria humilium, et beatitudo iustorum, propitius suscipe supplicum preces; ut anime que promissiones tuas sitiunt, de tua semper  abundantia repleantur. Per Dominum.]



XuIII. [a 1Kb] DOMINICA I POST PENTECOSTEN.

Deus in te sperantium fortitudo, adesto propitius inuocationibus nostris, et quia sine te nichil potest mortalis infirmitas, presta auxilium gratie tue, ut in exsequendis mandatis tuis, et uoluntate tibi et actione placeamus. Per Dominum nostrum.


Secreta.

Hostias nostras, Domine, tibi dicatas placatus assume, et ad perpetuum nobis tribue prouenire subsidium. Per.


Post Communionem.

 Tantis, Domine, repleti muneribus, presta, quesumus, ut et salutaria dona capiamus, et a tua nunquam laude cessemus. Per Dominum nostrum.


[Super populum.

Fideles tuos, Domine, benedictio desiderata confirmet, que eos et a tua uoluntate faciat, nunquam discrepare, et tuis semper indulgeat beneficiis gratulari. Per Dominum.]



XIX. DOMINICA II POST PENTECOSTEN [OCT. PENT.]


Sancti nominis tui, Domine, timorem pariter et amorem fac nos habere perpetuum, quia nunquam tua gubernatione destituis quos in soliditate tue dilectionis instituis. Per.


Secreta.

Oblatio nos, Domine, tuo nomini dicanda, purificet, et de die in diem ad celestis uite transferat actionem. Per Dominum.


Post Communionem.

Sumptis muneribus, Domine, quesumus, ut cum frequentatione mysterii crescat nostre salutis effectus. Per.


 [Super populum.

Deus, qui te in rectis ac sinceris manere pectoribus asseris, da nobis tua gratia tales existere, in quibus habitare digneris. Per Dominum.]



XX. [a 1Kb] DOMINICA III POST PENTECOSTEN.

Deprecationem nostram, quesumus, Domine, benignus exaudi, et quibus supplicandi prestas affectum, tribue defensionis auxilium. Per.


Secreta.

Munera, Domine, oblata sanctifica, ut tui nobis unigeniti corpus et sanguis fiant. Per eumdem.


Post Communionem.

Hec nos communio Domine purget a crimine, et  celestis remedii faciat esse consortes. Per.


[Super populum.

Plebis tue, quesumus, Domine, ad te semper corda conuerte, ut quam tantis facis patrociniis adiuuari, perpetuis non desinas gubernare presidiis. Per Dominum.



XXI. DOMINICA Iu POST PENTECOSTEN [b 1Kb] .

Protector in te sperantium Deus, sine quo nichil est ualidum, nichil sanctum, multiplica super nos misericordiam tuam, ut te rectore, te duce, sic transeamus per bona temporalia, ut non amittamus eterna. Per.


Secreta.

 Respice, Domine, munera supplicantis Ecclesie, et saluti credentium perpetua sanctificatione sumenda concede. Per.


Post Communionem.

Sancta tua nos, Domine, sumpta uiuificent, et misericordie sempiterne preparent expiatos. Per.


[Super populum

Propitiare, Domine, populo tuo, et ab omnibus  illum absolue peccatis; ut, quod nostris offensionibus promeremur, tua indulgentia repellatur. Per Dominum.]



XXII. DOMINICA u POST PENTECOSTEN.

Da nobis, Domine, quesumus, ut et mundi cursus pacifice nobis tuo ordine dirigatur, et Ecclesia tua tranquilla deuotione letetur.


Secreta.

Oblationibus, quesumus, Domine, placate susceptis, et ad te nostras etiam rebelles compelle propitius uoluntates. Per Dominum nostrum.


Post Communionem.

Mysteria nos, Domine, sancta purificent et suo  munere tueantur. Per Dominum.


Super populum.

Adesto, Domine, populo tuo, et nichil de sua conscientia presumenti, ineffabili miseratione succurre; ut, quod non habet fiducia meritorum, tua conferat largitas inuicta donorum. Per Dominum.]



XXIII. DOMINICA uI POST PENTECOSTEN.

[c 1Kb] Deus, qui diligentibus te bona inuisibilia preparasti, infunde cordibus nostris tui amoris affectum, ut te in omnibus et super omnia diligentes, promissiones tuas que omne desiderium superant, consequamur. Per Dominum.


Secreta.

 Propitiare, Domine, supplicationibus nostris, et has oblationes famulorum famularumque tuarum benignus assume, ut quod singuli obtulerunt ad honorem nominis tui, cunctis proficiat ad salutem. Per.


Post Communionem.

Quos celesti, Domine, dono satiasti, presta, quesumus, ut a nostris mundemur occultis, et ab hostium liberemur insidiis. Per.


[Super populum.

Da, quesumus, Domine, populo tuo mentem qua tibi deuotus existat; et intellectum, quo iusta deposcat; et propitiationem tuam, qua pie desiderantibus profutura perficias. Per Dominum.]



XXIu. DOMINICA uII POST PENTECOSTEN.


Deus uirtutum, cuius est totum quod est optimum, insere pectoribus nostris amorem tui nominis, et presta in nobis religionis augmentum, ut, que sunt bona, nutrias, ac uigilanti studio, que sunt nutrita, custodias. Per.


Secreta.

Propitiare, Domine, supplicationibus nostris, et  has populi tui oblationes benignus assume, et ut nullius sit irritum uotum et nullius uacua postulatio, presta ut quod fideliter petimus, efficaciter consequamur. Per.


Post Communionem.

Repleti sumus, Domine, muneribus tuis; tribue, quesumus, ut eorum et mundemur effectu, et muniamur auxilio. Per Dominum nostrum.


[Super populum.

Absolue, quesumus, Domine, delicta populorum; et a peccatorum nostrorum nexibus, que pro nostra fragilitate contraximus, tua benignitate liberemur. Per Dominum.]



XXu. DOMINICA uIII POST PENTECOSTEN.


[a 1Kb] Deus, cuius prouidentia in sui dispositione non fallitur, te supplices exoramus, ut noxia cuncta submoueas, et omnia nobis profutura concedas. Per Dominum.


Secreta.

Deus, qui legalium differentiam hostiarum unius sacrificii perfectione sanxisti, accipe sacrificium a deuotis tibi famulis, et pari benedictione, sicut munera Abel, sanctifica, ut quod singuli obtulerunt ad maiestatis tue honorem, cunctis proficiat ad salutem. Per.


Post Communionem.

Tui nobis, Domine, communio sacramenti, et  purificationem conferat, et tribuat unitatem. Per.


[Super populum.

Adesto, Domine, populis tuis, etc., ut supra inter orat. quotid.].



XXuI. DOMINICA IX POST PENTECOSTEN.

Largire nobis, Domine, quesumus, semper spiritum cogitandi que recta sunt, propitius, et agendi, ut qui sine te esse non possumus, secundum te uiuere ualeamus. Per Dominum.


Secreta.

Suscipe munera, quesumus, Domine, que tibi de tua largitate deferimus, et hec sacrosancta mysteria,  gratie tue operante uirtute, presentis uite nos conuersatione sanctificent, et ad gaudia sempiterna perducant. Per.


Post Communionem.

Sit nobis, Domine, reparatio mentis et corporis celeste mysterium, ut cuius exsequimur actionem, sentiamus effectum. Per.


[Super populum.

Benedictionem tuam, etc., ut supra loco citato.]



XXuII. DOMINICA X POST PENTECOSTEN.


Pateant aures misericordie tue, Domine, precibus supplicantium, et ut petentibus desiderata concedas, fac tibi eos, quesumus, placita postulare. Per


Secreta.

Concede nobis hec, quesumus, Domine, frequentare mysteria, quia quoties huius hostie commemoratio celebratur, opus nostre redemptionis exercetur. Per Dominum.


Post Communionem.

Tua, nos, Domine, medicinalis operatio, et a nostris peruersitatibus clementer expediat, et ad ea  que sunt recta, perducat. Per Dominum.


[Alia.

Tui nobis, Domine, communio sacramenti, et purificationem conferat, et tribuat unitatem. Per Dominum.]


[Super populum.

Respice, Domine, propitius, etc., ut supra.]



XXuIII. DOMINICA XI POST PENTECOSTEN.

[b 1Kb] Deus, qui omnipotentiam tuam parcendo maxime et miserando manifestas, multiplica super nos misericordiam tuam, ut ad tua promissa currentes, celestium bonorum facias esse consortes. Per.


Secreta.

 Tibi, Domine, sacrificia dicta reddantur; que sic ad honorem nominis tui deferenda tribuisti, ut eadem remedia fieri nostra prestares. Per.


Post Communionem.

Quesumus, Domine Deus noster, ut quos diuinis reparare non desinis sacramentis, tuis non destituas benignus auxiliis. Per Dominum.


[Super populum.

Fideles tuos, Domine, etc.. ut supra.]



XXIX. DOMINICA XII POST PENTECOSTEN.

[c 1Kb] Omnipotens sempiterne Deus, qui abundantia pietatis tue et merita supplicum excedis et uota,  effunde super nos misericordiam tuam, ut dimittas que conscientia metuit, et adiicias quod oratione non presumit. Per.


Secreta.

Respice, Domine, quesumus, nostram propitius seruitutem, ut quod offerimus, sit tibi munus acceptum, sit nostre fragilitati subsidium. Per.


Post Communionem.

Sentiamus, Domine, quesumus, tui perceptione sacramenti subsidium mentis et corporis, ut in utroque  saluati, celestis remedii plenitudine gloriemur. Per.


[Super populum.

Tuere, Domine, populum tuum, etc., ut supra.]



XXX. DOMINICA XIII POST PENTECOSTEN.

[a 1Kb] Omnipotens et misericors Deus, de cuius munere uenit, ut tibi a fidelibus tuis digne et laudabiliter seruiatur, tribue, quesumus, nobis, ut ad promissiones tuas sine offensione curramus. Per


Secreta.

Hostias, Domine, propitius intende, quas sacris altaribus exhibemus, ut nobis indulgentiam largiendo, tuo nomini dent honorem. Per.


 Post Communionem.

uiuificet nos, quesumus, Domine, huius participatio sancta mysterii, et pariter nobis expiationem tribuat et munimen. Per.


[Super populum.

Respice propitius, Domine, etc., ut supra.]



XXXI. DOMINICA XIu POST PENTECOSTEN.

[b 1Kb] Omnipotens sempiterne Deus, da nobis fidei, spei et caritatis augmentum; et ut mereamur assequi quod promittis, fac nos amare quod precipis. Per.


Secreta.

 Propitiare, Domine, populo tuo, propitiare muneribus, ut hac oblatione placatus, et indulgentiam nobis tribuas, et postulata concedas. Per Dominum.


Post Communionem.

Sumptis, Domine, celestibus sacramentis, ad redemptionis eterne, quesumus, proficiamus augmentum. Per.


[Super populum.

Protegat, Domine quesumus, etc., ut supra.]



XXXII. DOMINICA Xu POST PENTECOSTEN.

Custodi, Domine, quesumus, Ecclesiam tuam  propitiatione perpetua, et quia sine te labitur uniuersa mortalitas, tuis semper auxiliis abstrahatur a noxiis, et ad salutaria dirigatur. Per.


Secreta.

Concede nobis, Domine, quesumus, ut hec hostia salutaris, et nostrorum fiat purgatio delictorum, et tue propitiatio potestatis. Per Dominum.


Post Communionem.

Purificent semper et muniant tua sacramenta nos, Deus, et ad perpetue ducant saluationis effectum. Per.


 [Super populum.

Conserua, quesumus, Domine, tuorum corda, etc., ut supra.]



XXXIII. DOMINICA XuI POST PENTECOSTEN.

Ecclesiam tuam, Domine, miseratio continuata mundet et muniat, et quia sine te non potest salua consistere, tuo semper munere gubernetur. Per.


Secreta.

Tua nos, Domine, sacramenta custodiant, et contra diabolicos tueantur semper incursus. Per.


Post Communionem.

Mentes nostras et corpora possideat, quesumus, Domine, doni celestis operatio, ut non noster sensus  in nobis, sed iugiter eui preueniat effectus. Per.


[Super populum.

Conserua, quesumus, Domine, populum tuum, etc., ut supra.]



XXXIu. DOMINICA XuII POST PENTECOSTEN.

Tua nos, Domine, quesumus, gratia semper et preueniat et sequatur, ac bonis operibus iugiter prestet esse intentos. Per Dominum nostrum.


Secreta.

Munda nos, Domine, sacrificii presentis effectu, et perfice miseratus in nobis, ut eius mereamur esse participes. Per Dominum.


Post Communionem.

 Purifica, Domine, quesumus, mentes nostras benignus, et renoua celestibus sacramentis, ut consequenter et corporum presens, pariter et futurum capiamus auxilium. Per Dominum nostrum.


[Super populum.

Familie tue, etc., ut supra.]



XXXu. DOMINICA XuIII POST PENTECOSTEN.

Da, quesumus, Domine, populo tuo diabolica uitare contagia, et te solum Dominum pura mente sectari. Per.


Secreta.

Maiestatem tuam, Domine, suppliciter deprecamur, ut hec sancta que gerimus, et a preteritis nos delictis  exuant et futuris. Per Dominum.


Post Communionem.

Sanctificationibus tuis, omnipotens Deus, et uitia nostra curentur, et remedia nobis eterna proueniant. Per.


[Super populum.

Exaudi nos, Deus, etc., ut supra.]



XXXuI. DOMINICA XIX POST PENTECOSTEN.

Dirigat corda nostra, Domine, quesumus, tue  miserationis operatio, quia tibi sine te placere non possumus. Per Dominum nostrum.


Secreta.

Deus, qui nos per huius sacrificii ueneranda commercia unius summeque diuinitatis participes efficis, presta, quesumus, ut sicut tuam cognoscimus ueritatem, sic eam dignis mentibus et moribus assequamur. Per.


Post Communionem.

Gratias tibi, Domine, referimus sacro munere uegetati, tuam misericordiam deprecantes, ut dignos nos eius participatione perficias. Per.


[Super populum.

Tempora nostra, quesumus, Domine, pio fauore  prosequere, et quibus cursum tribuis largiorem, presta continuum benignus auxilium.]



XXXuII. DOMINICA XX POST PENTECOSTEN.

[a 1Kb] Omnipotens et misericors Deus, uniuersa nobis aduersantia propitiatus exclude, ut mente et corpore pariter expediti, que tua sunt liberis mentibus exsequamur. Per.


Secreta.

Hec munera, quesumus, Domine, que oculis tue maiestatis offerimus, salutaria nobis esse concede. Per.


Post Communionem.

Tua nos, Domine, medicinalis operatio, et a nostris peruersitatibus clementer expediat, et tuis faciat  inherere mandatis. Per Dominum.


[Super populum.

Familiam tuam, Domine, dextera, etc., ut supra.]



XXXuIII. DOMINICA XXI POST PENTECOSTEN.

[b 1Kb] Largire, quesumus, Domine, fidelibus tuis indulgentiam placatus et pacem, ut pariter ab omnibus mundentur offensis, et secura tibi mente deseruiant. Per.


Secreta.

Celestem nobis prebeant hec mysteria, quesumus, Domine, medicinam, et uitia nostri cordis expurgent. Per Dominum nostrum.


Post Communionem.

 Ut sacris, Domine, reddamur digni muneribus, fac nos, quesumus, tuis obedire mandatis. Per Dominum.


[Super populum.

Protector in te sperantium, etc., ut supra.]



XXXIX. DOMINICA XXII POST PENTECOSTEN.

[c 1Kb] Familiam tuam, quesumus, Domine, continua pietate custodi, ut a cunctis peruersitatibus, te protegente,  sit libera, et in bonis actibus tuo nomini sit deuota. Per Dominum nostrum.


Secreta.

Suscipe, Domine, propitius hostias, quibus et te placari uoluisti, et nobis salutem potenti pietate restitui. Per Dominum.


Post Communionem.

Immortalitatis alimoniam consecuti, quesumus, Domine, ut quod ore percepimus, mente sectemur. Per.


[Super populum.

Da populo tuo, quesumus, Domine, etc., ut supra.]



XL. DOMINICA XXIII POST PENTECOSTEN.

[d 1Kb] Deus, refugium nostrum et uirtus, adesto piis  Ecclesie tue precibus auctor ipse pietatis, et presta, ut quod fideliter petimus, efficaciter consequamur. Per.


Secreta.

Da misericors, Deus, ut hec salutaris oblatio, et a propriis nos reatibus indesinenter expediat, et ab omnibus tueatur aduersis. Per Dominum.


Post Communionem.

Sumpsimus, Domine, sacri dona mysterii, humiliter deprecantes, ut que in tui commemoratione nos facere precepisti, in nostre proficiant infirmitatis auxilium. Per Dominum.


[Super populum

Exaudi nos, Domine Deus noster, et Ecclesiam  tuam inter mundi turbines fluctuantem, clementi gubernatione moderare. Per Dominum.]



XLI. [e 1Kb] DOMINICA XXIu POST PENTECOSTEN.

Excita, Domine, quesumus, tuorum fidelium uoluntates, ut diuini operis fructum propensius exsequentes, pietatis tue remedia maiora percipiant. Per Dominum nostrum.


Secreta.

Propitius esto, Domine, supplicibus tuis, et populi tui oblationibus precibusque susceptis, omnium nostrorum ad te corda conuerte, ut a terrenis cupiditatibus liberi, ad celestia desideria transeamus. Per Dominum nostrum.


 Post Communionem.

Concede nobis, Domine, quesumus, ut sacramenta que sumpsimus, quidquid in nostra mente uitiosum est, ipsius medicationis dono curetur. Per Dominum.



XLII. MISSA QUOTIDIANIS DIEBUS.

Perpetua, quesumus, Domine, pace custodi, quos in te sperare donasti. Per Dominum nostrum.


 Alia.

Adesto nobis misericors Deus, et tue pietatis in nobis propitius dona concede. Per.


Secreta

Adesto nobis, quesumus, Domine, et preces nostras benignus exaudi, ut quod fiducia non habet meritorum, placatio obtineat hostiarum. Per.


Post Communionem.

Mysteria sancta nos, Domine, et spiritualibus expleant alimentis, et corporalibus tueantur auxiliis. Per.



XLIII. ITEM ALIA MISSA.

Exaudi nos, miserator et misericors Deus, et continentie  salutaris propitius nobis dona concede. Per Dominum nostrum.


Super oblata

Hostias, quesumus, Domine, suscipe placatus oblatas, que et te sanctificando nobis efficiantur salutares. Per.


Post Communionem.

Sancta tua nos, Domine, quesumus, et a peccatis exuant, et celestis uite uigore confirment. Per.



XLIu. ITEM ALIA MISSA.

Quesumus, omnipotens Deus, ut plebs tua toto tibi corde deseruiens, et beneficia tua iugiter mereatur et pacem. Per.


Super oblata.

 Suscipe, quesumus, Domine, hostiam redemptionis humane, et salutem nobis mentis et corporis operare placatus. Per.


Post Communionem.

Da, quesumus, omnipotens Deus, ut mysteriorum uirtute satiati, uita nostra firmetur. Per.



XLu. ITEM ALIA MISSA.

Rege nostras, Domine, propitius uoluntates, ut nec propriis iniquitatibus implicentur, nec subdantur alienis. Per.


Secreta.

Tua sacramenta nos, Deus, circumtegant et reforment, simulque nobis temporale remedium conferant et eternum. Per.


 Post Communionem.

Tua sancta nobis, omnipotens Deus, que sumpsimus, et indulgentiam prebeant, et auxilium perpetue defensionis impendant. Per.



XLuI. ALIA MISSA.

Comprime, Domine, quesumus, noxios semper incursus, et salutarem temporibus nostris propitius da quietem. Per


Secreta.

In tuo conspectu, Domine, quesumus, talia nostra sint munera, que et placare te ualeant, et nos tibi placere perficiant. Per Dominum nostrum.


 Post Communionem.

Quotidiani, Domine, quesumus, munera sacramenti ad perpetue nobis tribue salutis augmentum. Per Dominum.


ITEM ALIA MISSA

Ab omnibus nos defende, quesumus, Domine, semper aduersis et continuis tuere presidiis. Per.


Secreta.

Offerimus tibi, Domine, munera que dedisti, ut et creationis tue circa mortalitatem nostram, testificentur auxilium, et remedium nobis immortalitatis operentur. Per.


Post Communionem.

Quod ore sumpsimus, Domine, mente capiamus,  et de munere temporali, fiat nobis remedium sempiternum. Per Dominum.


Alia.

Conseruent nos, quesumus, Domine, munera tua, et eternam uitam tribuant nobis deprecantibus. Per Dominum.



XLuII. IN NATALE UNIUS APOSTOLI.

Oratio, Secreta, et Post Communionem, ut supra in uigilia S. Andree.


[Super populum.

Exaudi, Domine, populum tuum, cum sancti apostoli tui N. patrocinio supplicantem, ut tuo semper auxilio secura tibi possit deuotione seruire. Per Dominum.


 Ad uesperos.

Deus, qui nos B. apostoli tui N. annua solemnitate letificas, concede propitius, ut cuius natalitia colimus, etiam actione imitemur. Per Dominum.]



XLuIII. IN NATALE PLURIMORUM APOSTOLORUM.

Deus, qui nos annua apostolorum tuorum N. et N. solemnitate letificas, presta, quesumus, ut quorum gaudemus meritis, instruamur exemplis. Per Dominum nostrum Iesum Christum.


Secreta.

Munera, Domine, que pro apostolorum tuorum N. et N. solemnitate deferimus, propitius suscipe, et mala omnia que meremur auerte. Per.


 Post Communionem.

Quesumus, Domine, salutaribus repleti mysteriis, ut quorum solemnia celebramus, eorum orationibus adiuuemur. Per.


[Super populum.

Deus, qui ligandi soluendique licentiam tuis apostolis contulisti, da, quesumus, ut per ipsos a terrenis uitiis expediti, liberi possimus celestibus interesse mysteriis. Per Dominum.


Ad uesperos.

Esto, Domine, plebi tue sanctificator et custos, ut apostolicis munita presidiis, et conuersatione tibi placeat, et secura deseruiat. Per Dominum.]



XLIX. IN NATALE UNIUS MARTYRIS.


Presta, quesumus, omnipotens Deus, ut qui B. N. martyris tui natalitia colimus, eius intercessione in tui nominis amore roboremur. Per.


Super oblata.

Muneribus nostris, quesumus, Domine, precibusque susceptis, et celestibus nos munda mysteriis, et clementer exaudi. Per Dominum.


Post Communionem.

Da, quesumus, Domine Deus noster, ut sicut tuorum commemoratione sanctorum, temporali gratulamur officio, ita perpetuo letemur aspectu. Per Dominum.


[Super populum.

 Plebs tua, Domine, sancti martyris tui N. te gloficatione magnificet, et eodem semper precante, te mereatur habere rectorem. Per Dominum.


Ad uesperos.

Deus, qui nos B. martyris tui N. confessione gloriosa circumdas et protegis, da nobis, quesumus, eius imitatione proficere, et oratione gaudere. Per Dominum.]



L. IN NATALE PLURIMORUM MARTYRUM.

Deus, qui nos concedis sanctoruum martyrum tuorum, et N. N. natalitia colere, da nobis in eterna beatitudine de eorum societate gaudere. Per.


Secreta.

 Munera tibi, Domine, nostre deuotionis offerimus, que et pro tuorum tibi grata sint honore iustorum, et nobis salutaria, te miserante, reddantur. Per.


Post Communionem.

Presta nobis, Domine, quesumus, intercedentibus sanctis tuis N. et N. ut que ore contingimus, pura mente capiamus. Per.


[Super populum.

Adesto, Domine, populo tuo cum sanctorum tuorum patrocinio supplicanti; ut quod propria fiducia non presumit, suffragantium meritis consequatur. Per Dominum.


Ad uesperos.

Concede, quesumus, omnipotens Deus, ut sanctorum  martyrum tuorum N. quorum celebramus uictorias, participemur et premiis. Per Dominum.]



LI. IN NATALE UNIUS CONFESSORIS.

Da, quesumus, omnipotens Deus, ut B. N. confessoris tui ueneranda solemnitas, et deuotionem nobis augeat, et salutem. Per.


Secreta.

Sancti tui nos, quesumus, Domine, ubique letificent, ut dum eorum merita recolimus, patrocinia sentiamus. Per.


Post Communionem.

Presta, quesumus, omnipotens Deus, ut de perceptis  muneribus gratias exhibentes, beneficia potiora sumamus. Per.


[Super populum.

Plebs tua, Domine, letetur tuorum semper in honore sanctorum, ut eorum percipiat intercessione uotiua subsidia, quorum patrociniis subleuatur.


Ad uesperos.

Sancti confessoris tui N. nos quesumus, Domine, tuere presidiis, et eius semper intercessionibus adiuuemur. Per Dominum.]



LII. IN NATALE PLURIMORUM CONFESSORUM.

Deus, qui nos sanctorum tuorum N. et N. confessionibus gloriosis circumdas et protegis, da nobis in  eorum imitatione proficere, et intercessione gaudere. Per Dominum nostrum.


Super Oblata.

Suscipe, Domine, preces et munera, que ut tuo sint digna conspectui, sanctorum tuorum precibus adiuuemur. Per Dominum.


Post Communionem.

Corporis sacri et pretiosi sanguinis repleti libamine, quesumus, Domine Deus noster, ut quod pia deuotione gerimus, certa redemptione capiamus. Per.


[Super populum.

Tuere, quesumus, Domine, populum tuum, et mystica iugiter participatione renouatum, et continua sanctorum confessorum supplicatione protectum.  Per Dominum.


Ad uesperos.

Sanctorum confessorum tuorum nos, Domine, quesumus, foueat pretiosa confessio, et pia iugiter intercessio tueatur. Per Dominum.]



LIII. IN NATALE UNIUS uIRGINIS.

Deus, qui inter cetera, etc., ut supra in festo sancte Agathe.


Alia

Indulgentiam nobis, Domine, B. N. martyr imploret, que tibi grata semper exstitit et merito castitatis et tue professione uirtutis. Per.


Secreta.

 Suscipe munera, Domine, que in beate N. martyris tue solemnitate deferimus, cuius nos scimus patrocinio liberari. Per.


Post Communionem.

Auxilientur nobis, Domine, sumpta mysteria, et intercedente beata N. martyre tua, sempiterna protectione confirment. Per Dominum.


[Super populum.

Adsit plebi tue, omnipotens Deus, beate uirginis tue N. supplicatio, ut cuius honoribus gloriatur, protegatur auxilio. Per Dominum.


Ad uesperos.

Omnipotens sempiterne Deus, misericordiam tuam ostende supplicibus, ut qui de meritorum nostrorum  qualitate diffidimus, intercedente beata N. uirgine tua, non iudicium tuum, sed indulgentiam sentiamus. Per Dominum.]



LIu. AD POSCENDA SUFFRAGIA SANCTORUM

Concede, quesumus, omnipotens Deus, ut intercessio nos sancte Dei genitricis Marie, sanctorum que omnium apostolorum, et confessorum, et omnium electorum tuorum ubique letificet, ut dum eorum merita recolimus, patrocinia sentiamus. Per.


Secreta.

Oblatis, Domine, placare muneribus, et intercedentibus omnibus sanctis tuis, a cunctis nos defende periculis. Per Dominum.


Post Communionem.

 Sumpsimus, Domine, sanctorum tuorum solemnia celebrantes, sacramenta celestia; presta, quesumus, ut quod temporaliter gerimus, eternis gaudiis consequamur. Per Dominum.



Lu. AD CLERICUM FACIENDUM.


Oratio.

[a 1Kb] Oremus, dilectissimi fratres, Dominum nostrum Iesum Christum pro hoc famulo suo N., qui ad deponendam comam capitis sui, pro eius amore festinat, ut donet ei Spiritum sanctum, qui habitum religionis in eo perpetuum conseruet, et a mundi impedimento uel seculari desiderio cor eius defendat, ut sicut immutatur in uultu, ita manus dextera eius  ei uirtutis tribuat incrementa, et ab omni cecitate humana oculos eius aperiat, et lumen ei eterne gratie concedat. Qui uiuit et regnat.


Item alia.

Adesto, Domine, supplicationibus nostris, et hunc famulum tuum N. benedicere dignare, cui in tuo sancto nomine habitum sacre religionis imponimus, ut, te largiente, et deuotus in Ecclesia persistere, et uitam percipere mereatur eternam. Per.


Dum tondis eum, dicis:

ANT. Tu es, Domine, qui restitues hereditatem meam. u. Dominus pars hereditatis mee. Et: Gloria Patri. ANT. Hec est generatio. Et: Gloria Patri.


 Oratio post tonsionem.

Presta, quesumus, omnipotens Deus huic famulo tuo N. cuius hodie capitis comam pro diuino amore deposuimus, ut in tua dilectione perpetua maneat, et eum sine macula in sempiternum custodias. Per.



LuI. BENEDICTIO uESTIUM uIRGINIS uEL uIDUAE.

Deus, qui uestimentum salutare et indumentum eterne iucunditatis tuis fidelibus promisisti, clementiam tuam suppliciter exoramus, ut hec indumenta humilitatem cordis et contemptum mundi significantia,  quibus famula tua N. sancto uisibiliter est informanda proposito, propitius benedicas, et beate castitatis habitum, quem, te inspirante, susceperit, te protegente, custodiat. Per Dominum nostrum Iesum Christum.


Alia.

Deus, bonorum uirtutum dator, et omnium benedictionum largus infusor, exaudi preces nostras, et hanc uestem quam famula tua N. pro conseruando castitatis signo se ad operiendam exposcit, benedicere et sanctificare digneris.



[b 1Kb] BENEDICTIO uIRGINIS, AB EPISCOPO DICENDA.

Respice, Domine propitius super hanc famulam tuam N. ut sancte uirginitatis propositum, quod te inspirante suscepit, te gubernante custodiat. Per.


 Consecratio.

Deus, castorum corporum benignus inhabitator, et incorruptarum amator animarum, respice super hanc famulam tuam N. que tibi deuotionem suam offert, a quo et ipsa idem uotum assumpsit. Sit in ea, Domine, per donum Spiritus tui, prudens modestia, sapiens benignitas, grauis lenitas, casta libertas; ferueat in caritate, et nichil extra te diligat, laudabiliterque uiuat, et laudari non appetat: te timeat, tibi amore seruiat, tu ei honor, tu gaudium, tu in merore solatium, tu in ambiguitate consilium, tu in iniuria defensio, in tribulatione patientia, in paupertate abundantia, in ieiunio cibus, in infirmitate sis medicina. Per te, quem diligere super omnia  appetit, quod est professa, custodiat, ut et hostem antiquum deuincat, et uitiorum squallores expurget. Quatenus centesimi fructus dono uirginitatis decorari, uirtutumque lampadibus exornari, et in electarum tuarum uirginum consortium te donante, mereatur uniri. Per.



LuII. BENEDICTIO ALTARIS.

Deprecamur misericordiam tuam, omnipotens eterne Deus, ut hoc altare sacrificiis spiritalibus consecrandum, uocis nostre exorandus officio, presenti benedictione sanctifices, ut in eo semper oblationes famulorum tuorum studio sue deuotionis impositas, benedicere et sanctificare digneris, et spiritali placatus incenso, precanti familie tue promptus  exauditor assistas. Per.



LuIII. CONSECRATIO ALTARIS.

Deus omnipotens, in cuius honore hoc altare sub inuocatione tui nominis consecramus, clemens et propitius preces nostre humilitatis exaudi et presta, ut in hac mensa sint tibi libamina accepta, sint grata, sint pinguia, et Spiritus sancti tui semper rore perfusa, ut omni tempore in hoc loco supplicantis familie tue anxietates releues, egritudines  cures, preces exaudias, uota suscipias, desiderata confirmes, postulata concedas. Per Dominum.



LIX. AD CONSECRANDAM PATENAM.

Consecramus et sanctificamus hanc patenam, ad conficiendum in ea corpus Domini nostri Iesu Christi, patientis crucem pro omnium nostra salute. Qui cum Patre.

Deinde facis signum crucis de oleo sancto super patenam, et benedic his uerbis: Consecrare et sanctificare digneris, Domine, patenam hanc per istam unctionem, et nostram benedictionem in Christo Iesu Domino nostro. Qui tecum.



LX. AD CALICEM BENEDICENDUM.


Dignare, Domine Deus noster, calicem istum, in usum ministerii tui pia deuotione formatum, ea sanctificatione perfundere, qua Melchisedech famuli tui sacratum calicem perfudisti: et quod arte uel metallo effici non potest, altaribus tuis dignum, fiat tua benedictione pretiosum atque sanctificatum. Per.



LXI. ORATIO IN DEDICATIONE FONTIS.

Omnipotens sempiterne Deus, hoc baptisterium celesti uisitatione dedicatum, Spiritus tui illustratione sanctifica, ut quoscunque fons iste lauaturus est, trina ablutione purgati, indulgentiam omnium delictorum tuo munere consequantur. Per.


 Alia.

Multiplica, Domine, benedictionem tuam, et Spiritus tui munere fidem nostram corrobora, ut qui in hec fluenta descenderint, in libro uite ascribi mereantur. Per Dominum.



LXII. MISSA IN ANNIuERSARIO DEDICATIONIS BASILICAE.

Deus qui per singulos annos huius sancti templi tui consecrationis reparas diem, et sacris semper mysteriis representas incolumes: exaudi preces populi tui, et presta, ut quisquis hoc templum beneficia petiturus ingreditur, cuncta se impetrasse letetur. Per.


Secreta.

 Annue, quesumus, Domine, precibus nostris, ut quicunque intra templi huius, cuius anniuersarium Dedicationis diem celebramus, ambitum continemur, plena tibi atque perfecta corporis et anime deuotione placeamus, ut dum hec presentia uota reddimus, ad eterna premia, te adiuuante, uenire mereamur. Per Dominum.


Ad Complendum.

Deus, qui Ecclesiam tuam sponsam uocare dignatus es, ut que haberet gratiam per fidei deuotionem, haberet etiam ex nomine pietatem, da ut omnis hec plebs nomini tuo seruiens, huius uocabuli consortio digna esse mereatur, et Ecclesia tua in templo, cuius anniuersarius Dedicationis dies celebratur,  tibi collecta, te timeat, te diligat, te sequatur, ut dum iugiter per uestigia tua graditur, ad celestia promissa, te ducente, peruenire mereatur. Qui uiuis.


Super populum.

Deus, qui de uiuis et electis lapidibus eternum maiestati tue condis habitaculum, auxiliare populo supplicanti, ut quod ecclesie tue corporalibus proficit spatiis, spiritalibus amplificetur augmentis. Per Dominum.



LXIII. PRO REGIBUS.

Deus, regnorum omnium et Christiani maxime protector imperii, da seruis tuis regibus nostris N. et N. triumphum uirtutis tue scienter excolere, ut  qui tua constitutione sunt principes, tuo semper munere sint potentes. Per Dominum nostrum.


Secreta.

Suscipe, Domine, preces et hostias Ecclesie tue, pro salute famulorum tuorum N. et N. supplicantis, et in protectione fidelium populorum antiqua brachii tui operare miracula, ut, superatis pacis inimicis, secura tibi seruiat Christiana libertas. Per Dominum nostrum.


Infra actionem.

Hanc igitur oblationem famuli tui N. quam tibi ministerio officii sacerdotalis offerimus, pro eo quod in ipso potestatem imperii conferre dignatus es, propitius et benignus assume, et exoratus nostra obsecratione,  concede, ut maiestatis tue protectione confidens, et euo augeatur et regno. Per Dominum.


Post Communionem.

Deus, qui ad predicandum eterni regis Euangelium, Romanum imperium preparasti, pretende famulis tuis N. principibus nostris arma celestia, ut pax Ecclesiarum nulla turbetur tempestate bellorum. Per Dominum nostrum.



LXIu. MISSA QUOTIDIANA PRO REGE.

Quesumus, omnipotens Deus, ut famulus tuus N., qui tua miseratione suscepit regni gubernacula, uirtutum etiam omnium percipiat incrementa, quibus decenter ornatus, et uitiorum monstra deuitare, et ad te, qui uia, ueritas et uita es, gratiosus ualeat  peruenire. Per Dominum.


Secreta.

Munera, Domine, quesumus, oblata sanctifica, ut et nobis Unigeniti tui corpus et sanguis fiant, et illi ad obtinendam anime corporisque salutem, et peragendum iniunctum officium, te largiente, usquequaque proficiant. Per.


Ad Complendum.

Hec, Domine, oratio salutaris famulum tuum N. ab omnibus tueatur aduersis, quatenus et ecclesiastice pacis obtineat tranquillitatem, et post istius temporis decursum ad eternam perueniat hereditatem. Per.



LXu. MISSA TEMPORE SYNODI PRO REGE DICENDA.


Omnipotens sempiterne Deus, qui famulum tuum N. regni fastigio dignatus es sublimare, tribue ei, quesumus, ut ita in presenti collecta multitudine cunctorum in commune salutem disponat, quatenus a tue ueritatis tramite non recedat. Per.


Secreta.

Concede, omnipotens Deus, his salutaribus sacrificiis placatus, ut famulus tuus N. ad peragendum regalis dignitatis officium, inueniatur semper idoneus, et celestis patrie gaudiis reddatur acceptus. Per Dominum nostrum.


Ad Complendum.

Hec, Domine, salutaris sacrificii perceptio famuli  tui N. peccatorum maculas diluat, et ad regendum secundum tuam uoluntatem populum idoneum reddat, ut hoc salutari mysterio contra uisibiles hostes reddatur inuictus, per quod mundus est diuina dispensatione redemptus. Per Dominum.



LXuI. MISSA SPECIALIS SACERDOTIS.

Omnipotens sempiterne Deus, tue gratie pietatem supplici deuotione deposco, ut omnium malorum meorum uincula soluat, cunctisque meis criminibus et peccatis clementer ignoscas, et quia me indignum et peccatorem, ad ministerium tuum uocare dignatus es, sic me idoneum tibi ministrum efficias, ut sacrificium de manibus meis placide ac benigne  suscipias, electorumque sacerdotum me participem facias, et de preceptis tuis in nullo me oberrare permittas. Per Dominum nostrum.


Super oblata.

Deus, qui te precipis a peccatoribus exorari, tibique sacrificium contriti cordis offerre, hoc sacrificium quod indignis manibus meis offero, acceptare dignare, et ut ipse tibi hostia et sacrificium esse merear, miseratus concede, quo per ministerii huius exhibitionem, peccatorum omnium percipiam remissionem. Per.


Prefatio.

D. et iustum est, usque eterne Deus. Qui dissimulatis humane fragilitatis peccatis sacerdotii dignitatem  concedis indignis, et non solum peccata dimittis, uerum etiam ipsos peccatores iustificare digneris. Cuius est muneris, ut non solum existentia sumant exordia, exorta nutrimentum, nutrita fructum, fructuosa perseuerandi auxilium. Qui me non existentem, creasti; creatum, fidei firmitate ditasti; fidelem, quamuis peccatis squalentem, sacerdotii dignitate donasti. Tuam igitur omnipotentiam supplex exposco, ut me a preteritis peccatis emacules, in mundi huius cursu in bonis operibus corrobores, et in perseuerantie soliditate confirmes. Sicque me facias tuis altaribus deseruire, ut ad eorum qui tibi placuerunt, sacerdotum consortium ualeam peruenire. Et per eum tibi sit meum acceptabile uotum,  qui se tibi obtulit in sacrificium, qui est omnium opifex, et solus sine peccati macula pontifex, iehsu Christus, Dominus noster; Per quem maiestatem.


Ad Complendum.

Huius mihi, Domine, sacramenti perceptio, sit peccatorum remissio, et tue pietatis optata propitiatio, ut per hec, te opitulante, efficiar sacris mysteriis dignus, que de tua pietate confisus, frequentare presumo indignus. Per.



LXuII. ITEM ALIA MISSA SACERDOTIS SPECIALIS.

Deus, fons bonitatis et pietatis origo, qui peccantem non statim iudicas, sed ad penitentiam miseratus exspectas, te queso, ut facinorum meorum squalores abstergas, et me ad peragendum iniunctum  officium, dignum efficias; ut qui altaris tui ministerium suscepi indignus, perago trepidus, ad peragendum reddar strenuus, et inter eos qui tibi placuerunt, inueniar iustificatus. Per Dominum nostrum Iesum.


Super Oblata.

Sacrificii presentis, queso, Domine, oblatio mea purget facinora, per quod totius mundi uoluisti relaxari peccata; illiusque frequentatione efficiar dignus, quod ut frequentarem, suscepi indignus. Per Dominum nostrum.


Prefatio.

D. et iustum est, usque, eterne Deus. Qui dum libenter nostre penitudinis satisfactionem suscipis,  ipse tuo iudicio, quod erramus abscondis: et preterita peccata nostra dissimulas, ut nobis sacerdotii dignitatem concedas. Tuum est enim, me ad ministrandum altari tuo dignum efficere, quem ad peragendum id officium, indignum dignatus es promouere. Ut preteritorum actuum meorum mala obliuiscens, presentium ordinem in tua uoluntate disponens, futuris custodiam imponens, per eum uitiorum squaloribus expurger, uirtutum nutrimentis exorner, eorum sacerdotum consortio qui tibi placuerunt, aduner, quem constat esse uerum summumque pontificem, solumque sine peccati contagio sacerdotem Iesum Christum Dominum nostrum. Per quem.


Ad Complendum.

 Huius, Domine, perceptio sacramenti, peccatorum meorum maculas tergat, et ad peragendum iniunctum officium me idoneum reddat. Per.


Alia.

Deus, cuius arbitrio omnium seculorum ordo decurrit, respice propitius ad me famulum tuum, quem ad ordinem presbyteratus promouere dignatus es, et ut tibi mea seruitus placeat, tua in me misericorditer dona conserua. Per Dominum nostrum.


Secreta.

Perfice, Domine, quesumus, benignus in nobis, ut que sacris mysteriis profitemur, piis actionibus exsequamur. Per Dominum.


 Infra actionem.

Hanc igitur oblationem seruitutis mee quam tibi offero ego tuus famulus et sacerdos, pro eo quod me eligere dignatus es in ordine presbyterii, ut sacrificiis tuis ac diuinis altaribus deseruirem. Pro hoc reddo tibi uota mea Deo uero et uiuo, maiestatem tuam suppliciter implorans, ut opera manuum tuarum in meipso custodias, et idoneum me per omnia ministrum tue uoluntatis efficias. Per Christum.


Ad Complendum.

Munerum tuorum, Domine, largitatem sumentes, supplices deprecamur, ut quibus donasti huius ministerii seruitutem exsequendi, gratie tue tribuas facultatem. Per Dominum nostrum.


 ITEM ALIA.

Fac me, queso, omnipotens Deus, ita iustitia indui, ut in sanctorum tuorum merear exsultatione letari, quatenus emundatus ab omnibus sordibus peccatorum, consortium adipiscar tibi placentium sacerdotum, meque tua misericordia a uitiis omnibus exuant, quem reatus proprie conscientie grauat. Per.


Secreta.

Deus misericordie, Deus caritatis, Deus indulgentie, indulge, queso, et miserere mei; sacrificium, quod pietatis tue gratie pro peccatis meis humiliter offero, benigne suscipere digneris; et peccata, que libentibus uitiis contraxi, pius et propitius ac miseratus indulgeas, et locum penitentie ac flumina  lacrymarum concessa ueniam a te merear accipere. Per.


Prefatio.

D. et iustum est, usque, eterne Deus. Et clementiam tuam humiliter implorare, ut facturam tuam non despicias, nec ab inimicis tribulari permittas. Scio enim me grauiter deliquisse, et preceptis tuis minime obedisse. Ideo humiliter obsecro, gratiam tuam, Domine, mihi semper consolatricem adhibeas, et misericordiam tuam regibus factricem apponas. Unde exposco pietatem tuam magnam, ut mea dimittas peccata, quia plus ualet misericordia tua ad erigendum, quam fallacia inimici ad decipiendum. Miserere mei, Domine, secundum magnam misericordiam tuam, ut unde erubesco, tu indulgeas,  et ea que gessisse me penitet clementer ignoscas. Per.


Infra actionem.

Hanc igitur oblationem, quam tibi offero ego famulus tuus, tu, clementissime Pater, libenter excipias, deprecor; orationesque meas dignanter intendas, tribulationes cordis mei misericorditer auferas, placabilis uota suscipias, libens desideria compleas, clemens peccata dimittas, crimina benignus abstergas, flagella propitius redimas, languores miseratus excludas, serenissimo uultu petitionibus meis accommodes, gratiam tuam mihi multipliciter augeas, et misericordiam tuam incessabiliter largiaris, diesque.


 Post Communionem.

Deus caritatis et pacis, qui pro salute generis humani crucis patibulum sustulisti [sustinuisti], et sanguinem tuum pro redemptione nostra fudisti. preces nostras placatus et benignus suscipe, et misericordiam tuam mihi concede, ut cum de corpore me exire iusseris, pars iniqua in me non habeat potestatem, sed angelus tuus sanctus inter sanctos et electos tuos collocet, ubi lux permanet, et uita regnat. Per.


ITEM ALIA.

Suppliciter te, piissime Deus, Pater omnipotens, qui es creator omnium rerum, deprecor, ut dum me famulum tuum coram omnipotentia maiestatis tue grauiter deliquisse confiteor, manum misericordie  tue mihi porrigas; quatenus dum hanc oblationem ante potentiam tue maiestatis offero, quod nequiter admisi, clementissime digneris absoluere. Per.


Lectio Ieremie prophete.

In diebus illis dixit Ieremias: Domine, omnes qui te derelinquunt, confundentur; recedentes a te, in terra scribentur. Quoniam dereliquerunt uenam aquarum uiuentium Dominum. Sana me, Domine, et sanabor; saluum me fac et saluus ero, quoniam laus mea tu es, Domine Deus meus.


Lectio sancti Euangelii secundum Ioannem.

In illo tempore dixit iehsu discipulis suis: Si manseritis in me, et uerba mea in uobis manserint, quodcunque uolueritis petetis, et fiet uobis.


 Super Oblata.

Tibi, Domine Deus meus, mee deuotionis hostias immolo: hoc oro, pariterque deprecor clementiam tuam, ut me sacrificium tuum mortificatione uite carnalis effectum, in odorem suauitatis accipias, et moribus quibus professio mea congruit, instituas. Ut quem sancte compunctionis ardore ab hominum ceterorum proposito segregasti, etiam a conuersatione carnali, atque ab immunditia actuum terrenorum, infusa mihi celitus sanctitate, discernas, ut omnia terrena despiciam, celestia appetam. Per.


Prefatio.

D. et iustum est, usque, eterne Deus. Qui pro amore hominum factus in similitudinem carnis peccati,  formam serui Dominus assumpsit, et in specie uulnerati, medicus ambulauit. Hic nobis Dominus et minister salutis, aduocatus et iudex, sacerdos et sacrificium. Per hunc te, Domine sancte Pater, suppliciter exoro, ut dum reatum conscientie mee recognosco, quod in preceptis tuis preuaricator exstiti, et per delictorum facinus corrui in ruinam. Tu me, Domine, erige, quem lapsus peccati prostrauit; illumina cecum, quem terre peccatorum caligines obscurauerunt; solue compeditum, quem uincula peccatorum constringunt. Presta per sanctum et gloriosum et adorandum Dominum nostrum Iesum Christum, Filium tuum, quem laudant angeli, adorant dominationes, tremunt potestates.


 Infra actionem.

Hanc igitur oblationem quam tibi, Domine, offero pro peccatis meis minuis atque offensionibus, maiestatem tuam totis uiribus humili prece deposco, Deus piissime, dignanter suscipas, exorans ut dimittas crimina que fragilitate carnis atque tentatione iniquorum spirituum nequiter admisi; et iam reuerti me ad ea non sinas ultra, sed confirma me in iustificationibus tuis, et perseuerantiam mihi tribue in illis, et fac me dignum ante conspectum tuum astare, et sacrificium tibi Domino mundo corde et casto corpore digne offerre, diesque nostros.


Post Communionem.

Omnipotens sempiterne Deus, Iesu Christe Domine, esto propitius peccatis meis, per assumptionem  corporis et sanguinis tui, et per intercessionem sancti tui N. Tu enim loquens dixisti: Qui mauducat carnem meam, et bibit sanguinem meum, ipse in me manet, et ego in eo. Ideo te supplex deprecor, ut in me cor mundum crees, et spiritum rectum in uisceribus meis innoues, et spiritu principali me confirmare digneris, atque ab omnibus insidiis diaboli atque uitiis emundes, ut gaudiis celestibus merear esse particeps. Qui cum Patre.


ITEM ALIA.

Deus sub cuius oculis omne cor trepidat, omnes conscientie pauescunt, respice propitius ad preces gemitus mei, ut sicut me, nullis precedentibus meritis, in loco huius seruitutis tue sacris fecisti assistere  altaribus, ita secundum multitudinem miserationum tuarum da indulgentiam peccatorum meorum, ut mea fragilitas, que per se procliuis est ad labendum, per te semper reparetur ad ueniam. Per.


Secreta.

Hostias tibi, Domine, placationis et laudis pro uenia delictorum meorum, offero ego indignus famulus tuus, obsecrans misericordiam tuam ut ab occultis me reatibus emundes clementer, et a manifestis conuenienter expurges. Per Dominum.


Prefatio.

D. et iustum est, usque, eterne Deus. Cuius omnipotentia laudanda, pietas amplectenda, misericordia est exoranda; cuius etiam pietatem humiliter imploramus  ut cunctorum nobis remissionem tribuas peccatorum, actusque nostros in uoluntate tua dirigere, nosque a cunctis malis digneris eripere; quatenus ab omnibus aduersitatibus tua opitulatione defendi, et in bonis omnibus confirmari, et presentem uitam sub tua gubernatione inculpabiliter transigere, et ad eternam, largiente te, feliciter peruenire ualeamus. Per Christum.


Post Communionem.

Deus, qui me indignum sacris mysteriis, corpore et sanguine dilectissimi Filii tui Domini nostri Iesu Christi, confortare dignatus es, humiliter obsecro misericordiam tuam ut non sit ad iudicium anime mee; presta, queso, Domine, indulgentiam mihi  peccatori, gratiam, quam mea non exigunt merita; porrige manum pietatis tue mihi lapso, et aperi mihi peccatori ianuam regni tui celestis, per quam, te tribuente, merear ingredi in requiem sempiternam. Per eumdem.


ITEM ALIA.

Omnipotens sempiterne Deus, qui me peccatorem sacris altaribus astare uoluisti, et sancti nominis tui laudare potentiam; concede, queso, per huius sacramenti mysterium, meorum mihi ueniam peccatorum, ut tue maiestati digne ministrare merear. Per.


Super Oblata.

Da, quesumus, clementissime Pater, per huius oblationis mysterium, meorum mihi ueniam peccatorum,  ut non ad iudicium anime mee, sed ad indulgentiam, huius presbyteratus ordo mihi proficiat sempiternam. Per Dominum.


Prefatio.

D. et iustum est, usque, eterne Deus. Qui septiformis ecclesiastice dignitatis gradus septiplici dono sancti Spiritus decorasti, presta mihi propitius famulo tuo, eumdem in sanctitate uite promereri Spiritum paracletum, quem unigenitus Filius tuus Dominus noster iehsu Christus tuis fidelibus mittendum esse promisit. Qui mihi peccatori inspirare dignetur catholice fidei firmitatem, et sancte caritatis tue dulcedinem meque terrena despicere et amare celestia doceat. Per Christum Dominum nostrum.


 Post Communionem.

Sumentes, Domine Deus, salutis nostre sacramenta, presta, quesumus, ut eorum participatio, mihi famulo tuo ad perpetuam proficiat salutem. Per.


Alia

Aures tue pietatis, mitissime Deus, inclina precibus meis, et gratia sancti Spiritus illumina cor meum, ut tuis mysteriis digne ministrare teque eterna caritate diligere merear. Per.



LXuIII. MISSA uOTIuA PRO AMICO, uEL PRO QUO uOLUERIS.

Deus, qui iustificas impium, et non uis mortem peccatorum, maiestatem tuam suppliciter deprecamur  ut famulum tuum N. de tua misericordia confidentem, celesti protegas benignus auxilio, et assidua protectione conserues, ut tibi iugiter famuletur, et nullis tentationibus a te separetur. Per.


Super Oblata.

Huius, Domine, quesumus, uirtute mysterii, et a propriis nos munda delictis, et famulum tuum N. ab omnibus absolue peccatis. Per.


Prefatio.

D. et iustum est, usque, eterne Deus. Implorantes tue maiestatis misericordiam, ut famulo tuo N. ueniam suorum largiri digneris peccatorum; ut ab omnibus inimici uinculis liberatus, tuis toto corde inhereat mandatis. Et te solum semper tota uirtute  diligat, et ad tue quandoque beatitudinis uisionem peruenire mereatur. Per.


Post Communionem.

Purificent nos, Domine, quesumus, sacramenta que sumpsimus, et famulum tuum ab omni culpa liberum esse concede, ut qui conscientie reatu constringitur, celestis remedii plenitudine glorietur. Per Dominum.



LXIX. ITEM ALIA MISSA.

Omnipotens sempiterne Deus, miserere famulo tuo N. et dirige eum secundum tuam clementiam in uiam salutis eterne, ut te donante, tibi placita cupiat, et tota uirtute perficiat. Per Dominum.


Lectio Epistole B. Pauli apostoli ad Galatas.

 Fratres, si preoccupatus fuerit homo in aliquo delicto, uos, qui spiritales estis, instruite huiusmodi in spiritu mansuetudinis.


Lectio sancti Euangelii secundum Ioannem.

In illo tempore, subleuatis iehsu oculis in celum, dixit: Pater, nunc ad te uenio, et hec loquor in mundo, ut habeant gaudium meum impletum in semetipsis.


Secreta.

Proficiat, quesumus, Domine, hec oblatio quam tue simplices offerimus maiestati, ad salutem famuli tui N. ut tua prouidentia eius uita inter aduersa et prospera ubique dirigatur. Per.


Post Communionem.

 Sumentes, Domine, perpetue sacramenta salutis, tuam deprecamur clementiam, ut per ea famulum tuum N. ab omni aduersitate protegas. Per Dominum nostrum.


Alia.

Famulum tuum, quesumus, Domine, tua semper protectione custodi, ut libera tibi mente deseruiat, et te protegente, a malis omnibus sit securus. Per.



LXX. ITEM ALIA.

Adesto, Domine, supplicationibus nostris, et hanc famuli tui N. oblationem benignus assume, ut qui auxilium tue miserationis implorat, et sanctificationis gratiam percipiat, et que pie precatur obtineat.  Per.


Secreta.

Grata tibi sit, Domine, hec oblatio famuli tui N. quam tibi offerimus in honorem beati N. martyris tui; quesumus ut eidem proficiat ad salutem. Per.


Infra actionem.

Hanc igitur oblationem, quam tibi offerimus pro famulo tuo N. ut omnium peccatorum suorum ueniam consequi mereatur, quesumus, Domine, placatus accipias, et miserationis tue largitate concedas, ut fiat ei ad ueniam delictorum et actuum emendationem, ut et hic ualeat bene uiuere, et ad eternam beatitudinem feliciter peruenire. Diesque nostros.


 Ad Complendum.

Huius, Domine, quesumus, uirtute mysterii et a propriis mundemur occultis, et famulum tuum N. ab omnibus absolue peccatis. Per.



LXXI. MISSA PRO SALUTE uIuORUM.

Pretende, Domine, famulis et famulabus tuis N. dexteram celestis auxilii, ut te toto corde perquirant, et que digne postulant assequantur. Per Dominum nostrum.


Secreta.

Propitiare, Domine, supplicationibus nostris, et has oblationes famulorum famularumque tuarum, quas tibi pro incolumitate eorum offerimus, benignus assume, et ut nullius sit irritum uotum, nullius  uacua postulatio, presta, quesumus, ut quos fideliter petimus efficaciter consequamur. Per.


Ad Complendum.

Da famulis et famulabus tuis, quesumus, Domine, in tua fide et sinceritate constantiam, ut in caritate diuina formati, nullis tentationibus ab eius integritate uellantur. Per Dominum.



LXXII. ITEM ALIA MISSA PRO FAMILIARIBUS.

Deus, qui caritatis dona per gratiam sancti Spiritus tuorum cordibus fidelium infudisti, da famulis tuis, pro quibus tuam deprecamur clementiam, salutem mentis et corporis, ut te tota uirtute diligant, et que tibi placita sunt, tota dilectione perficiant.  Per Dominum nostrum.


Lectio Epistole B. Pauli apostoli ad Romanos.

Fratres, Spiritus autem adiuuat infirmitatem nostram.


Lectio sancti Euangelii secundum Ioannem.

Subleuatis iehsu oculis in celum, dixit: Pater, quos dedisti mihi uolo ut ubi ego sum, et illi sint mecum.


Super Oblata.

Miserere, quesumus, Domine Deus, famulis tuis, pro quibus hoc sacrificium laudis tue offerimus maiestati, ut per hec sancta superne beatitudinis gratiam obtineant, et gloriam beatitudinis acquirant. Per Dominum.


Prefatio.

 D. et iustum est, usque, eterne Deus. Clementiam tuam pronis mentibus obsecrantes, ut famulos tuos, quos sacre dilectionis nobis familiaritate coniunxisti, tibi facias toto corde subiectos, ut tue caritatis spiritu repleti, a terrenis mundentur cupiditatibus, et celesti beatitudine, te donante, digni efficiantur. Per Christum Dominum.


Post Communionem.

Diuina libantes mysteria, quesumus, Domine, ut hec salutaria sacrameata illis proficiant ad prosperitatem et pacem, pro quorum dilectione hec tue obtulimus maiestati. Per.


Alia.

Deus, qui supplicum tuorum uota per caritatis  officia suscipere dignaris, da famulis tuis N. et N. in tua proficere dilectione, ut tibi secura mente deseruiant, et in tua pace semper assistere mereantur. Per Dominum nostrum.



LXXIII. MISSA PRO ABBATE uEL CONGREGATIONE. [PRO EPISCOPO uEL POPULO SIBI COMMISSO.]

Omnipotens sempiterne Deus, qui facis mirabilia magna solus, pretende super famulum tuum N. abbatem, uel super congregationem illi commissam [episcopum uel super plebem illi commissam], spiritum gratie salutaris, et ut in ueritate tibi complaceant, perpetuum eis rorem tue benedictionis infunde. Per.


Super Oblata.

 Hostias, Domine, famulorum tuorum placatus intende, et quas in honorem nominis tui deuota mente pro eis celebramus, proficere sibi sentiant ad medelam. Per.


Post Communionem.

Quos celesti recreas munere perpetuo, Domine, comitare presidio; et quos fouere non desinis, dignos fieri sempiterna redemptione concede. Per.



LXXIu. ORATIO IN MONASTERIO MONACHORUM.

Deus, qui renuntiantibus seculo mansionem paras in celo, dilata sancta huius congregationis temporale habitaculum celestibus bonis, ut fraterne teneantur  compagine caritatis, unanimes continentie precepta custodiant, sobrii, simplices et quieti, gratis sibi datam gratiam fuisse cognoscant; concordet illorum uita cum nomine, professio sentiatur in opere. Per.



LXXu. ORATIO PRO FRATRIBUS IN uIA DIRIGENDIS.

Deus qui diligentibus te, misericordiam tuam semper impendis, et a seruientibus tibi, in nulla es regione longinquus, dirige uiam famuli tui in uoluntate tua, et te protectore, et te preduce, per iustitie semitas sine offensione gradiatur. Per.



LXXuI. ORATIO PRO REDEUNTIBUS DE ITINERE.

 Omnipotens sempiterne Deus, nostrorum temporum uiteque dispositor, famulo tuo N. continue tranquillitatis largire subsidium, ut quem incolumem propriis laboribus reddidisti, tua facias protectione securum. Per Dominum.



LXXuII. ORATIO IN ADuENTU FRATRUM SUPERuENIENTIUM.

Deus humilium uisitator, qui nos fraterna dilectione consolaris, pretende societati nostre gratiam tuam, ut per eos in quibus habitas, tuum in nobis sentiamus aduentum. Per Dominum.



LXXuIII. MISSA PRO ITER AGENTIBUS.

Adesto, Domine, supplicationibus nostris, et uiam  famuli tui N. in salutis tue prosperitate dispone, ut inter omnes uie et uite huius uarietates, tuo semper protegatur auxilio. Per Dominum.


Secreta.

Propitiare, Domine, supplicationibus nostris, et has oblationes quas tibi offerimus pro famulo tuo N. benignus assume, ut uiam illius et precedente gratia tua dirigas, et subsequente comitare digneris, ut de actu atque incolumitate eius secundum misericordie tue presidia gaudeamus. Per Dominum.


Prefatio.

D. et iustum est, usque, eterne Deus. A quo deuiare, mori; coram quo ambulare, uiuere est: Qui fideles tuos in tua uia deducis, et miseratione grauissima in ueritatem inducis. Qui Abrahe, Isaac et  Iacob, in presentis uite et uie curriculo, custos, dux et comes esse uoluisti, et famulo tuo Tobie angelum preuium prestitisti. Cuius immensam misericordiam humillimis precibus imploramus, ut iter famuli tui N. cum suis in prosperitate dirigere, eumque inter uie et uite huius uarietates digneris custodire; quatenus angelorum tuorum presidio fultus, intercessione quoque sanctorum munitus, à cunctis aduersitatibus tua miseratione defensus, profectionis et reuersionis sue felicitate potitus, et compos reddatur iustorum uotorum, et de suorum letetur remissione peccatorum. Per Christum Dominum.


Ad Complendum.

Deus infinite misericordie et maiestatis immense,  quem nec spatia locorum, nec interualla temporum ab his quos tueris abiungunt, adesto famulis tuis N. et N. in te ubique fidentibus, et per omnem quam ituri sunt uiam dux eis et comes esse dignare; nichil illis aduersitatis noceat, nichil difficultatis obsistat; cuncta eis salubria, cuncta sint prospera, et sub ope dextere tue, quidquid iusto expetierint desiderio celeri consequantur effectu. Per Dominum.


[Alia.

Sumpta, Domine, celestis sacramenti mysteria, quesumus, Domine, ut ad prosperitatem itineris famuli tui N. proficiant, ut eum ad salutaria cuncta perducant. Per Dominum.]



LXXIX. MISSA PRO NAuIGANTIBUS.


Deus, qui transtulisti patres nostros per mare Rubrum, et transuexisti per aquam nimiam, laudem tui nominis decantantes, supplices deprecamur, ut in hac naui famulos tuos repulsis aduersitatibus portu semper optabili, cursuque tranquillo tuearis. Per Dominum.


Secreta.

Suscipe, Domine, quesumus, preces famulorum tuorum cum oblationibus hostiarum, et tua mysteria celebrantes ab omnibus defende periculis. Per Dominum.


Ad complendum.

Sanctificati diuino mysterio, maiestatem tuam, Domine, suppliciter deprecamur et petimus, ut quos  donis facis celestibus interesse, per lignum sancte crucis et a peccatis abstrahas, et a periculis cunctis miseratus eripias. Per Dominum.



LXXX. MISSA PRO PECCATIS.

Exaudi, Domine, quesumus, supplicum preces, et confitentium tibi parce peccatis, ut pariter nobis indulgentiam tribuas benignus et pacem. Per Dominum.


Lectio Ieremie prophete.

Si iniquitates nostre contenderint contra nos, Domine, libera nos, quesumus; fac propter nomen tuum.


Lectio sancti Euangelii secundum Lucam.

 In illo tempore, dixit iehsu discipulis suis: Petite, et dabitur uobis; querite, et inuenietis; pulsate, et aperietur uobis.


Super Oblata.

Hostias tibi, Domine, placationis offerimus, ut et delicta nostra miseratus absoluas, et nutantia corda tu dirigas. Per Dominum.


Prefatio.

D. et iustum est, usque, eterne Deus. Salua nos ex ore leonis seuissimi, qui rugiens circuit, querens de unitate Ecclesie tue, quem rapiat atque deuoret. Sed tu, fortissime Domine de tribu Iuda, contere contrariam uirtutis sue nequitiam, nos ab ignitis eius impugnationibus liberatos, corpore nos conserua, et corde purifica. Per Dominum.


 Infra actionem.

Hanc igitur oblationem, Domine, quam tibi offerimus pro peccatis atque offensionibus nostris, ut omnium delictorum nostrorum remissionem consequi mereatur, quesumus, Domine, Ut.


Ad Complendum.

Presta nobis, eterne Saluator, ut percipientes hoc munere ueniam peccatorum, deinceps peccata uitemus. Per Dominum.


Alia.

Deus, cui proprium est semper misereri et parcere, suscipe deprecationem nostram, ut quos delictorum catena constringit, miseratio tue pietatis absoluat. Per Dominum.



LXXXI. ORATIO IN TEMPORE BELLI.


Omnipotens et misericors Deus, a bellorum nos, quesumus, turbine fac quietos, quia nobis bona cuncta prestabis, si pacem dederis et mentis et corporis. Per Dominum.



LXXXII. MISSA IN TEMPORE BELLI.

Deus, regnorum omnium regumque dominator. qui nos et percutiendo sanas et ignoscendo conseruas, pretende nobis misericordiam tuam, ut tranquillitate pacis tua potestate firmata, ad remedia correctionis utamur. Per Dominum.


 Super Oblata.

Sacrificium, Domine, quod immolamus, intende, ut ab omni nos exuat bellorum nequitia, et in tue protectionis securitate constituat. Per Dominum.


Prefatio.

D. et iustum est, usque, eterne Deus. Sub cuius potestatis arbitrio omnium regnorum continetur potestas, te humiliter deprecamur, ut principibus nostris propitius adesse digneris; ut qui tua expetunt se protectione defendi, omnibus sint hostibus fortiores. Per Christum.


Post Communionem.

Sacrosancti corporis et sanguinis Domini nostri Iesu Christi refectione uegetati, supplices te rogamus, omnipotens Deus, ut hoc remedio salutari ab  omnium peccatorum nos contagine purifices, et a periculorum munias incursione cunctorum. Per eumdem.



LXXXIII. ALIA MISSA.

Omnipotens Deus, Christiani nominis inimicos uirtute, quesumus, tue comprime maiestatis, ut populus tuus et fidei integritate letetur, et temporum tranquillitate semper exsultet. Per Dominum.


Secreta.

Huius, Domine, quesumus, uirtute mysterii, et a nostris mundemur occultis, et ab inimicorum liberemur insidiis. Per Dominum.


Ad Complendum.

 uiuificet nos, Domine, participatio tui sancta mysterii, et pariter nobis expiationem tribuat et munimen. Per Dominum.



LXXXIu. ITEM ALIA MISSA.

Deus, qui prouidentia tua celestia simul et terrena moderaris, propitiare Christianorum rebus et regibus, ut omnis hostium fortitudo, te pro nobis pugnante, frangatur. Per Dominum.


Super Oblata.

Propitiare, Domine, precibus et hostiis famulorum tuorum, et propter nomen tuum Christiani nominis defende rectores, ut salus seruientium tibi principum pax tuorum possit esse populorum. Per Dominum.


 Post Communionem.

Protege, Domine, famulos tuos subsidiis pacis et corporis, et spiritalibus enutriens eos alimentis a cunctis hostibus redde securos. Per Dominum.



LXXXu. MISSA PRO PACE.

Deus, a quo sancta desideria, recta consilia et iusta sunt opera, da seruis tuis illam quam mundus non potest dare pacem, ut et corda nostra mandatis tuis dedita, et hostium sublata formidine, tempora sint tua protectione tranquilla. Per Dominum nostrum.


 Super Oblata.

Deus, qui credentes in te populos nullis sinis concuti terroribus, dignare preces et hostias dicate tibi plebis suscipere, ut pax tua pietate concessa Christianorum fines ab omni hoste faciat esse securos. Per Dominum.


Post Communionem.

Deus, auctor pacis et amator, quem nosse, uiuere; cui seruire, regnare est; protege ab omnibus impugnationibus supplices tuos, ut qui in defensione tua confidimus nullius hostilitatis arma timeamus. Per Dominum.



LXXXuI. MISSA DE QUACUNQUE TRIBULATIONE.

Ineffabilem misericordiam tuam, Domine, nobis  clementer ostende, ut simul nos et a peccatis exuas, et a penis quas pro his meremur, eripias. Per Dominum nostrum.


Super Oblata.

Purificet nos, Domine, quesumus, muneris presentis oblatio, et dignos sacra participatione perficiat. Per.


Prefatio.

D. et iustum est, usque, eterne Deus. Qui propterea iure punis errantes, et clementer refoues castigatos, ut nos a malis operibus abstrahas, et ad bona facienda conuertas; qui non uis inuenire quod damnes, sed esse potius quod corones; qui cum pro nostris meritis iugiter meremur affligi, tu tamen iudicium  ad correptionem temperas, non perpetuam exerces ad penam, iuste enim corrigis, et clementer ignoscis, in utroque uerax, in utroque misericors; qui nos et a lege disponis, ut cercendo in eternum perire non sinas, et parcendo spatium tribuas corrigendi; qui ideo malis presentibus nos flagellas, ut ad bona futura perducas; ideo bonis temporalibus consolaris, ut de sempiternis facias certiores, quo te et in prosperis et in aduersis pia semper confessione laudemus. Per Christum Dominum nostrum.


Post Communionem.

Presta, Domine, quesumus, ut terrenis effectibus expiati, ad superni plenitudinem sacramenti, cuius libauimus sancta, tendamus. Per Dominum  nostrum.



LXXXuII. MISSA PRO PESTE ANIMALIUM.

Deus, qui laboribus hominum etiam de mutis animalibus solatia subrogasti, supplices te rogamus ut sine quibus non alitur humana conditio nostris facias usibus non perire. Per Dominum.


Secreta.

Sacrificiis, Domine, placatus oblatis, opem tuam nostris temporibus clementer impende.


Post Communionem.

Benedictionem tuam, Domine, populus fidelis accipiat, qua corpore saluatus ac mente, et congruam  tibi exhibeat seruitutem, et propitiationis tue beneficia semper inueniat. Per Dominum.


Alia.

Auerte, Domine, quesumus, à fidelibus tuis cunctos miseratus errores, et seuientium morborum depelle perniciem, ut quos merite flagellas deuios foueas tua miseratione correctos. Per Dominum.



LXXXuIII. MISSA PRO CONTENTIONE.

Omnipotens sempiterne Deus, qui superbis resistis, et gratiam prestas humilibus, tribue, quesumus, ut non indignationem tuam prouocemus elati, sed propitiationis tue capiamus dona subiecti. Per Dominum nostrum.


 Secreta.

Ab omni reatu nos, Domine, sancta que tractamus absoluant, et eadem muniant à totius prauitatis incursu. Per Dominum.


Post Communionem.

Quos refecisti, Domine, celesti mysterio, propriis et alienis, quesumus, propitiatus absolue delictis, ut diuino munere purificatis mentibus perfruamur. Per Dominum.


Alia.

Presta, quesumus, omnipotens Deus, ut semper rationabilia meditantes, que tibi sunt placita et dictis exsequamur et factis. Per Dominum.



LXXXIX. MISSA CONTRA IUDICES MALE AGENTES.


Ecclesie tue, Domine, preces placatus admitte, ut destitutis aduersitatibus uniuersis, secura tibi seruiat libertate. Per Dominum.


Secreta.

Protege nos, Domine, quesumus, tuis mysteriis seruientes, ut diuinis rebus et corpore famulemur et mente. Per Dominum nostrum.


Post Communionem.

Quesumus, Domine Deus noster, ut quos diuina tribuis participatione gaudere humanis non sinas subiacere periculis. Per Dominum nostrum Iesum Christum.



XC. MISSA CONTRA OBLOQUENTES.


Presta, quesumus, Domine, ut mentium reproborum non curemus obloquium, sed eadem prauitate calcata exoramus, ut nec terreri nos lacerationibus patiaris iniustis, nec captiosis adulationibus implicari, sed potius amare que precipis. Per Dominum.


Secreta.

Oblatio, Domine, tuis aspectibus immolanda, quesumus, ut et nos ab omnibus uitiis potenter absoluat, et a cunctis defendat inimicis. Per Dominum.


Post Communionem.

Presta, Domine, quesumus, ut per hec sancta que sumpsimus, dissimulatis lacerationibus improborum,  eadem, te gubernante, que recta sunt cautius exsequamur. Per Dominum.



XCI. ORATIO AD PLUuIAM POSTULANDAM.

Terram tuam, Domine, quam uidimus nostris iniquitatibus tabescentem, celestibus aquis infunde, atque irriga beneficiis gratie sempiterne. Per Dominum.


Alia.

Da nobis, Domine, quesumus, pluuiam salutarem, et aridam terre faciem fluentis celestibus dignanter infunde. Per Dominum nostrum.


Alia

 Omnipotens sempiterne Deus, qui saluas omnes, et neminem uis perire, aperi fontem benignitatis tue, et terram aridam aquis fluenti celestis dignanter infunde. Per Dominum nostrum.



XCII. MISSA AD PLUuIAM POSTULANDAM.

Deus, in quo uiuimus, mouemur et sumus, pluuiam nobis tribue congruentem, ut presentibus subsidiis sufficienter adniti, sempiterna fiducialius appetamus. Per.


Alia.

Delicta fragilitatis nostre, Domine, quesumus, miseratus absolue, et aquarum subsidia prebe celestium, quibus terrena conditio uegetata subsistat.  Per Dominum nostrum.


Secreta.

Oblatis, Domine, placare muneribus, et opportunum nobis tribue pluuie sufficientis auxilium. Per.


Ad Complendum.

Tuere nos, Domine, quesumus, tua sancta sumentes. et ab omnibus propitius absolue peccatis. Per.



XCIII. ORATIO AD POSTULANDAM SERENITATEM.

Domine Deus, qui in mysterio aquarum salutis tue nobis sacramenta sanxisti, exaudi orationem populi tui, et iube terrores inundantium cessare pluuiarum, flagellumque huius elementi ad effectum tui  conuerte mysterii, ut qui se regenerantibus aquis gaudent renatos, gaudeant his castigantibus esse correctos. Per Dominum.


Alia.

Quesumus, omnipotens Deus, clementiam tuam, ut inundantiam cerceas imbrium, et hilaritatem tui uultus nobis impertiri digneris. Per Dominum.



XCIu. MISSA AD POSTULANDAM SERENITATEM.

Ad te nos, Domine, clamantes exaudi, et eris serenitatem nobis tribue supplicantibus, ut qui pro peccatis nostris iuste affligimur, misericordia tua preueniente, clementiam sentiamus. Per.


 Secreta.

Preueniat nos, quesumus, Domine, gratia tua, semper et subsequatur, et has oblationes, quas pro peccatis nostris nomini tuo consecrandas deferimus, benignus assume, ut per intercessionem sanctorum tuorum cunctis nobis proficiant ad salutem. Per.


Ad Complendum.

Plebs tua, Domine, capiat sacre benedictionis augmentum, et copiosis beneficiorum tuorum subleuetur auxiliis, que tantis intercessionum deprecationibus adiuuatur. Per Dominum.



XCu. MISSA AD REPELLENDAM TEMPESTATEM.

 Deus, qui omnium rerum tibi seruientium naturam per ipsos motus eris ad cultum tue maiestatis instituis, tranquillitatem nobis misericordie tue [f. misericordia tua], remotis largire terroribus, ut cuius iram expiauimus clementiam sentiamus. Per.


Alia.

A domo tua, quesumus, Domine, spiritales nequitie repellantur, et eriarum discedat malignitas tempestatum. Per Dominum.


Secreta.

Offerimus, Domine, laudes et munera, pro concessis beneficiis gratias referentes, et pro concedendis semper suppliciter deprecantes. Per.


 Ad Complendum.

Omnipotens sempiterne Deus, qui nos et castigando sanas, et ignoscendo conseruas, presta supplicibus tuis, ut et tranquillitatibus huius optate consolationis letemur, et dono tue pietatis semper utamur. Per.



XCuI. ORATIONES ET PRECES SUPER PeNITENTEM, CONFITENTEM PECCATA SUA MORE SOLITO, FERIA Iu INFRA QUADRAGESIMAM.

Exaudi, Domine, preces nostras, et tibi confitentium parce peccatis, ut quos conscientie reatus accusat, indulgentia tue miserationis absoluat. Per.

Preueniat hunc famulum tuum, quesumus, Domine,  misericordia tua, ut omnes iniquitates eius celeri indulgentia deleantur. Per.

Adesto supplicationibus nostris, nec sit ab hoc famulo tuo clementie tue longinqua miseratio: uulnera sana, eiusque remitte peccata, ut nullis a te iniquitatibus separatus, tibi Domino semper ualeat adherere. Per.

Domine Deus noster, qui offensione nostra non uincaris, sed satisfactione placaris, respice, quesumus, ad hunc famulum tuum, qui se tibi peccasse grauiter confitetur. Tuum est enim ablutionem criminum dare, et ueniam prestare peccantibus, qui dixisti, penitentiam te malle peccatorum, quam mortem. Concede ergo, Domine, hoc, ut tibi penitentie  excubias celebret, et correctis actibus suis, conferri sibi a te sempiterna gaudia gratuletur. Per [a 1Kb] .



XCuII. [b 1Kb] ORATIONES AD RECONCILIANDUM PeNITENTEM, FER. u IN CeNA DOMINI.

Adesto, Domine, supplicationibus nostris, et me, qui etiam misericordia tua primus indigeo, clementer exaudi, ut quem non electione meriti, sed dono gratie tue constituisti operis huius ministrum, da fiduciam tui muneris exsequendi, et ipse in nostro ministerio quod tue pietatis est, operare. Per Dominum nostrum.

Presta, quesumus, Domine, huic famulo tuo dignum penitentie fructum, ut Ecclesie tue sancte, a cuius integritate deuiarat peccando, admissorum  reddatur innoxius ueniam consequendo. Per Dominum nostrum.

Deus, humani generis benignissime conditor et misericordissime reformator, qui hominem, inuidia diaboli ab eternitate deiectum, unici Filii tui sanguine redemisti, uiuifica hunc famulum tuum, quem tibi nullatenus mori desideras, et qui non derelinquis deuium, assume correctum. Moueant pietatem tuam, quesumus, Domine, huius famuli tui lacrymosa suspiria; tu eius medere uulneribus, tu iacenti manum porrige salutarem, ne Ecclesia tua aliqua sui corporis portione uastetur, ne grex tuus detrimentum sustineat, ne de famule tue damno inimicus exsultet, nec renatum lauacro salutari mors secunda pos sideat. Tibi ergo, Domine, supplices preces, tibi  fletum cordis effundimus; tu parce confitenti, ut sic in hac mortalitate peccata sua, te adiuuante, defleat, quatenus in tremendi iudicii die sententiam damnationis eterne euadat, et nesciat quod terret in tenebris, quod stridet in flammis; atque ab erroris uia ad iter reuersus iustitie, nequaquam ultra uulneribus saucietur, sed integrum sit ei atque perpetuum et quod gratia tua contulit, et quod misericordia reformauit. Per eumdem Dominum.



XCuIII. ORATIONES AD uISITANDUM INFIRMUM.

Deus, qui famulo tuo Ezechie ter quinos annos ad uitam donasti, ita et famulum tuum N. a lecto egritudinis tua potentia erigat ad salutem. Per Dominum  nostrum.

Respice, Domine, famulum tuum N. in infirmitate sui corporis laborantem, et animam refoue quam creasti, ut castigationibus emundata, continuo se sentiat tua medicina saluatum. Per Dominum nostrum.

Deus, qui facture tue pio semper dominaris affectu, inclina aurem tuam supplicationibus nostris, et famulum tuum N. ex aduersa ualetudine corporis laborantem, placatus respice, et uisita in salutari tuo, ac celestis gratie presta medicinam. Per.

 Deus, qui humano generi et salutis remedium, et uite eterne munera contulisti, conserua famulo tuo N. tuarum dona uirtutum, et concede ut medelam tuam non solum in corpore, sed etiam in anima sentiat. Per.

uirtutum celestium Deus, qui in humanis corporibus omnem languorem et omnem infirmitatem precepti tui potestate depellis, adesto propitius huic famulo tuo N., ut fugatis infirmitatibus et uiribus receptis, nomen sanctum tuum instaurata protinus sanitate benedicat.

Domine sancte, Pater omnipotens, eterne Deus, qui fragilitatem conditionis nostre infusa uirtutis tue dignatione confirmas, ut salutaribus remediis pietatis tue corpora nostra et membra uegetentur, super  hunc famulum tuum propitiatus intende, ut, omni necessitate corporee infirmitatis exclusa, gratia in eo pristine sanitatis perfecta reparetur. Per Dominum.



XCIX. MISSA PRO INFIRMIS.

Omnipotens sempiterne Deus, salus eterna credentium, exaudi nos pro famulis tuis N., pro quibus misericordie tue imploramus auxilium, ut redita sibi sanitate, gratiarum tibi in ecclesia tua referant actionem. Per.


Secreta.

Deus, cuius nutibus uite nostre momenta decurrunt, suscipe preces et hostias famulorum famularumque tuarum, pro quibus misericordiam tuam  egrotantibus imploramus, ut de quorum periculo metuimus de eorum salute letemur. Per Dominum.


Prefatio.

D. et iustum est, usque, eterne Deus. Qui famulos tuos ideo corporaliter uerberas, ut mente proficiant, potenter ostendens, quod sit pietatis tue preclara saluatio, dum prestas, ut operetur nobis etiam ipsa infirmitas salutem. Per Christum Dominum nostrum.


Ad Complendum.

Deus, infirmitatis humane singulare presidium, auxilii tui super infirmos nostros ostende uirtutem, ut ope misericordie tue adiuti, ecclesie tue sancte representari mereantur. Per.



C. ORATIO PRO REDDITA SANITATE.


Domine sancte, Pater omnipotens, eterne Deus, qui benedictionis tue gratiam egris infundendo corporibus, facturam tuam multiplici pietate custodis, ad inuocationem nominis tui benignus assiste, et hunc famulum tuum N. liberatum egritudine, et sanitate donatum, dextera tua erigas, uirtute confirmes, potestate tuearis, ecclesie tue sanctisque altaribus tuis cum omni desiderata prosperitate restituas. Per.



CI. RECONCILIATIO PeNITENTIS AD MORTEM.


Maiestatem tuam, Domine, supplices deprecamur, ut huic famulo tuo N. longo squalore penitentie macerato, miserationis tue ueniam largiri digneris, ut, nuptiali ueste recepta, ad regalem mensam, unde eiectus fuerat, mereatur introire. Per.



CII. MISSAE IN AGENDA MORTUORUM PRO FRATRIBUS NOSTRIS DEFUNCTIS.

Deus, uenie largitor et humane salutis amator, quesumus clementiam tuam ut nostre congregationis fratres, qui ex hoc seculo transierunt, beato N. patrono nostro intercedente, ad perpetue beatitudinis  consortium peruenire concedas. Per Dominum nostrum.


Super Oblata.

Deus, cuius misericordie non est numerus, suscipe propitius preces humilitatis nostre, et animabus quibus tui nominis dedisti confessionem, per hec sacramenta salutis nostre cunctorum tribue remissionem peccatorum. Per.


Infra actionem.

Hanc igitur oblationem, quam tibi offerimus pro animabus fratrum nostrorum, quesumus, Domine, placatus intende, pro quibus maiestati tue supplices fundimus preces, ut eas in numero sanctorum tuorum tibi placentium dignanter ascribas. Diesque nostros.


 Post Communionem.

Presta, quesumus, misericors Deus, ut anime pro quibus hoc sacrificium laudis tue offerimus maiestati, per huius uirtutem sacramenti, a peccatis omnibus expiate, lucis perpetue, te miserante, percipiant beatitudinem. Per.


Alia.

Deus, uita uiuentium, spes morientium, salus omnium in te sperantium, presta propitius ut anime huius congregationis et omnium hic requiescentium, a nostre mortalitatis tenebris absolute, patrono nostro beato N. intercedente, in perpetua cum sanctis tuis luce letentur. Per.


 [a 1Kb] IN DIE DEPOSITIONIS DEFUNCTI III, uEL uII, uEL XXX.

Adesto, quesumus, Domine, pro anima famuli tui N., cui in depositione sua officium commemorationis impendimus, ut si qua ei secularis macula inhesit, aut uitium mundiale infecit, dono tue pietatis indulgeas et extergas. Per.


Alia.

Quesumus, Domine, anime famuli tui N., cuius tertium, uel septimum, uel tricesimum obitus sui diem commemoramus, sanctorum tuorum atque electorum largire consortium, et rorem misericordie tue perennem infunde. Per Dominum.


 Lectio Epistole B. Pauli apostoli ad Corinthios.

Fratres, ecce mysterium uobis dico. Omnes quidem resurgemus, sed non omnes immutabimur.


Sequentia sancti Euangelii secundum Ioannem.

In illo tempore, dixit Martha ad Iesum: Domine, si fuisses hic, frater meus non fuisset mortuus.


Super Oblata.

Adesto, Domine, supplicationibus nostris, et hanc oblationem, quam tibi offerimus ob diem depositionis tertium, uel septimum, uel tricesimum, pro anima famuli tui N. placidus uel benignus assume. Per.


Prefatio.

D. et iustum est, usque Per Christum Dominum  nostrum. Per quem salus mundi, per quem uita hominum, per quem resurrectio mortuorum. Per ipsum te, Domine, suppliciter deprecamur, ut anime famuli tui N., cuius depositionis diem N. celebramus, indulgentiam largiri digneris perpetuam, atque contagiis mortalitatis exutam, in eterne saluationis partem restituas. Per quem.


Infra actionem.

Hanc igitur oblationem, Domine, quam tibi offerimus pro anima famuli tui N., cuius depositionis diem tertium, septimum, uel tricesimum celebramus, quo deposito corpore, animam tibi creatori reddidit quam dedisti, pro quo petimus diuinam clementiam tuam, ut, mortis uinculis absolutus, transire mereatur ad uitam. Per Christum Dominum nostrum.


 Post Communionem.

Omnipotens sempiterne Deus, collocare dignare corpus et animam et spiritum famuli tui N., cuius diem tertium, septimum, uel tricesimum siue depositionem celebramus, in sinibus Abrahe, Isaac et Iacob, ut cum dies agnitionis tue uenerit, inter sanctos et electos tuos eum resuscitari precipias. Per.


PRO CUIUS ANIMA DUBITATUR.

Omnipotens et misericors Deus, inclina, quesumus, uenerabiles aures tuas ad exiguas preces nostras, quas [leg. quibus] ante conspectum maiestatis tue pro anima famuli tui N. humiliter deprecamur, ut dum de qualitate uite eius diffidimus, de  abundantia pietatis tue consolemur, et si ad plenam ueniam anime ipsius obtinere non possumus, saltem uel inter ipsa tormenta que forsitan patitur, abundantiam miserationum tuarum sentiamus. Per.


Super Oblata.

Suscipe, clementissime Pater, pro commemoratione famuli tui N. hostiam placationis et laudis, ut sacrificium oblationis presentis ad refrigerium anime eius, te miserante, perueniat. Per.


Post Communionem.

Sumpsimus, Domine, corporis et sanguinis tui remedia, obsecrantes maiestatis tue clementiam ut et  uiuentibus sint tutela, et defunctis obtineant ueniam. Per Dominum nostrum.



CIII. MISSA UNIUS DEFUNCTI.

Omnipotens, sempiterne Deus, cui nunquam sine spe misericordie supplicatur, propitiare anime famuli tui N. ut qui de hac uita in tui nominis confessione decessit, sanctorum tuorum numero facias aggregari. Per Dominum.


Super Oblata

Propitiare, quesumus, Domine, anime famuli tui N., pro qua tibi hostias placationis offerimus, et quia in hac luce in fide mansit catholica, in futura uita eius retributio condonetur. Per.


 Infra actionem.

Hanc igitur oblationem, quam tibi pro requie anime famuli tui N. offerimus, quesumus, Domine, placatus accipias, et tua pietate concedas ut, mortalitatis nexibus absoluta, inter fideles tuos mereatur habere portionem. Per Christum.


Post Communionem.

Presta, quesumus, omnipotens Deus, ut animam famuli tui N. ab angelis lucis susceptam, in preparatis habitaculis deduci facias beatorum. Per Dominum nostrum.



CIu. MISSA PRO DEFUNCTO NUPER BAPTIZATO.

Deus, qui ad celeste regnum nonnisi renatis ex  aqua et Spiritu sancto pandis introitum, multiplica super animam famuli tui N. misericordiam tuam, et cui donasti celestem et incontaminatum transitum post baptismi sacramentum, da ei eternorum plenitudinem gaudiorum. Per Dominum nostrum.


Secreta.

Propitiare, Domine, supplicationibus nostris pro anima famuli tui N., pro qua tibi offerimus sacrificium laudis, ut eam sanctorum tuorum consortio sociare digneris. Per.


Infra actionem.

Hanc igitur oblationem quam tibi offerimus pro anima famuli tui N. benignus assume, eumque regenerationis fonte purgatum et periculis uite huius exutum, beatorum numero digneris inserere spirituum.  Per Christum Dominum nostrum.


Post Communionem.

Propitiare, Domine, anime famuli tui N., ut quem in fine istius uite regenerationis fonte mundasti, ad celestis regni beatitudinem facias peruenire. Per.



Cu. MISSA PRO DEFUNCTIS DESIDERANTIBUS PeNITENTIAM, ET MINIME CONSEQUENTIBUS.

Si quis penitentiam petens, dum sacerdos uenerit, fuerit officio lingue priuatus, constitutum ut si idonea testimonia hoc dixerint, et ipse per motus aliquos satisfacit, sacerdos impleat omnia circa penitentem.


 Oratio.

Omnipotens et misericors Deus, in cuius humana conditio potestate consistit, animam famuli tui N. quesumus ab omnibus absolue peccatis, et penitentie fructum, quem uoluntas eius optauit, preuentus mortalitate, non perdat. Per Dominum nostrum.


Super Oblata.

Satisfaciat tibi, Domine, quesumus, pro anima famuli tui N. sacrificii presentis oblatio, et peccatorum ueniam quam quesiuit, inueniat, et quod officio lingue implere non potuit, desiderate penitentie compensatione percipiat. Per.


Infra actionem.

Hanc igitur oblationem, quam tibi offerimus pro  anima famuli tui N., cuius diem depositionis celebramus, quesumus, Domine, ut placatus accipias, et ineffabili pietate concordas, ut quod exsequi preuentus conditione mortali, ministerio lingue non potuit, mereatur indulgentia sempiterna: diesque nostros in tua pace disponens.


Post Communionem.

Deus, a quo speratur humani corporis omne quod bonum est, tribue per hec sancta, quesumus, ut sicut anime famuli tui N. penitentie [f. penitentiam] uelle donasti, sic indulgentiam tribue miseratus optatam. Per Dominum.



CuI. MISSA IN ANNIuERSARIO UNIUS DEFUNCTI.

Presta, Domine, quesumus, ut anima famuli tui  N., cuius anniuersarium depositionis diem celebramus, his purgata sacrificiis, indulgentiam pariter et requiem capiat sempiternam. Per.


Super Oblata.

Propitiare, Domine, supplicationibus nostris pro anima et spiritu famuli tui N., cuius hodie annua dies agitur, pro qua tibi offerimus sacrificium laudis, ut eam sanctorum tuorum consortio sociare digneris. Per Dominum.


Infra actionem.

Hanc igitur oblationem, Domine, quam tibi offerimus pro anima famuli tui N., cuius hodie annua dies agitur, quesumus, placatus intende, eamque  mortalitatis nexibus absolutam, inter tuos fideles ministros habere perpetuam iubeas portionem. Quam oblationem.


Post Communionem.

Suscipe, Domine, preces nostras pro anima famuli tui N., ut si que ei macule de terrenis contagiis adheserunt, remissionis tue misericordia deleantur. Per Dominum.



CuII. MISSA PLURIMORUM DEFUNCTORUM.

Propitiare, Domine, quesumus, animabus famulorum famularumque tuarum misericordia sempiterna, ut mortalibus nexibus expedite, lux eas eterna possideat. Per.


 Lectio libri Machabeorum.

In diebus illis, uir fortissimus Iudas, collatione facta, duodecim millia drachmas argenti misit Hierosolymam, offerri ea ibi pro peccatis mortuorum.


Sequentia sancti Euangelii secundum Ioannem.

In illo tempore, dixit iehsu discipulis suis: Omne quod dat mihi Pater, ad me ueniet.


Super Oblata.

Hostias tibi, Domine, humili placatione deferimus, ut anime famulorum famularumque tuarum per hec placationis officia tuam misericordiam consequantur. Per.


Prefatio.

D. et iustum est, usque, per Christum Dominum nostrum. Cuius sacram passionem pro immortalibus  et bene quiescentibus animabus sine dubio celebramus. Pro his precipue, quibus secunde natiuitatis gratiam prestitisti. Quo exemplo Iesu Christi Domini nostri, ceperunt esse de resurrectione securi. Quippe qui fecisti que non erant, potes separare que fuerant. Et resurrectionis future nobis documenta, non solum per propheticam et apostolicam doctrinam, sed eiusdem Unigeniti tui Redemptoris nostri resurrectione dedisti. Ut quod per prophetas est annuntiatum, per apostolos traditum, ipsius resurrectionis exemplo sit firmatum. Per


Infra actionem.

Hanc igitur oblationem, quam tibi pro requie animarum famulorum famularumque tuarum offerimus, quesumus, Domine, propitius intuere, et concede  ut mortuis prosit ad ueniam, quod cunctis uiuentibus preparare dignatus es ad medelam: diesque nostros.


Post Communionem.

Inueniant, quesumus, Domine, anime famulorum famularumque tuarum, omniumque in Christo quiescentium, lucis eterne consortium, qui in hac luce positi, tuum consecuti sunt sacramentum. Per.



CuIII. ITEM ALIA MISSA.

Fidelium Deus omnium conditor et redemptor, animabus famulorum famularumque tuarum, remissionem cunctorum tribue peccatorum, ut indulgentiam quam semper optauerunt piis supplicationibus consequantur. Per Dominum.


 Secreta.

Hostias, quesumus, Domine, quas tibi pro animabus famulorum famularumque tuarum offerimus, propitiatus intende, ut quibus fidei Christiane meritum contulisti, dones et premium. Per Dominum nostrum.


Post Communionem.

Animabus, quesumus, Domine, famulorum famularumque tuarum oratio proficiat supplicantium, ut eas et a peccatis exuas, et tue redemptionis facias esse participes. Per.



CIX. ITEM ALIA MISSA.

Animabus, quesumus, Domine, famulorum famularumque  tuarum misericordiam concede perpetuam, ut eis proficiat in eternum quod in te sperauerunt et crediderunt. Per Dominum.


Lectio libri Apocalypsis B. Ioannis apostoli.

In diebus illis, audiui uocem de celo dicentem mihi.


Sequentia sancti Euangelii secundum Ioannem.

In illo tempore, dixit iehsu discipulis suis: Nisi manducaueritis carnem Filii hominis.


Super Oblata.

His, quesumus, Domine, placatus intende muneribus, et quod ad laudem tui nominis supplicantes offerimus, ad indulgentiam proficiat defunctorum. Per Dominum nostrum.


 Post Communionem.

Supplices, quesumus, Domine, pro animabus famulorum famularumque tuarum preces effundimus, sperantes ut quidquid conuersatione contraxerunt humana, et clementer indulgeas, et in tuorum sede letantium constituas redemptorum. Per.



CX. MISSA IN CeMETERIIS.

Deus, cuius miseratione anime fidelium requiescunt, famulis tuis N. et N. et omnibus hic in Christo quiescentibus, da propitius ueniam peccatorum, ut, a cunctis reatibus absoluti, sine fine letentur.


Super Oblata.

Pro animabus famulorum tuorum N. et N. et hic  omnium catholicorum dormientium hostiam, Domine, suscipe benignus oblatam, ut hoc sacrificio singulari, uinculis horrende mortis exuti, uitam mereantur eternam. Per.


Infra actionem.

Hanc igitur oblationem, quam tibi offerimus, Domine, pro tuorum requie famulorum et famularum N. et N. et omnium fidelium catholicorum orthodoxorum, in hac basilica in Christo quiescentium, et qui in circuitu huius ecclesie requiescunt, quesumus, Domine, placatus accipias, ut per hec salutis humane subsidia in tuorum numero redemptorum, sorte perpetua censeantur. Per.


Post Communionem.

 Deus, fidelium lumen animarum, adesto supplicationibus nostris, et da famulis uel famulabus tuis N. et N. uel quorum corpora hic requiescunt, refrigerii sedem, quietis beatitudinem luminis claritatem. Per Dominum.



CXI. MISSA PRO SALUTE uIuORUM, uEL IN AGENDA MORTUORUM.

Sanctorum tuorum intercessionibus, quesumus, Domine, et nos protege, et famulis et famulabus tuis, quorum commemorationem agimus, uel quorum eleemosynas recepimus, seu etiam his qui nobis familiaritate iuncti sunt, misericordiam tuam ubique pretende, ut, ab omnibus impugnationibus defensi, tua opitulatione saluentur, et animas famulorum famularumque  tuarum, omnium uidelicet fidelium catholicorum orthodoxorum, quorum commemorationem agimus, et quorum corpora in hoc monasterio requiescunt, uel quorum nomina ante sanctum altare tuum scripta adesse uidentur, electorum tuorum iungere digneris consortio. Per Dominum.


Secreta.

Propitiare, Domine, supplicationibus nostris, et has oblationes quas pro incolumitate famulorum famularumque tuarum, et pro animabus omnium fidelium catholicorum orthodoxorum, quorum nomina ante sanctum altare tuum scripta adesse uidentur, nomini tuo consecrandas deferimus, benignus assume, ut sacrificii presentis oblatio ad refrigerium animarum eorum, te miserante, perueniat. Per.


 Post Communionem.

Purificet nos, quesumus, Domine, et diuini sacramenti perceptio, et gloriosa sanctorum tuorum oratio, et animabus famulorum famularumque tuarum, quorum commemorationem agimus, remissionem cunctorum tribue peccatorum, ut indulgentiam quam semper optauerunt, piis supplicationibus consequantur. Per.



CXII. EXORCISMUS SALIS.

Exorcizo te, creatura salis, per Deum uiuum, per Deum uerum, per Deum sanctum, per Deum qui te per Eliseum prophetam in aquam mitti iussit, ut sanaretur sterilitas aque, ut efficiaris sal exorcizatum  in salutem credentium, et sis omnibus te sumentibus sanitas anime et corporis, et effugiat atque discedat ab eo loco quo aspersus fueris omnis phantasia et nequitia, uel uersutia diabolice fraudis, omnisque spiritus immundus, adiuratus per eum qui uenturus est iudicare uiuos et mortuos.



CXIII. BENEDICTIO SALIS.

Immensam clementiam tuam, omnipotens eterne Deus, humiliter imploramus, ut hanc creaturam salis, quam in usum generis humani tribuisti, benedicere et sanctificare tua pietate digneris, ut sit omnibus sumentibus salus mentis et corporis, et quidquid ex eo tactum uel respersum fuerit, careat immunditia,  liberetur a noxia; non illic resideat spiritus pestilens, non aura corrumpens. Discedant omnes insidie latentis inimici, ut si quid est quod aut incolumitati habitantium inuidet, aut quieti, aspersione huius aque effugiat, ut salubritas per inuocationem tui nominis expedita, ab omnibus sit impugnationibus defensa. Per.



CXIu. EXORCISMUS AQUAE.

Exorcizo te, creatura aque, in nomine Dei Patris omnipotentis, et in nomine Iesu Christi Filii eius Domini nostri, ut fias aqua exorcizata ad effugandam  omnem potestatem inimici, et ipsum inimicum eradicare et explantare ualeas cum angelis suis apostaticis, per uirtutem Domini nostri Iesu Christi, qui uent.



CXu. BENEDICTIO AQUAE.

Deus, qui ad salutem humani generis maxima queque sacramenta in aquarum substantiam condidisti, adesto propitius inuocationibus nostris, et elemento huic multimodis purificationibus preparato, uirtutem tue benedictionis infunde, ut creatura mysteriis tuis seruiens, ad abiiciendos demones morbosque pellendos, diuine gratie sumat effectum, ut quidquid in domibus uel in locis fidelium hec unda resperserit, careat immunditia, liberetur a  noxa: non illic resideat spiritus pestilens, non aura corrumpens. Discedant omnes insidie latentis inimici, et si quid incolumitati habitantium inuidet aut quieti, aspersione huius aque effugiat, ut salubritas per inuocationem tui nominis expetita, ab omnibus sit impugnationibus defensa. Per Dominum.



CXuI BENEDICTIO SALIS ET AQUAE PARITER. Hic mittitur sal in aquam.

Deus, inuicte uirtutis auctor, et inseparabilis [f. insuperabilis] imperii rex ac semper magnificus triumphator, qui aduerse dominationis uires reprimis, qui inimici rugientis seuitiam superas, qui hostiles nequitias potens expugnas, te, Domine, trementes  ac supplices deprecamur ac petimus, ut hanc creaturam salis et aque dignanter accipias, benignus illustres, pietatis tue more sanctifices, ut ubicunque fuerit dispersa, per inuocationem sancti tui nominis omnis infestatio immundi spiritus abiiciatur, terrorque uenenosi serpentis procul pellatur, et presentia sancti Spiritus nobis misericordiam tuam poscentibus ubique adesse dignetur. Per Dominum.



CXuII. ORATIO QUANDO AQUA SPARGITUR IN DOMO.

Exaudi nos, Domine sancte, Pater omnipotens, eterne Deus, et mittere dignare angelum tuum sanctum de celis, qui custodiat, foueat, protegat, uisitet  et defendat omnes habitantes in hoc habitaculo. Per.



CXuIII. BENEDICTIO DOMUS.

Adesto, Domine, supplicationibus nostris, et hanc domum serenis oculis tue pietatis illustra; descendat super habitantes in ea gratie tue larga benedictio, ut in his manufactis habitaculis cum salubritate manentes, ipsi tuum semper sint habitaculum. Per.


Alia.

Exaudi nos, Domine sancte, Pater omnipotens, eterne Deus, ut si qua sunt aduersa, si qua contraria in hac domo famuli tui N., auctoritate maiestatis tue pellantur. Per Dominum nostrum.



CXIX. ORATIO CONTRA FULGURA.
Primum spargatur aqua benedicta, et postea dicatur oratio ista:

Omnipotens, sempiterne Deus, parce metuentibus, et propitiare supplicibus, ut post noxios ignes nubium et uim procellarum, in materiam transeat laudis comminatio potestatis. Per.



CXX. ORATIO SUPER uASA IN LOCO ANTIQUO REPERTA.

Omnipotens, sempiterne Deus, insere te officiis nostris, et hec uascula arte fabricata gentilium, sublimitatis tue potentia ita emundare digneris, ut, omni immunditia depulsa, sint tuis fidelibus tempore  pacis atque tranquillitatis utenda. Per.



CXXI. BENEDICTIO PUTEI.

Deprecamur, Domine, clementiam pietatis tue, ut aquam putei huius celesti benedictione sanctifices, et ad communem uitam concedas salubrem, et ita ex eo fugare digneris omnem diabolice tentationis incursum, ut quicunque ex eo ab hinc hauserit biberitue, uel in quibuslibet necessariis usibus hausta aqua usus fuerit, totius uirtutis ac sanitatis dulcedine perfruatur, ut tibi semper sanctificatori et saluatori omnium Domino gratias agere mereatur. Per.



CXXII. BENEDICTIO UuAE uEL [a 1Kb] FAuAE.

 Benedic, Domine, hos fructus nouos uue siue faue, quos tu, Domine, per rorem celi, et inundantiam pluuiarum, et tempora serena atque tranquilla ad maturitatem perducere dignatus es, ad percipiendum nobis cum gratiarum actione, in nomine Domini nostri Iesu Christi, qui tecum.



CXXIII. BENEDICTIO AD FRUGES NOuAS.

Domine sancte, Pater omnipotens, eterne Deus, qui celum et terram, mare et omnia creasti, te supplices quesumus ut hunc fructum nouum benedicere et sanctificare digneris, et multiplicare abundanter offerentibus tibi, ut repleas eorum cellaria, cum fortitudine frumenti et uini, ut letantes in eis, referant tibi Deo omnipotenti laudes et gratias. Per  Dominum.



CXXIu. BENEDICTIO AD OMNIA QUAE uOLUERIS.

Benedic, Domine, creaturam istam, ut sit remedium salutare generi humano, et presta per inuocationem nominis tui, ut quicunque ex ea sumpserit, corporis sanitatem et anime tutelam percipiat. Per.



CXXu. BENEDICTIO [PANIS NOuI].

Benedic, Domine, creaturam istam panis, sicut benedixisti quinque panes in deserto, ut omnes gustantes  ex eo, accipiant tam corporis quam anime sanitatem. Per.



CXXuI. ORATIO ANTE CIBUM.

Refice nos, Domine, donis tuis, et opulentie tue largitate sustenta. Per Dominum nostrum.


Alia.

Benedic, Domine, dona tua, que de tua largitate sumus sumpturi. Per Dominum nostrum.



CXXuII. ORATIO SUPER MENSAM.

Benedicantur nobis, Domine, dona tua, que de tua largitate nobis ad remedium deducta sunt, qui  es Deus benedictus in secula.


Alia.

Sancte Dei genitricis Marie, gloriose et intemerate uirginis orationibus, quod nobis appositum est, Redemptor omnium benedicat. Per Dominum nostrum.


Alia.

Beati Petri, principis apostolorum, interuentionibus, que nobis ad remedium sunt prolata, Christus Filius Dei benedicat.



CXXuIII. ORATIO POST CIBUM.

Satiati, Domine, opulentie tue donis, tibi gratias agimus pro his que, te largiente, suscepimus, obsecrantes  misericordiam tuam ut quod corporibus nostris necessarium fuit, mentibus non sit onerosum. Per Dominum nostrum.


Alia.

Satiasti nos, Domine, de tuis donis ac datis, reple nos de tua misericordia, quia tu es benedictus, qui cum Deo Patre et Spiritu sancto uiuis et regnas, Deus, per omnia secula seculorum.



CXXIX. ORATIO IN SACRARIO.

Omnipotens et misericors Deus, qui sacerdotum ministerio ad tibi seruiendum et supplicandum uti dignaris, quesumus immensam clementiam tuam ut quidquid modo uisitamus, uisites; quidquid benedicimus,  benedicas; sitque ad nostre humilitatis introitum, sanctorum tuorum meritis fuga demonum, angeli pacis ingressus. Per Dominum.



CXXX. ORATIO UBI uESTIMENTA CONSERuANTUR.

Deus, qui famulantibus tibi mentis et corporis subsidia misericorditer largiris, presta, quesumus, ut que his pietas tua in usus et necessaria corporum famulorum tuorum contulit, clementer abundare et conseruare facias; ut his exterius utentes, interius indumento amicti iustitie, deuoti semper tibi existere mereantur. Per.



CXXXI. ORATIO IN REFECTORIO.


Omnipotens et misericors Deus, qui famulos tuos in hac domo alis refectione carnali, cibum uel potum, te benedicente, cum gratiarum actione percipiant, et hic et in eternum per te semper salui esse mereantur. Per Dominum.



CXXXII. ORATIO IN DORMITORIO.

Benedic, Domine, hoc famulorum tuorum dormitorium, qui non dormis neque dormitas, qui custodis Isrel, famulos tuos in hac domo quiescentes post laborem, custodi ab illusionibus phantasmaticis Satane: uigilantes, in preceptis tuis meditentur: dormientes, te per saporem sentiant, et hic et ubique  defensionis tue auxilio muniantur. Per Dominum nostrum.



CXXXIII. ORATIO IN CELLARIO.

Omnipotens et misericors Deus, qui ubique presens es, maiestatem tuam suppliciter deprecamur ut huic promptuario gratia tua adesse dignetur, que cuncta aduersa ab eo repellat, et abundantiam benedictionis tue largiter infundat. Per Dominum.



CXXXIu. ORATIO IN SCRIPTORIO.

Benedicere digneris, Domine, hoc scriptorium famulorum tuorum, et omnes habitantes in eo, ut quidquid hic diuinarum Scripturarum ab eis lectum  fuerit, sensu capiant, opere perficiant. Per.



CXXXu. ORATIO IN HOSPITALI.

Omnipotens et misericors Deus, qui es doctor cordium humanorum et magister angelorum, te humiliter quesumus ut cordibus famulorum tuorum ob gratiam salutationis locum hunc frequentantium semper adesse digneris; sit eorum sermo in timore tuo ignitus, atque sale conditus, utilitate proximi plenus, ut cum hinc aduenientes recesserint, de exemplo eorum gloriam tui nominis predicent. Per.



CXXXuI. ORATIO IN DOMO INFIRMORUM.

Omnipotens et misericors Deus, quesumus immensam  pietatem tuam ut ad introitum humilitatis nostre hos famulos tuos hoc in habitaculo fessos iacentes, salutifere uisitare digneris, ut sicut uisitasti, Domine, Tobiam, et Saram, socrum Petri, puerumque Centurionis, ita et isti pristina sanitate anime corporisque recepta, gratiarum tibi in ecclesia tua referant actionem. Per Dominum.



CXXXuII. ORATIO IN AREA.

Multiplica, Domine, super nos misericordiam tuam, et preces nostras propitius exaudire dignare, et sicut exaudisti famulum tuum regem Dauid, qui  te in area hostias offerendo placauit, ita ueniat, quesumus, super hanc aream sperate benedictionis ubertas, ut repleti frugibus tuis, de tua semper misericordia gloriemur. Per.



CXXXuIII. ORATIO IN GRANARIO.

Omnipotens et misericors Deus, qui benedixisti horrea Ioseph, aream Gedeonis, et adhuc, quod maius est, iacta terre semina surgere facis cum fenore messis, te humiliter quesumus ut sicut ad petitionem famuli tui Elie, non defuit uidue farina, ita ad nostre prauitatis suffragia, huic horreo famulorum tuorum non desit benedictionis tue abundantia. Per Dominum.



CXXXIX. ORATIO IN PISTRINO.


Sanctificetur istius officine locus, Domine, et fugetur ab eo omnis immundus spiritus per uirtutem Domini nostri Iesu Christi, deturque omnibus in eo commorantibus sanitas, claritas, hilaritas, protegente ac conseruante maiestate tua, omnipotens Deus. Qui uiuis.



CXL. ORATIO IN COQUINA.

Deus eterne, ante cuius conspectum assistunt angeli, et cuius nutu reguntur uniuersa, qui etiam necessariis humane fragilitatis tua pietate consulere non desinis, te humiliter imploramus ut habitaculum istius officine illa benedictione perfundas, qui per  manus Elisei prophete in olla eremitica gustus amarissimos dulcorasti, et semper hic tue benedictionis copia redundante, laudes tibi referant, serui tui, qui das escam omni carni, et reples omne animal benedictione saluator mundi. Qui uiuis et regnas.



CXLI. ORATIO IN LARDARIO [a 1Kb] .

Omnipotens et misericors Deus, qui necessitatem humani generis clementer preuidens, adminicula temporalia contulisti, humiliter imploramus ut benedicere digneris hoc lardarium famulorum tuorum, ut quod hic tua misericordia pie contulit, nostro merito non depereat. Per.



CXLII. ORATIO IN CAMINATA [b 1Kb] .


Omnipotens sempiterne Deus, cuius sapientia hominem docuit, ut domus hec careret aliquando frigore a uicinitate ignis, te quesumus, ut omnes habitantes, uel conuenientes in ea, careant in corde infidelitatis frigore a feruore ignis Spiritus sancti. Per.



CXLIII. ORATIO IN INTROITU PORTAE.

Domine Iesu Christe, qui introitum portarum Hierusalem saluans sanctificasti, dum splendore gemmarum  duodecim totidem Apostolorum nomina presignasti, et qui per organum propheticum promisisti: Lauda, Hierusalem, Dominum, quia confortauit seras portarum tuarum, et benedixit filios tuos in te: te quesumus, ut ponas omnes fines domus istius sancte Marie et sancti Petri pacem, ut uelociter currens, interius sermo tuus adipe frumenti satiet eos; Spiritus sanctus defendat illos, ut nunquam eis nocere preualeat inimicus, sed omnes habitantes interius uoce, corde, et opere decantent, dicentes: Magnus Dominus noster iehsu Christus, et magna uirtus eius, et sapientie eius non est numerus. Qui cum Patre et Spiritu sancto uiuis et regnas Deus, per omnia secula seculorum.



CXLIu. ORATIONES MATUTINALES ET uESPERTINALES. Matutinales.


Matutina supplicum uota, Domine, propitius intuere, et occulta cordis nostri remedio tue clarifica pietatis, et desideria tenebrosa non teneant quos lux celestis gratie reparauit. Per.

Omnipotens, sempiterne Deus, apud quem semper nichil obscurum est, nichil tenebrosum, emitte, quesumus, Domine, lucem tuam in cordibus nostris, ut mandatorum tuorum lege percepta, in uia tua ambulantes, nichil patiamur erroris. Per.

Deus, qui uigilantes in laudibus tuis celesti mercede remuneras, tenebras de cordibus nostris auferre digneris, ut splendore luminis tui semper gaudeamus. Per Dominum nostrum.

 Gratias tibi agimus, Domine sancte, Pater omnipotens, eterne Deus, qui nos de transacto noctis spatio ad matutinas horas perducere dignatus es, quesumus ut dones nobis diem hunc sine peccato transire, quatenus ad uesperum et semper tibi Deo gratias referamus. Per Dominum nostrum.

Exsurgentes de cubilibus tuis, auxilium gratie tue matutinis, Domine, precibus imploramus, ut, discussis tenebris uitiorum, ambulare mereamur in luce uirtutum. Per.

Te lucem ueram et lucis auctorem, Domine, deprecamur, ut digneris a nobis tenebras depellere uitiorum, et clarificare nos luce uirtutum. Per.

ueritas tua, quesumus, Domine, luceat in cordibus nostris, et omnis falsitas destruatur inimici. Per.

 Sensibus nostris, quesumus, Domine, lumen sanctum benignus infunde, ut tibi semper simus deuoti, cuius sapientia creati sumus et prouidentia guberna mur. Per Dominum nostrum.

Tua nos, Domine, ueritas semper illuminet, et ab omni prauitate defendat atque custodiat. Per.

[Auge in nobis, Domine, fidem tuam, et Spiritus sancti lucem semper in nobis accende. Per. In unitate eiusdem.

Gratias agimus enarrabili pietati tue, omnipotens Deus, qui nos, depulsa noctis caligine, ad diei huius principium perduxisti, et abiecta ignorantie cecitate, ad cultum tui nominis atque scientiam reuocasti, illabere sensibus nostris omnipotens Pater, ut in preceptorum  tuorum lumine gradientes, te ducem sequamur et principem. Per.

Deus, qui tenebras ignorantie uerbi tui luce depellis, auge in cordibus nostris uirtutem fidei quam dedisti, ut ignis quem gratia tua fecit accendi, nullis tentationibus possit exstingui. Per.

Auribus percipe, quesumus, Domine, uerba cordis nostri, clamoremque matutinum pius scrutator intellige; ut orandi ad te nobis sit fida deuotio, tuaque donetur nobis diluculo contemplatio, et peccatorum omnium optata remissio. Per Dominum.]


uespertinales.

Oriatur nascentibus tenebris aurora iustitie, ut peracto die tibi suppliciter gratias agentes, etiam mane dignanter recipias uota soluentes. Per.

 Tuus dies, Domine, et tua est nox, concede solem iustitie permanere in cordibus nostris, ad repellendas tenebras cogitationum iniquarum. Per.

Gratias tibi, Domine, agimus, custoditi per diem; gratias tibi exsoluimus, custodiendi per noctem: representa nos, quesumus, Domine, matutinis horis incolumes, ut nos omni tempore habeas laudatores. Per.

Omnipotens, sempiterne Deus, uespere et mane et meridie maiestatem tuam suppliciter deprecamur ut, expulsis de cordibus nostris peccatorum tenebris, ad ueram lucem, que Christus est, nos facias peruenire. Per eumdem Dominum nostrum.

Deus, qui illuminas noctem, et lucem post tenebras facis, concede nobis ut hanc noctem sine impedimento  Satane transeamus, atque matutinis horis ad altare tuum recurrentes, tibi Deo gratias referamus. Per Dominum.

uespertine laudis officia persoluentes, clementiam tuam, Domine, humili prece deposcimus, ut nocturni insidiatoris fraudes, te protegente, uincamus. Per Dominum.

Exaudi, Domine, famulos tuos, uespertina nomini tuo uota reddentes, et quos per singula diei momenta seruasti, per noctis quietem custodire dignare. Per.

[Propitiare, Domine, uespertinis supplicationibus nostris, et fac nos sine reatu matutinis tibi laudibus presentari. Per.

Quesumus, Domine Deus noster, diei molestias noctis quiete sustenta, ut, necessaria temporum uicissitudine  succedente, nostra reficiatur infirmitas. Per Dominum.]



CXLu. IMPOSITIO MANUUM SUPER ENERGUMENUM CATECHUMENUM.

Omnipotens, sempiterne Deus, a cuius facie celi distillant, montes sicut cera liquescunt, terra tremit, cui patent abyssi, quem infernus pauescit, quem omnis irarum motus aspiciens humiliatur: te supplex deprecor, Domine, ut inuocatione nominis tui, ab huius famuli tui uexatione confusus inimicus abscedat, et ab huius possessione anima liberata, ad auctorem sue salutis recurrat, liberatoremque suum, diabolico fetore depulso, et odore suauissimo Spiritus  sancti percepto, sequatur. Per Dominum nostrum.



CXLuI. ITEM ALIA PRO PARuULO ENERGUMENO.

Domine sancte, Pater omnipotens, eterne Deus, uirtutem tuam totis exoro gemitibus, pro huius famuli tui oppressa infantia: qui etiam indignis inter pressuras donas presidium, exsurge pro huius infantia debellata, et noli diu retinere uindictam, nec ante conspectum tuum ueniant parentum delicta, qui nec pro filio patrem, nec pro patre promisisti filium iudicari: auxiliare, quesumus, inimici furore uexato, ne sine baptismate facias eius animam a diabolo possideri, sed potius tenera etas malignis oppressionibus liberata, tibi referat gratias sempiternas.  Per.



CXLuII. ITEM SUPER ENERGUMENUM BAPTIZATUM.

Deus angelorum, Deus archangelorum, Deus prophetarum, Deus apostolorum, Deus martyrum, Deus uirginum, Deus Pater Domini nostri Iesu Christi, inuoco sanctum nomen tuum, ac preclare maiestatis tue clementiam supplex exposco, ut mihi auxilium prestare digneris aduersus hunc nequissimum spiritum, ut ubicunque latet, audito nomine tuo, uelociter exeat uel recedat. Ipse enim tibi imperat, diabole, qui uentis et mari uel tempestatibus imperauit. Ipse tibi imperat, qui te de supernis celorum in inferiora terre demergi precepit. Ipse tibi imperat,  qui te retrorsum redire precepit. Audi ergo et time, Satanas, uictus et prostratus abscede in nomine Domini nostri Iesu Christi. Tu ergo, nequissime Satanas, inimicus fidei generis humani, mortis raptor, iustitie declinator, malorum radix, fomes uitiorum, seductor hominum, perditor gentium, incitator inuidie, origo auaritie, causa discordie, excitator dolorum, demonum magister, qui stas et resistis, cum scis eum tuas perdere uires, illum metue qui in Isaac immolatus est, in Ioseph uenundatus, in agno occisus, in homine crucifixus, deinde triumphator. Recede in nomine Patris, et Filii, et Spiritus sancti, et da locum Spiritui sancto, per hoc signum crucis Christi Domini nostri. Qui uenturus est iudicare.


Alia

 Deus conditor et defensor generis humani, qui hominem ad imaginem et similitudinem tuam formasti, respice super hunc famulum tuum, qui dolis inuidi serpentis appetitur, quem uetus aduersarius et hostis antiquus atre formidinis horrore circumuolat, et sensum mentis humane stupore defigit, terrore conturbat, et metu trepidi timoris exagitat: repelle, Domine, uirtutem diaboli, fallacesque eius insidias amoue, procul impius tentator aufugiat: sit nominis tui signo famulis, tuis ex animo totus et corpore: tu pectoris huius interna custodias, tu uiscera regas, tu corda confirmes, inania aduersarie potestatis tentamenta euanescant. Da ad hanc inuocationem nominis tui gratiam, ut qui hucusque terrebat,  territus abeat, et uictus abscedat, tibique possit hic seruus tuus corde firmato et mente sincera debitum prebere famulatum. Per Dominum.


Alia.

Domine sancte, Pater omnipotens, eterne Deus, Hosanna in excelsis, Pater Domini nostri Iesu Christi, qui illum refugam tyrannum gehenne deputasti, qui Unigenitum tuum in hunc mundum misisti, ut illum rugientem leonem contereret, uelociter adtende; accelera, ut eripias hominem, ad imaginem et similitudinem tuam creatum, a ruina et demonio meridiano. Da, Domine, terrorem tuum super bestiam, que exterminauit uineam tuam; da fiduciam seruis tuis contra nequissimum draconem fortiter stare, ne contemnat sperantes in te, et dicat, sicut in Pharaone  iam olim dixit: Deum non noui, nec Isrel dimitto. Urgeat illum, Domine, dextera tua potens, discedere a famulo tuo, ne diutius presumat captiuum tenere hominem, quem tu ad imaginem facere dignatus es. Adiuro te ergo, serpens antique, per iudicem uiuorum et mortuorum, per factorem mundi, per eum qui habet potestatem mittere in gehennam, ut ab hoc famulo Dei, qui ad Ecclesie presepia concurrit, cum metu et exercitu furoris tui festinans discedas. Adiuro te non mea infirmitate, sed in uirtute sancti Spiritus, ut desinas [al., exeas] ab hoc famulo Dei N., quem omnipotens Deus ad imaginem suam fecit. Cede, cede non mihi, sed mysteriis Christi. Illius enim te perurget potestas, qui te affligens [al., adfligens], cruci sue subiugauit. Illius brachium  contremesce, qui deuictis gemitibus inferni, animas ad lucem perduxit. Sit tibi terror corpus hominis, sit tibi formido imago Dei; nec resistas, nec moreris discedere ab homine, quoniam complacuit Christo ut in homine habitaret. Et ne me infirmum contemnendum putes, dum me peccatorem nimis esse cognoscis. Imperat tibi Dominus, imperat tibi maiestas Christi, imperat tibi Deus Pater, imperat tibi Filius et Spiritus sanctus, imperat tibi apostolorum fides, sancti Petri et Pauli, et ceterorum apostolorum; imperat tibi indulgentia confessorum, imperat tibi martyrum sanguis, imperat tibi sacramentum crucis, imperat tibi mysteriorum uirtus. Exi, transgressor, exi, seductor, plene omni dolo et fallacia, ueritatis inimice, innocentium persecutor. Da locum,  durissime, da locum, impiissime, da locum Christo, in quo nichil inuenisti de operibus tuis, qui te exspoliauit, qui regnum tuum destruxit, qui te uictum ligauit, et uasa tua disrupit, qui te proiecit in tenebras exteriores, ubi tibi cum ministris tuis erit preparatus interitus. Sed quid nunc, truculente, recogitas? quid, temerarie, retractas? Reus omnipotenti Deo, cuius statuta transgressus es. Reus Filio eius Iesu Christo, quem tentare ausus es et crucifigere presumpsisti. Reus humano generi, cui mors tuis persuasionibus uenit. Adiuro te ergo, draco nequissime, in nomine agni immaculati qui ambulauit super aspidem et basiliscum, qui conculcauit leonem et draconem, ut discedas ab homine, discedas ab  Ecclesia Dei. Contremesce et effuge, inuocato nomine Domini illius quem inferi tremunt, cui uirtutes celorum, et potestates, et dominationes subiecte sunt, quem cherubin et seraphin indefessis uocibus laudant. Imperat tibi uerbum caro factum, imperat tibi natus ex uirgine, imperat tibi iehsu Nazarenus, qui te, cum discipulos eius contemneres, illesum et prostratum exire iussit ab homine. Quo presente, cum te ab homine separasset, nec porcorum gregem  presumebas contingere. Recede ergo nunc adiuratus in nomine eius ab homine quem ipse plasmauit. Durum tibi est, Christo uelle resistere, durum est tibi contra stimulum calcitrare; quia quanto tardius exis, tanto tibi supplicium maius crescit, quoniam non hominem contemnis, sed illum qui dominator uiuorum et mortuorum est. Qui uenturus est iudicare uiuos et mortuos [a 2Kb] .





BENEDICTIONES EPISCOPALES PER ANNI CIRCULUM.





IACOBI PAMELII MONITUM.

 »Benedictionem episcopalem, inquit Radulphus Tungrensis, de Can. Obseru., propos. ult., Martialis episcopus, apostolorum discipulus, ex magisterio apostolorum tradidit, Ambrosius dicere cepit, isque mos ex eo usquequaque conualuit. Apostolicus autem hanc tantum que finita missa dicitur, dicit.« Pulchre profecto paucis his uerbis integram rei seriem complexus est, diuinorum officiorum indagator, si quis alius diligentissimus. Et uero primis illis seculis usitatam hanc benedictionem comprobatur ex locis DD. Damaso, Ambrosio, Hieronymo, Augustino, Carthaginensis concilii Patribus, Leone Magno et Agathensi concilio, mutuatis. Quorum loci  citati, uti recte interpretatur Micrologus, cap. 21, has benedictiones, sicuti et Toletano concilio statutum fuit, ante communionem ab episcopis olim factas indicant: quod etiamnum obseruari uidemus ab episcopo Parisiensi, dum publicum misse sacrificium celebrat. Harum exemplar per anni circulum adiecisse se dicto prologo testatur Grimaldus. »Addidimus, inquit, etiam et benedictiones, ab episcopo super populum dicendas.« Quare et libro Sacramentorum ipsius eas subiecimus, in eorum gratiam apud quos adhuc uiget hic benedictionum ritus, etsi iam inde ab etate Radulphi Rome a summo pontifice non obseruatus.



BENEDICTIONES DE ADuENTU DOMINI.


Omnipotens Deus, cuius Unigeniti aduentum et preteritum creditis, et futurum exspectatis, eiusdem aduentus uos illustratione sanctificet, et sua benedictione locupletet. Amen.

In presentis uite stadio uos ab omni aduersitate defendat, et se uobis in iudicio placabilem ostendat. Amen.

Quo a cunctis peccatorum contagiis liberati, illius tremendi examinis diem exspectetis interriti. Amen.

Quod ipse prestare dignetur, qui cum Patre et Spiritu sancto uiuit et gloriatur Deus, per omnia secula seculorum. Amen.

Benedictio Dei Patris + et Filii + et Spiritus sancti +, et pax Domini sit semper uobiscum. Amen.


 Item alia.

Omnipotens Deus uos placido uultu respiciat, et in uos sue benedictionis donum infundat. Amen.

Et qui hos dies incarnatione Unigeniti sui fecit solemnes, a cunctis presentis et future uite aduersitatibus uos reddat indemnes. Amen.

Et qui de aduentu Redemptoris nostri secundum carnem deuota mente letamini, in secundo, cum in maiestate sua uenerit, premiis eterne uite ditemini. Amen.

Quod ipse prestare dignetur.

Benedictio Dei Patris.


Item alia.

Deus, cuius aduentus incarnationis preteritus creditur, et iudicii uenturus exspectatur, uos antequam ueniat, expiet ab omni contagione delicti. Amen.

 Prius in uobis diluat omne quod illa futura examinatione puniturus est, ut cum iustus aduenerit iudex, non in uobis inueniat quod condemnet. Amen.

Quo ueniente, non incurratis supplicium eternum, sed donis remuneremini sempiternis. Amen.

Quod ipse prestare dignetur.

Benedictio.


Item alia.

Deus, qui uos et prioris aduentus gratia reparauit, et in secundo daturum se uobis regnum cum sanctis angelis repromisit, aduentus sui uos illustratione sanctificet. Amen.

uincula uestra dissoluat antequam ueniat, ut liberati a uinculis peccatorum, interriti tremendum eius  exspectetis aduentum. Amen.

Et quem uenisse in terris pro uestra salute creditis, uenturumque ad iudicium sustinetis, eius aduentus gloriam impauidi mereamini contueri.

Quod ipse prestare dignetur.

Benedictio.



BENEDICTIO PROXIMA DOMINICA NATIuITATI DOMINI.

Excita, Domine, potentiam tuam, et ueni ad saluationem populi tui, quem acquisisti sanguine tuo, ne in eius perditione seuus ille exsultet inimicus, quem aduentus tui potentia dudum liberasti per gratiam. Amen.

Sit fortitudo dextere tue ad protectionem huius familie tue, pro qua dignatus es hoc tempore carnem  induere uirginalem. Amen.

Ut dum infirmitatem nostram tua clementia non ignoras, omnem hanc Ecclesiam tuam tue diuinitatis clypeo protegas. Amen.

Quod ipse prestare.

Benedictio.



IN uIGILIA NATALIS DOMINI uEL THEOPHANIAE.

Deus, qui Filii sui Domini nostri Iesu Christi humilitate iacentem mundum dignatus est erigere, sue uos benedictionis capaces dignetur efficere. Amen.

Ut ueterem deponentes Adam cum actibus suis illius conuersatione uiuatis, qui post Deum creatus est in iustitia et sanctitate ueritatis. Amen.

Sicque ab eo hodie sanctificationem mereamini,  quatenus natiuitatem Saluatoris die crastina celebraturi, conuenientibus illi obsequiis existatis accepti. Amen.

Quod ipse prestare.

Benedictio.



B. IN NOCTE NATALIS DOMINI PRIMO GALLICIUM.

Omnipotens Deus, qui incarnatione Unigeniti sui mundi tenebras effugauit, et eius gloriosa natiuitate hanc sacratissimam noctem irradiauit, effuget a uobis tenebras uitiorum, et irradiet corda uestra luce uirtutum. Amen.

Quique eius sacratissime natiuitatis gaudium magnum pastoribus ab angelo uoluit nuntiari, ipse super uos benedictionis sue gratissimum imbrem infundat,  atque ipso pastore uos ad eternorum gaudiorum pascua eterna perducat. Amen.

Et qui per eius incarnationem terrena celestibus sociauit, eterne pacis et bone uoluntatis nectare uos repleat, et celestis militie consortes efficiat. Amen.

Quod ipse prestare

Benedictio.



B. IN NOCTE NATALIS DOMINI, PRIMO MANE.

Omnipotens Deus, qui omne genus humanum tenebris infidelitatis obcecatum, uisitatione uere lucis hodie illustrauit, ipse uos intrinsecus et extrinsecus gratie sue benedictione illuminet. Amen.

Ut pannosis tenebrarum operibus abiectis, lucidis iustitie uestimentis adornati, decenter incedatis,  patrum uidelicet exemplis calciati, castitate renes accincti, Christum induti, scuto fidei muniti, gladio sancti Spiritus armati, galea spei decorati, caritatis pallio cooperti. Amen.

Quatenus hoc amictu per hostium cuneos illesi transeuntes, et immunes, ad regem uestrum, quem in presepio paruulum inuenere pastores, in regnum celorum perueniatis ouantes. Amen.

Quod ipse prestare.

Benedictio.



B. IN DIE NATALIS DOMINI.

Benedicat uos omnipotens Deus, uestramque ad superna excitet intentionem, qui hanc sacratissimam diem natiuitate Filii sui fecit esse solemnem. Amen.

 Et qui eum, qui panis est angelorum, in presepi Ecclesie cibum fecit esse fidelium animalium, ipse uos et in presenti seculo degustare faciat eternorum dulcedinem gaudiorum, et in futuro perducat ad satietatem al., societatem] eternorum premiorum. Amen.

Quique eius infantiam uilibus uoluit indui pannis, ipse uos celestium uestimentorum inducat ornamentis. Amen.

Quod ipse prestare dignetur, cuius regnum.



B. IN NATALI S. STEPHANI.

Deus, qui B. Stephanum protomartyrem coronauit, et confessione fidei, et agone martyrii, mentes uestras circumdet in presenti seculo corona iustitie,  et in futuro perducat uos ad coronam glorie. Amen.

Illius obtentu tribuat uobis Dei et proximi caritate semper exuberare, qui hanc studuit etiam inter lapidantium impetus obtinere. Amen.

Quo eius exemplo roborati, et intercessione muniti, ab eo quem ipse a dextris Dei uidit stantem, mereamini benedici. Amen.

Quod ipse prestare dignetur, qui cum Patre.



B. IN NATALI S. IOANNIS.

Omnipotens Deus dignetur uobis per intercessionem B. Ioannis apostoli et euangeliste benedicere, qui per eum arcana uerbi sui uoluit Ecclesie reuelare. Amen.

 Concedat uobis, ut quod ille Spiritus sancti munere afflatus uestris auribus infudit, eiusdem Spiritus dono capere mente ualeatis. Amen.

Quo, eius documento de diuinitate nostri Redemptoris edocti, et amando quod tradidit, et predicando quod docuit, et exsequendo quod iussit, ad dona peruenire mereamini, que idem Dominus noster iehsu Christus repromisit. Amen.

Quod ipse prestare.



B. IN NATALI INNOCENTUM.

Omnipotens Deus, pro cuius Unigeniti ueneranda infantia, infantum innocentum cateruas Herodis funesti peremit seuitia, sue uobis benedictionis tribuat dona gratissima. Amen.

Et qui eis concessit ut unicum Filium eius Dominum  nostrum non loquendo, sed moriendo confiterentur, concedat uobis ut fidem ueram, quam lingua uestra fatetur, etiam mores probi, et uita inculpabilis fateatur. Amen.

Quique eos primitiuum fructum sancte sue suscepit Ecclesie, cum fructu bonorum operum uos faciat peruenire ad gaudia eterne patrie. Amen.

Quod ipse prestare dignetur.



B. DOMINICA POST NATALE DOMINI.

Deus, qui Unigenitum suum misit ut mundum saluaret, eiusdem salutis uos participes efficiat, et in ea perseuerabiles reddat. Amen.

Iram, que super infideles manet, a uobis amoueat, et ab ea uos in perpetuum liberos efficiat. Amen.

 Spiritum Filii sui uobis attribuat, eiusque donis uos affatim exuberare concedat. Amen.

Quod ipse prestare dignetur.



B. IN OCTAuA DOMINI.

Omnipotens Deus, cuius Unigenitus hodierna die, ne legem solueret, quam adimplere uenerat, corporalem suscepit circumcisionem, spiritali circumcisione mentes uestras ab omnibus uitiorum incentiuis expurget, et suam in uos infundat benedictionem. Amen.

Et qui legem per Moysen dedit, ut per mediatorem nostrum benedictionem daret, exuat uos mortificatione uitiorum, et faciat perseuerare in nouitate uirtutum. Amen.

 Quo sic in senarii numeri perfectione in hoc seculo uiuatis, et in septenario inter beatorum spirituum agmina requiescatis, quatenus in octauo resurrectione renouati, iubilei remissione ditati, ad gaudia sine fine mansura perueniatis.

Quod ipse prestare dignetur.



B. IN THEOPHANIA.

Deus lumen uerum, qui Unigenitum suum hodierna die, stella duce, gentibus uoluit reuelare, sua uos dignetur benedictione ditare. Amen.

Quo, exemplo magorum, mystica Domino Iesu Christo munera offerentes, spreto antiquo hoste, spretisque contagiis uitiorum, ad eternam patriam redire ualeatis per uiam uirtutum. Amen.

 Detque uobis ueram mentium innocentiam, qui super Unigenitum suum Spiritum sanctum demonstrari uoluit per columbam; eaque uirtute mentes uestre exerceantur ad intelligenda diuine legis arcana, qua in Cana Galilee lympha in uinum conuersa est. Amen.

Quod ipse prestare dignetur.



B. IN OCTAuA THEOPHANIAE.

Deum mirabilium et uirtutum auctorem supplices exoramus, ut qui se tunc mundi lumen stelle prodidit lumine, et ad quem claritate sideris magi peruenerunt orandum, ipse ignoscendo se uobis concedat agnoscendum. Amen.

Et qui dignatus est hodie ad Iordanis fontem, fons aque uiue descendere, ut per lauacrum sancti  corporis ipsas aquas dilueret, ipse uos interius et exterius ab omni crimine clementer expurget. Amen.

Quique rursus hac eadem die, in Cana Galilee rogatus ad nuptiarum conuiuium, aquas uiles precipuum conuertit in uinum, ipse uilitatem mortalium corporum uestrorum gloria resurrectionis absorberi faciat in eternum. Amen.

Quod ipse prestare, etc., cuius regnum.



B. DOMINICA I POST THEOPHANIAM.

Deus qui Filii sui temporalem pueritiam fecit esse mirabilem, spiritu prudentie corda uestra illustrare ac docere dignetur. Amen.

Quique illum parentibus temporaliter subdi uoluit,  ipse uos humilitatis et pietatis muneribus miseratus informet. Amen.

Et qui eum sapientia, etate et gratia proficere tribuit, spiritalium uobis profectuum incrementa propitius largiatur. Amen.

Quod ipse prestare.



B. DOMINICA II POST THEOPHANIAM.

Deus, qui sua mirabili potestate aquam uertit in uinum, uos a uetustate subtractos in beate uite transferat nouitatem. Amen.

Et qui nuptiis interesse uoluit, ut earum sua presentia comprobaret bonum, ipse uobis castitatis et sobrietatis perpetue conferat donum. Amen.

Ipse uobis sanctarum intelligentiam Scripturarum  tribuat spiritalem qui aquas in uina uertendo, hoc ipsum uoluit designare. Amen.

Quod ipse prestare.



B. DOMINICA III POST THEOPHANIAM.

Omnipotens Deus uos ab omnium peccatorum maculis emundet, qui leprosum supplicem tactu proprio dignatus est emundare. Amen.

Quique centurionis seruum non aspernatus est uisitare, ipse cordium uestrorum hospitium dignetur misericorditer introire. Amen.

Sicque uos fidei sue plenitudine informet, ut cum sanctis suis in celorum regno accumbere contendat. Amen.

Quod ipse.



B. DOMINICA Iu POST THEOPHANIAM.


Tentationum omnium a uobis Dominus pericula remoueat, et perturbationum procellas miseratus excludat. Amen..

Tentatoris fraudes atque molimina dissoluat, et uos aduersus eum cautos atque inuincibiles faciat. Amen.

Continue pacis uobis munera tribuat, et uos in portum tranquillitatis ac securitatis propitiatus constituat. Amen.

Quod ipse.



B. DOMINICA u POST THEOPHANIAM.

Deus, qui bonum semen in sua Ecclesia serere consueuit, in uobis illud conseruare atque multiplicare nunquam desistat. Amen.

 Zizaniorum superseminatorem a uobis procul repellat, et sui uerbi pabulo uos indesinenter reficiat. Amen.

Quo, cum dies iudicii aduenerit, a reprobis separati, ad dexteram iudicis sistamini, et in beatissimo ipsius regno collocemini. Amen.

Quod ipse prestare.



B. DOMINICA uI POST THEOPHANIAM.

Deus qui mare suis pedibus fecit esse calcabile, uobis quidquid est noxium, ipse substernat. Amen.

Contrarios immundorum spirituum motus compescat, et uos in sua pace confirmet. Amen.

Crucis sue naui inter mundi fluctus gubernet, et in littus beate perennitatis perducat. Amen.

Quod.



B. IN PURIFICATIONE SANCTAE MARIAE.


Omnipotens Deus, qui Unigenitum suum hodierna die in assumpta carne in templo uoluit presentari, benedictionis sue uos munere fultos, bonis operibus faciat exornari. Amen.

Et qui eum, ut legem adimpleret, ministrum uoluit effici legis, mentes uestras instruat legis sue spiritalibus documentis. Amen.

Quo ei et pro turturibus, castitatis et caritatis munera offerre ualeatis; et pro pullis columbarum, Spiritus sancti donis exuberetis. Amen.

Quod ipse.



B. IN SEPTUAGESIMA.

Ipse uos in Ecclesia sua fructificare faciat qui ad  excolendam uineam suam, mane, hora tertia, sexta, nona, et undecima operarios inuitat. Amen.

Quatenus inter primos operantes nec extremis inuidentes, mercedem laborum uestrorum sine murmure et increpatione percipiatis. Amen.

Ut cum his qui membris Christi minimis subuenire curarunt, in nouissimo magni iudicii die benedici atque in eterna tabernacula introduci mereamini. Amen.

Quod ipse prestare dignetur, cuius potestas nec initio, nec fine coangustatur, in secula seculorum. Amen.



B. IN SEXAGESIMA.

Dator omnium bonorum Christus, bonum semen  in cordibus uestris seminare, et ad maturitatem congruam dignetur perducere. Amen.

Quo nec a demonibus comestum, nec duritia cordis arefactum, nec spinis suffocatum, centenarium possit reddere fructum. Amen.

Quatenus in ultimo discrimine, quando multi pro crimine, uti zizania igni comburenda, tradentur, uobis manipulas frugum uestrarum portantibus, horrea celorum aperiantur. Amen.

Quod summa Trinitas prestare dignetur, que quibuslibet foris impendentibus ministerium, ipsa sola intrinsecus dare potest incrementum, in secula seculorum. Amen.



B. IN QUINQUAGESIMA.

Lumen indeficiens Deus, qui ad illuminationem  nostram lumen de se genitum in hunc mundum dirigere uoluit incarnatum, ipse aperire dignetur oculos precordiorum uestrorum. Amen.

Quatenus ipsum sequentes, et alios ad laudem Dei accendatis et ipsi ad domum Dei eternam in celis perueniatis. Amen.

In quam per ipsum et ostium et ostiarium introducti, diuinis laudibus in secula seculorum permaneatis intenti. Amen.

Quod eius dignatione, fieri postulemus, qui quos ante seculum presciuit et predestinauit, et ante finem seculi uocauit et iustificauit, in fine seculi glorificabit in secula seculorum. Amen.



B. DOMINICA I QUADRAGESIMAE.

Benedicat uobis omnipotens Deus, qui quadragenarium  numerum in Moysi et Elie, nec non Mediatoris nostri ieiunio consecrauit, comcedatque uobis ita transigere presentis uite dispensationem, ut accepto a patrefamilias remunerationis denario, perueniatis ad peccatorum omnium remissionem, et ad gloriosam cum sanctis omnibus resurrectionem. Amen.

Detque uobis spiritalium uirtutum inuictissima, [al., inuictricia] arma, quibus exemplo Domini deuincere ualeatis antiqui hostis sagacissima tentamenta. Amen.

Quo non in solo pane, sed in omni uerbo quod de ore eius procedit, spiritalem sumentes alimoniam, per ieiuniorum obseruationem, et ceterorum bonorum operum exhibitionem, percipere mereamini immarcescibilem  glorie coronam. Amen.

Quod ipse.



B. DOMINICA II QUADRAGESIMAE.

Omnipotens Deus, ieiunii ceterarumque uirtutum dedicator atque amator, sua uos benedictione sanctificet. Amen.

Accendat in uobis pie deuotionis affectum, et prebeat supplicantibus suum benignus auditum. Amen.

Quatenus mentes uestre, sinceris purgate ieiuniis, bonorum omnium [al., operum] exuberent incrementis. Amen.

Quod ipse.



B. DOMINICA III QUADRAGESIMAE.


Omnipotens Deus ieiuniorum uestrorum uictimas clementer accipiat, et sua uos benedictione dignos efficiat. Amen.

Mentes uestras ita parcimonie bono contra uitia muniat, preceptorum suorum doctrinis erudiat, caritatis dono repleat, ut uos in omnibus sibi placere concedat. Amen.

Quatenus, presentis Quadragesime diebus deuotissime celebratis, ad paschalia festa purificatis cordibus accedere ualeatis. Amen.

Quod ipse.



B. DOMINICA Iu QUADRAGESIMAE.

Deus qui uos ad presentium quadragesimalium dierum medietatem dignatus est perducere, ipse uos  sua miseratione dignetur benedicere. Amen.

Abstinentiam uestram preteritam acceptet, futuram ita sibi placitam reddat, ut sicut ab illicitis cibis, ita uos etiam a uitiis omnibus abstinere concedat. Amen.

Quatenus de preteritis et de futuris spiritalium carismatum frugibus ei grates persoluentes, ad sanctum Pascha peruenire possitis indemnes. Amen.

Quod ipse.



B. DOMINICA u QUADRAGESIMAE.

Accendat in uobis Dominus uim sui amoris, et per ieiuniorum obseruantiam, infundat in uobis donum sue benedictionis. Amen.

Sic ei parcimonie uictimas offeratis, ut illi contriti  cordis, et humilitatis sacrificio placeatis. Amen.

Quatenus oratio uestra, ieiunii et eleemosyne alis subuecta, ita ad aures uestri conditoris ascendat, ut uos eterne beatitudinis heredes et supernorum ciuium consortes efficiat. Amen.

Quod ipse.



B. DOM. INDULGENTIAE.

Benedicat uobis omnipotens Deus, cui et ieiuniorum maceratione et presentium dierum obseruatione placere studetis. Amen.

Concedatque uobis, ut sicut ei cum ramis palmarum ceterarumue frondium presentari studuistis, ita cum palma uictorie et fructu bonorum operum ei post obitum apparere ualeatis. Amen.

Quique unigeniti Filii eius passionem puro corde  creditis, mente deuota uenerari studetis, ad resurrectionis festa et uestre remunerationis premia, ipsius fulti munimine, ueniatis. Amen.

Quod ipse.



B. IN CeNA DOMINI.

Benedicat uobis omnipotens Deus, qui per Unigeniti sui passionem uetus pascha in nouum uoluit conuerti, concedatque uobis ut, expurgato ueteris fermenti contagio, noua in uobis perseueret conspersio. Amen.

Et qui ad celebrandam Redemptoris nostri cenam mente deuota conuenistis, eternarum dapium uobiscum epulas reportetis. Amen.

Ipsiusque opitulante clementia, mundemini a sordibus  peccatorum, qui ad insinuandum humilitatis exemplum, pedes uoluit lauare discipulorum. Amen.

Quod ipse.



B. DE PASSIONE DOMINI.

Omnipotens Deus, qui Unigeniti sui passione tribuit uobis humilitatis exemplum, concedat uobis per eamdem humilitatem percipere sue benedictionis ineffabile donum. Amen.

Ipsius resurrectionis percipiatis consortia, cuius patientie ueneramini documenta. Amen.

Quo ab eo sempiterne uite munus percipiatis, per cuius temporalem mortem, eternam uos euadere creditis. Amen.

Quod ipse prestare.



B. IN SABBATO SANCTO.


Deus qui de Ecclesie sue utero intemerato nouos populos producens, eam, uirginitate manente, noua semper prole fecundat, fidei, spei et caritatis uos munere repleat, et sue in uos benedictionis dona infundat. Amen.

Et qui hanc sacratissimam noctem Redemptoris nostri resurrectione uoluit illustrare, mentes uestras peccatorum tenebris mundatas, uirtutum copiis faciat coruscare. Amen.

Quo eorum qui modo renati sunt, innocentiam imitari certetis, et uascula mentium uestrarum, exemplo presentium luminum illustretis, ut cum bonorum operum lampadibus, ad huius sponsi thalamum,  cuius resurrectionem celebratis, cum prudentibus uirginibus intrare possitis. Amen.

Quod ipse prestare.



B. IN DIE SANCTO PASCHAE.

Benedicat uos omnipotens Deus, hodierna interueniente Paschali solemnitate, et ab omni, miseratus, dignetur defendere prauitate. Amen.

Et qui ad eternam uitam Unigeniti sui resurrectione uos reparat, in ipsius aduentu immortalitatis uos gaudiis uestiat. Amen.

Et qui, expletis ieiuniorum siue passionis Dominice diebus, paschalis festi gaudia celebratis, ad ea festa que non sunt annua sed continua, ipso opitulante, exsultantibus animis ueniatis. Amen.

Quod ipse prestare dignetur, qui deuicta morte,  Patri sanctoque Spiritui cequalis, uiuit et gloriatur Deus, per omnia secula seculorum. Amen.



B. IN OCTAuA PASCHAE.

Deus, cuius unigenitus hodierna die discipulis suis, ianuis clausis, dignatus est apparere, sue uos benedictionis donis locupletare et celestis uobis regni ianuas dignetur aperire. Amen.

Ut qui ab eorum pectoribus attactu sui corporis uulnus amputauit dubietatis, concedat ut per fidem, qua eum resurrexisse creditis, omnium delictorum maculis careatis. Amen.

Et qui eum cum Thoma Deum et Dominum creditis, et cernuis uocibus inuocatis, ab eo et in hoc  seculo a malis omnibus tueri, et in futuro sanctorum cetibus ascisci ualeatis. Amen.

Quod ipse.



ITEM B. DE RESURRECTIONE DOMINI.

Benedicat uos omnipotens Deus, qui uos gratuita miseratione creauit, et in resurrectione Unigeniti sui spem uobis resurgendi concessit. Amen.

Resuscitet uos de uitiorum sepulcris, qui eum resuscitauit a mortuis. Amen.

Ut cum eo sine fine feliciter uiuatis, quem resurrexisse a mortuis ueraciter creditis. Amen.

Quod ipse.


Alia.

Deus, qui per resurrectionem Unigeniti sui uobis contulit et bonum redemptionis et decus adoptionis,  sue uobis conferat premia benedictionis. Amen.

Et quo redimente percepistis donum perpetue libertatis, eo largiente, consortes efficiamini eterne hereditatis. Amen.

Et qui consurrexistis in baptismate credendo, adiungi mereamini in celesti regione bene uiuendo. Amen.

Quod ipse.


Item alia.

Deus, qui pro uobis suscepit iniuriam crucis, letitia uos innouet sue resurrectionis. Amen.

Et qui pendenti secum in cruce latroni remisit delictum, uos absoluat a cunctis nexibus peccatorum. Amen.

Ut per redemptionis uestre mysterium et digne conuersemini in opere, et locupletius eterna perfruamini  remuneratione. Amen.

Quod ipse.


Item alia.

Deus qui uos lauit aqua sui lateris, et redemit effusione cruoris, ipse in uobis confirmet gratiam adepte redemptionis. Amen.

Per quem renati estis ex aqua et Spiritu sancto, ipse uos celesti consociet regno. Amen.

Quique dedit uobis initia sancte fidei, ipse conferat et perfectionem operis, et plenitudinem caritatis. Amen.

Quod ipse, etc., cuius.


Item alia.

Dominus Deus noster uos perducat ad arborem  uite, qui eruit de lacu miserie. Amen.

Ipse uobis aperiat ianuam paradisi, qui confregit portas inferni. Amen.

Ipse uos eruat a flagello, et in regnum suum perducat confidentes, qui pati dignatus est pro impiis innocens. Amen.

Quod ipse, etc. qui cum Patre.


Item alia.

Omnipotentis Dei et Domini nostri benedictionibus repleamini, cuius estis sanguine pretioso redempti. Amen.

Eius uos indeficiens repleat gratia, cuius ineffabilis plasmauit potentia. Amen.

Ut qui uobis in hoc mundo prestitit conditionem  nascendi, ipse in regno eterno tribuat mansionem sine fine uiuendi. Amen.

Quod ipse, etc., qui cum Patre.


Item alia.

Deus qui, calcatis inferni legibus, captiuitatem nostram, resoluta catenarum compage, dignatus est ad libertatis premia reuocare, ipse uobis prestet ita hanc uitam transigere, ut in illam perpetuam, ipso duce, possitis intrare. Amen.

Tantum prebeat uobis feruorem catholice fidei, ut sancti aduentus illius sitis exspectatione securi. Amen.

Ut quicunque hic meruerunt purgari unda baptismi, ibi presentari ualeant pio iudici candidati. Amen.

 Quod ipse, etc.



B. DE SANCTA CRUCE.

Benedicat uos de celis omnipotens Deus, qui per crucem et sanguinem passionis sue uos dignatus est redimere in terris. Amen.

Ipse uos renouet a uetustate peccati, qui pro uobis dignatus est crucifigi; uosque ad celestia suscitet, qui pro uobis inferos penetrauit. Amen.

uitam suam uobis Dominus tribuat, qui mortem uestram suscepit et perdidit. Amen.

Quod ipse, etc., cuius.


Item alia.

Benedicat uobis omnipotens Deus, qui per Unigeniti sui Iesu Christi Domini nostri passionem et crucis patibulum genus redemit humanum. Amen.

 Concedatque uobis ut cum omnibus sanctis que sit eiusdem crucis longitudo, latitudo, sublimitas et profundum, mente deuota comprehendere possitis. Amen.

Quatenus uosmetipsos abnegando, crucemque gestando, ita in presentis uite stadio Redemptorem nostrum possitis sequi, ut ei inter choros angelorum post obitum mereamini ascisci. Amen.

Quod ipse.



B. IN DIE ASCENSIONIS DOMINI.

Benedicat uobis omnipotens Deus, cuius Unigenitus hodierna die celorum alta penetrauit, et uobis ubi ille est ascendendi aditum patefecit. Amen.

Concedatque propitius ut sicut post resurrectionem suam discipulis uisus est manifestus, ita uobis in iudicium  ueniens uideatur placatus. Amen.

Et quem consedere Patri in sua maiestate creditis, uobiscum manere usque in finem seculi secundum suam promissionem sentiatis. Amen.

Quod ipse.



B. IN uIGILIA PENTECOSTES.

Benedicat uobis omnipotens Deus, ob cuius Paracleti aduentum mentes uestras ieiunii obseruantia preparatis, et presentem diem solemnibus laudibus honoratis. Amen.

Instar modo renatorum infantium talem innocentiam habeatis, ut templum sancti Spiritus, ipso tribuente. esse possitis. Amen.

 Atque idem Spiritus ueritatis ita uos hodie sua habitatione dignos efficiat, ut cras uestris mentibus se, uobiscum perpetim habitaturus, infundat; et peracto presentis uite curriculo, uos ad celestia regna perducat. Amen.

Quod ipse prestare dignetur, qui cum Patre et Filio unus Deus uiuit et regnat per omnia secula seculorum. Amen.


Item alia.

Deus Pater omnipotens, qui, exaltato Christo Filio suo, discipulis eius Spiritum paracletum, sicut promiserat, infudit, eodem uos purificari et consolari dignetur. Amen.

Ut in uobis in hoc seculo manens, uos in futuro ad uisionem suam perducat. Amen.

 Ac ipsum Filium suum, quem impii in iudicio in hominis uisuri sunt forma, post iudicium uobis in maiestate sua conspicabilem reddat. Amen.

Quod ipse.



B. IN DIE SANCTO PENTECOSTES.

Deus, qui hodierna die discipulorum mentes Spiritus paracleti infusione dignatus est illustrare, faciat uos sua benedictione repleri, et eiusdem Spiritus donis exuberare. Amen.

Ille ignis qui super discipulos apparuit, peccatorum uestrorum sordes expurget, et sui luminis infusione corda uestra perlustret. Amen.

Quique dignatus est diuersitatem linguarum in unius fidei confessione adunare, in eadem uos faciat  fide perseuerare, et per hanc ad speciem [al., specie sue celsitudinis] peruenire. Amen.

Quod ipse.


Item alia.

Deus, qui apostolos, Christi Filii sui recessu quasi orphanos factos, hodie aduentu Spiritus sancti reddidit consolatos, ipso uos semper inhabitante, ab omni malitia faciat alienos. Amen.

Et qui eos carismate donauit omnium linguarum, uos ditet gratia cunctarum uirtutum. Amen.

Ut hic unanimes, uno ore honorificantes Deum, cum ipsis perueniatis ad regna celorum. Amen.

Quod ipse.



B. IN OCTAuA PENTECOSTES.

 Effundat super uos Dominus spiritum gratie et precum, spiritum agnitionis et dilectionis sue, et sancte spei. Amen.

Requiescat super uos spiritus sapientie et intellectus, spiritus consilii et fortitudinis, spiritus scientie et pietatis, repleatque uos spiritu timoris Domini. Amen.

Spiritus eius qui suscitauit Iesum a mortuis, habitet in uobis, ut immortalitatis eius participatione per infinita secula gaudeatis. Amen.

Quod ipse.


Item alia.

Deus qui regenerauit uos ex aqua et Spiritu sancto, ipse uos in suo constituat regno. Amen.

 Ut inuisibiliter eodem Spiritu instructi, Filii eius fiatis adoptiui. Amen.

Et a potestate tenebrarum recedentes, in conspectu ipsius perseueretis lucentes. Amen.

Quod ipse.



B. DOMINICA I POST OCTAuAM PENTECOSTES.

Charitate sua uos Dominus replere dignetur, ut beata uos hereditate muneretur. Amen.

Quatenus per timorem eius castum, gehenne euadentes tormentum, ad supernum gaudentes perueniatis paradisum. Amen.

Ut inde conspectis malorum penis quas eius gratia euasistis, debitas ei gratiarum actiones in euum persoluatis. Amen.

Quod ipse.



DOMINICA II.


Deus Pater omnipotens, qui uos ad suam uocauit cenam, humiliter sibi obsequentes perducat ad illam. Amen.

Ut infelicibus circa terrestria detentis, uos felices et expediti ad celestia perueniatis. Amen.

Nec in aliquo uestrum Deus inueniat quod expulsione sit dignum, sed quod premium mereatur beatum. Amen.

Quod ipse.



DOMINICA III.

Omnipotens Deus, qui Unigenitum suum ad ouem direxit erroneam, per ipsum uos ad mansionem perducat supernam. Amen.

Et interim uos a leonum et luporum defendat  insidiis, donec ad secura pascua conscendatis. Amen.

Ut fiat de uobis gaudium in celis, quod per fidem diabolum deuicistis in terris. Amen.

Quod ipse.



DOMINICA Iu.

Misericors Deus misericordes uos faciat, ut uobis misericordiam dignanter impendat. Amen.

Et ita uos doceat iudicare, ne merito uos debeat condemnare. Amen.

Sed imitatores patientie Christi effectos, in futura gloria constituat in euum securos. Amen.

Quod ipse.



DOMINICA u.

Obedientes uos Dominus prestet apostolice doctrine,  ut heredes fiatis benedictionis eterne. Amen.

Et eorum precibus de profundo huius mundi liberati, cum eis possessores gaudeatis regni superni. Amen.

Ut cum animaduersionem iudicis pauescent mala facientes, oculi Domini demulceant uos exsultantes. Amen.



DOMINICA uI.

Baptisma quod accepistis in Christo, eius gratia conseruetis illesum in mundo. Amen.

Ut in ipso commortui peccatis, in nouitate uite semper ambuletis. Amen.

Et omni temeritate mentis et lingue siue operis  deuitata, oblatio deuotionis uestre Deo Patri fiat accepta. Amen.

Quod ipse p.



DOMINICA uII.

Ab omni peccato emundatos efficiat uos Dominus sanctificatos. Amen.

Ut tales fructus afferatis, de quibus ipsi placere ualeatis. Amen.

Et hic spiritalibus cibis enutriti, ad cenam nuptiarum agni ueniatis securi. Amen.

Quod ipse prestare dignetur, qui ueritas manens et uita, uobis dignatus est fieri uia et esca: cuiusque imperium sine fine permanet secula seculorum. Amen.



DOMINICA uIII.

 Ita uos Dominus omnipotens tribuat facta carnis mortificare, ut digni fiatis cum ipso regnare. Amen.

Et hic eius Spiritu iustificati, in futuro appareatis Filii Dei. Amen.

Ut falsis et malis merito damnatis, uos gratia Dei, ut sol splendeatis. Amen.

Quod ipse p.



DOMINICA IX.

Ab omnibus concupiscentiis malis euacuatos uos Dominus restituat immaculatos. Amen.

Et liberatos a tentationibus, prestet pollere uirtutibus. Amen.

Ut innocentia uite et eleemosynarum largitate, perfruamini beata eternitate. Amen.

Quod ipse p.



DOMINICA X.


A blasphematoribus Christi secernens uos Dominus, adnumeret suis fidelibus confessoribus. Amen.

Ut multiplici sancti Spiritus dono ditati, in omnibus inueniamini bonis perfecti. Amen.

Nec eiectionem de domo Dei mereamini eterna, sed in secula seculorum habitetis in ea. Amen.

Quod ipse p.



DOMINICA XI.

Per passionem Christi iustificatos, per resurrectionem eius uos Dominus reddat glorificatos. Amen.

Ut gratia ipsius de indignis digni, et de minimis efficiamini magni. Amen.

Nec tamen de sanctitate gloriantes, despiciatis aut condemnetis adhuc peccantes. Amen.

 Quod ipse p.



DOMINICA XII.

Idoneos sibi uos Dominus faciat ministros munere sui Spiritus instructos.

Ut auribus et ore Christo deuoti, eius fiatis preconio digni. Amen.

Quatenus ita uiuatis ut ad laudem Dei et alios accendatis. Amen.



DOMINICA XIII.

Qui uos promissionis patrum tribuit esse participes, eorum faciat esse coheredes. Amen.

Ut qui in Adam de paradiso lugetis eiecti, per Christum gaudeatis reducti. Amen

 Et alios ipsius imitatione, uite concilietis eterne. Amen.

Quod ipse p.



DOMINICA XIu.

Tribuat uobis Dominus carnis desideria conterere, ut spiritu possitis ambulare. Amen.

Emundet uos a lepre interioris contagio, ut digni fiatis sanctorum consortio.

Et hic mundatori uestro gratias agentes ad celestem Hierusalem perueniatis ouantes. Amen.

Quod ipse.



DOMINICA Xu.

Prestet uos Dominus superare cenodoxiam, ut ueram pertingatis ad gloriam. Amen.

Et hic seminantes iustitiam, in futuro uitam metatis  eternam. Amen.

Et Creatori uestro deuote seruientes, cum ipso regnetis exsultantes. Amen.



DOMINICA XuI.

In tribulatione uos faciat Dominus patientes, ut eius fieri mereamini consortes. Amen.

Et hic Christo per fidem in uobis habitante, ad uidendam claritatem illius possitis intrare. Amen.

Seiunctisque a uobis mortuorum baiulis, ipsum cum angelis sanctis collaudetis. Amen.

Quod ipse p.



DOMINICA XuII.

In unitate spiritus faciat uos Dominus ambulare, ut cum illo mereamini regnare. Amen.

Et baptisma seruantes, Patri qui est supra omnia,  presentemini letantes. Amen.

Et fictis debito rubore confusis, uos in eterna gloria gaudeatis. Amen.

Quod ipse p.



SABBATUM IN XII LECT.

Dignos uos Deus efficiat suo sacerdotio, qui suo pro uobis non pepercit unigenito. Amen.

Ut in sancta conuersatione perseuerantes, ad illum etiam conuertatis errantes. Amen.

Et pro sterilibus et incuruatis intercessores idonei fiatis. Amen.

Quod ipse p.



DOMINICA XuIII.

Deus, qui ditauit uos in uerbo et scientia, conseruet  uos in uita immaculata. Amen.

Ut in aduentu Filii eius pareatis sine crimine, cuius estis emundati cruore. Amen.

Et impiis scabelli uice sub pedibus eius positis, uos cum ipso sublimati consideatis. Amen.

Quod ipse p.



DOMINICA XIX.

Renouet uos omnipotens Deus, ut nobis esse debeat placatus. Amen.

Et depositis omnibus uitiis, in cunctis uirtutibus fulgeatis. Amen.

Atque hic proximorum onera portantes, cum ipsis ad celum ueniatis exsultantes. Amen.

Quod ipse p



DOMINICA XX.


Concedat uobis omnipotens Dominus, ut hic caute ambulantes, ad regna celorum perueniatis indemnes. Amen.

Et sancti Spiritus pignore ditati, quondam appareatis corpus Filii Dei. Amen.

Cum quo ad eternas nuptias intrantes, sanctorum societate perfruamini gaudentes. Amen.

Quod ipse p.



DOMINICA XXI.

Confortet uos Deus omnipotens ad bellandas, etc.

Ut scuto fidei, galea spei, et caritatis cingulo muniti, placere ualeatis summe Trinitati. Amen.

Et per exempla credulitatis uestre, et alii conuersari discant honeste. Amen.

 Quod ipse p.



DOMINICA XXII.

Auctor et inceptor omnium bonorum, consortes efficiat uos felicium premiorum. Amen.

Et magis ac magis abundantes in sua scientia, in diem Christi perducat sine offensa. Amen.

Insuper omnium debitorum contractus remittens, fidelibus seruis adequet miserescens. Amen.

Quod ipse.



DOMINICA XXIII.

Imitatores sanctorum faciat uos Dominus, ut uobis dignetur esse placatus. Amen.

Et hic crucis Christi amici perseuerantes, celestis regni fiatis participes. Amen.

Quatenus imagine sua in uobis agnita, gaudia uobis  tribuat infinita. Amen.

Quod ipse p.



DOMINICA XXIu.

Impleat uos Dominus agnitione uoluntatis sue, ut heredes esse mereamini uite sempiterne. Amen.

Et longanimitate patientie uestre, Deo nutriantur anime recte. Amen.

Quinetiam uitiis languidi uel sceleribus mortui, uisitatione siue tactu sanctitatis uestre salui inueniantur et uiui. Amen.



[a 1Kb] B. DOMINICA I POST PENTECOSTEN.

Benedicat uobis Dominus nostri oris alloquio, et cor uestrum sinceri amoris copulet nexu perpetuo. Amen.

 Floreatis rerum presentium copiis iustitia acquisitis, gaudeatis perenniter fructibus sincerissime caritatis. Amen.

Tribuat uobis Dominus dona perennia, ut post tempora feliciter dilatata, percipiatis gaudia sempiterna. Amen.

Quod ipse.



B. DOMINICA II POST PENTECOSTEN.

Emundet Dominus conscientias uestras ab omni malitia, et repleat sanctificatione perpetua. Amen.

uota uestra clementer intendat, et peccata omnia propitiatus indulgeat. Amen.

 Que pie optatis, miseratus attribuat; et que pauescitis, pius propugnator procul repellat. Amen.

Quod ipse.



B. DOMINICA III POST PENTECOSTEN.

Amoueat a uobis Dominus totius maculas simultatis, et imbuat uos muneribus pure dilectionis. Amen.

Subiuget a uobis reluctationem carnis et sanguinis, et opem conferat perpetue castitatis. Amen.

Atque uos in presenti seculo diligere faciat, quod a celestis paradisi hereditate non diuidat. Amen.

Quod ipse.



B. DOMINICA Iu POST PENTECOSTEN.

Sanctificet uos Domini gratia, et ab omni malo custodiat. Amen.

 Arceat a uobis omne quod malum est, et spiritus uestros corporaque purificet. Amen.

Alliget uos sibi uinculo caritatis, et pax eius abundet in cordibus uestris. Amen.

Quod ipse.



B. DOMINICA u POST PENTECOSTEN.

Deus, qui est uita mortalium salusque peccatorum, auferat a uobis omnes maculas delictorum. Amen.

Induat uos decore uirtutum, sanctificet mentes, purificet uoluntates, et donet uobis sanctorum consortium angelorum. Amen.

Ut probabiles fide, et opere immaculati, perueniatis ad eternam gaudiorum celestium hereditatem. Amen.

 Quod ipse.



B. DOMINICA uI POST PENTECOSTEN.

Gratia sua uos Dominus locupletet, et celesti benedictione multiplicet. Amen.

Ab omni uos aduersitate defendat, et pia semper miseratione custodiat. Amen.

Petitiones uestras placatus intendat, et culparum omnium uobis ueniam clementer attribuat. Amen.

Quod ipse.



B. DOMINICA uII POST PENTECOSTEN.

Benedictio uos Domini comitetur ubique, sibique semper uos faciat adherere. Amen.

Ipse uos sua benedictione saluificet, qui dignatus est plasmare potenter. Amen.

 Atque ita uos prestet feliciter uiuere, ut celestis beatitudinis efficiat coheredes. Amen.

Quod ipse.



B. DOMINICA uIII POST PENTECOSTEN.

Omnipotens Deus peccatorum uestrorum maculas expurget et sua uos benedictione illustret. Amen.

Repleat uos spiritualium donis uirtutum, et perseuerare faciat in bonis propositum uestrum. Amen.

Sicque humilitatem uestram benignus acceptet, ut sue uos pietatis remuneratione locupletet. Amen.

Quod ipse.



B. DOMINICA IX. POST PENTECOSTEN.


Benedictionis Domini gratia uos semper protegat et ab omni malo defendat. Amen.

Mundet uos ab omni crimine peccatorum, et sibimet placere faciat in eternum. Amen.

Ibique uobis Dominus placatus occurrat, et sue benedictionis opem dignanter attribuat. Amen.

Quod ipse.



B. DOMINICA X. POST PENTECOSTEN.

Omnipotens Dominus adaperiat cor uestrum in lege sua, et humiliet animas uestras ad capienda mandata celestia. Amen.

Quidquid uobis pro salute animarum uestrarum os mortalitatis nostre enarrat, acceptum uobis pietas diuina efficiat. Amen.

 Ut diuinis sermonibus animati, cum eis qui pro uobis inuigilant, ad eternam beatitudinem mereamini peruenire illesi. Amen.

Quod ipse.



B. DOMINICA XI POST PENTECOSTEN.

Concedat uobis Dominus premium sincerissime caritatis, ut cum omnibus semper in pace uiuatis. Amen.

Inimicorum omnium insidias superetis et presentem uitam sincerissime peragatis. Amen.

Sitis et iam a reatu conscientie liberi, ut nichil metuatis in die iudicii postfuturi. Amen.

Quod ipse [a 1Kb] .



B. IN NATALI S. IOANNIS BAPTISTAE.

Benedicat uobis omnipotens Deus B. Ioannis Baptiste  intercessione, cuius hodie natalitia celebratis, concedatque ut cuius solemnia colitis, patrocinia sentiatis. Amen.

Illius obtentu ab omnibus aduersis tueamini, et bonis omnibus perfruamini, qui aduentum Redemptoris mundi necdum natus agnouit, matris sterilitatem nascendo abstulit, patris linguam natus absoluit. Amen.

Quatenus ipsius Agni, quem ille digito ostendit, cuius immolatione estis redempti, ita uirtutum lanis uestiri, et innocentiam ualeatis imitari, ut ei in eterne patrie felicitate possitis adiungi. Amen.

Quod ipse.



B. IN NATALI APOSTOLORUM PETRI ET PAULI.

 Benedicat uobis omnipotens Deus, qui uos beati Petri saluberrima confessione in ecclesiastice fidei fundauit soliditate. Amen.

Et quos beati Pauli sanctissima instruxit predicatione, sua tueatur gratissima defensione. Amen.

Quatenus Petrus claue, Paulus sermone, utrique intercessione, ad illam uos certent patriam introducere, ad quam illi, alter cruce, alter gladio, hodierna die peruenere. Amen.

Quod ipse.



B. IN FESTIuITATE S. MARIAE.

Deus, qui per beate Marie uirginis partum genus  humanum dignatus es redimere, sua uos dignetur benedictione locupletare. Amen.

Eius semper et ubique patrocinia sentiatis, ex cuius intemerato utero auctorem uite suscipere meruistis. Amen.

Et qui ad eius celebrandam festiuitatem hodierna die deuotis mentibus conuenistis, spiritualium gaudiorum et eternorum premiorum uobiscum munera reportetis. Amen.

Quod ipse.



B. DE MARTYRIO S. IOANNIS BAPTISTAE.

Deus, qui uos B. Ioannis Baptiste concedit solemnia frequentare, tribuat uobis et eadem deuotis mentibus celebrare, et sue benedictionis dona percipere. Amen.

 Et qui pro legis eius preconio carceralibus est retrusus in tenebris, intercessione sua a tenebrosorum operum uos liberet incentiuis. Amen.

Et qui pro ueritate, que Deus est, caput non est cunctatus amittere, suo interuentu ad caput uestrum, quod Christus est, faciat peruenire. Amen.

Quod ipse.



B. IN COMMEMORATIONE OMNIUM SANCTORUM.

Sancte Dei genitricis Marie, beatorumque spirituum atque omnium sanctorum suorum intercessionibus a periculis et reatibus eripiat, et protegat, et exuat uos Dominus. Amen.

Quatenus quorum solemnia ueneramini, fidem et actus deuotius imitemini, ut premiorum beatitudinem eternaliter consequi mereamini. Amen.

 Quod quia condigna passione nemo meretur, ille cuius miseratio nulla fine concluditur, multiplicatis uobis intercessoribus largiatur. Amen.

Quod ipse prestare dignetur, qui cum Patre et Spiritu sancto uiuit et regnat Deus, per omnia secula seculorum. Amen.


Alia.

Per intercessionem supernorum ciuium custodiat uos Dominus rector angelorum. Amen.

Ut eorum tutela contra spiritales et carnales aduersarios muniti, in numero filiorum Dei mereamini computari. Amen.

Qui per omnimoda certaminum genera, eius ineffabili gratia peruenerunt ad celestia regna. Amen.

 Quod ipse.


Alia.

Auctor et remunerator omnium bonorum, tribuat uobis societatem sanctorum suorum. Amen.

Qui uel bene creati in eius amore perstiterunt uel culpa sua prolapsi, illius inestimabili pietate surrexerunt. Amen.

Ut imitatione perfectorum Christicolarum, coheredes fiatis celestium uirtutum. Amen.

Quod ipse.


Alia.

Benedictionis sue uos Dominus omnipotens iugiter  rore perfundat, atque uberrimis gratie sue donis locupletet. Amen.

Faciat quoque uos omnium simul sanctorum suorum semper intentos doctrinis, et infixos exemplis, nec non et ipsorum continuis tutos esse suffragiis. Amen.

Ut quorum hodie annua solemniter deuotis mentibus festa celebratis in terris, eorumdem perpetuis mereamini collegiis inseparabiliter adunari in celis Amen.

Quod ipse.


Item alia.

Omnipotens Deus, qui omnia pariter complectitur, cursum uite uestre propitius moderetur. Amen.

Ut ad beatorum spirituum stabilitatem per mandatorum  ipsius perueniatis obseruationem. Amen.

Quique sanctos suos martyrio fecit idoneos regno celorum, uos paupertate spiritus faciat consortes eorum. Amen.

Quod ipse.



B. IN NATALI UNIUS APOSTOLI.

Deus, qui uos in apostolicis tribuit consistere fundamentis, benedicere uos dignetur beati apostoli sui N. intercedentibus meritis. Amen.

Defendatque uos a cunctis aduersis, apostolicis presidiis, qui uos eorum uoluit ornari et munerari exemplis et documentis. Amen.

Quo per eorum intercessionem perueniatis ad eterne patrie hereditatem, per quorum doctrinam tenetis fidei integritatem. Amen.

 Quod ipse.



B. IN NATALI UNIUS MARTYRIS.

Beati martyris sui N. intercessione uos Dominus benedicat et ab omni malo defendat. Amen.

Extendat in uos dexteram sue propitiationis, qui eum suscepit per supplicia passionis. Amen.

Quo eius in celo mereamini habere consortium, cuius deuotis mentibus in terra celebratis triumphum. Amen.

Quod ipse.



B. IN NATALI PLURIMORUM MARTYRUM.

Benedicat uos Dominus beatorum martyrum suorum suffragiis, et liberet ab aduersitatibus cunctis. Amen.

 Commendet uos intercessio gloriosa, quorum in conspectu eius est mors pretiosa. Amen.

Ut sicut illi per diuersa genera tormentorum celestis regni sunt sortiti hereditatem, ita uos eorum mereamini consortium per operum exhibitionem. Amen.

Quod ipse.



B. IN NATALI UNIUS CONFESSORIS.

Omnipotens Deus det uobis copiam sue benedictionis, qui beatum N. sibi adsciuit uirtute confessionis. Amen.

Et qui illum fecit coruscare miraculis, uos exornet bonorum operum incrementis. Amen.

Quo eius exemplis eruditi et intercessione muniti,  cuius depositionis diem celebratis, illi possitis in celesti regione adiungi. Amen.

Quod ipse.



B. IN NATALI PLURIMORUM CONFESSORUM.

Sanctorum confessorum suorum N. meritis uos Dominus faciat benedici, et contra aduersa omnia eorum intercessione muniri. Amen.

Eorum uos efficiat suffragio felices, quorum festiuitatis diem celebratis ouantes. Amen.

Quo eorum imitantes exempla, ad celestia peruenire possitis promissa. Amen.

Quod ipse.



B. IN NATALI UNIUS uIRGINIS.

Benedicat uobis Dominus qui beate uirgini N. concessit et decorem uirginitatis, et gloriam passionis.  Amen.

Et cuius opitulatione illa meruit et sexus fragilitatem, et persequentium rabiem deuincere, uos possitis et uestrorum corporum illecebras, et antiqui hostis machinamenta superare. Amen.

Quo sicut illa sexu fragili uirile nisa est certamen adire, et post certamen de hostibus triumphare, ita uos in hac mortalitate uiuentes, ualeatis et antiquum hostem deuincere, et ad regna celestia peruenire. Amen.

Quod ipse.



B. IN NATALI PLURIMORUM uIRGINUM.

Omnipotens Dominus, intercedentibus sanctis uirginibus suis, uos dignetur benedicere, qui de antiquo  hoste non solum per uiuos, uerum etiam per feminas uoluit triumphare. Amen.

Et qui illis uoluit centesimi fructus donum decore uirginatis et agone martyrii conferre, uos dignetur et uitiorum squaloribus expurgare, et uirtutum lampadibus exornare. Amen.

Quatenus uirtutum oleo, ita pectorum uestrorum lampades possint repleri, ut cum eis celestis sponsi thalamum ualeatis ingredi. Amen.

Quod ipse.



B. DE SANCTA TRINITATE.

Deus, ex quo sunt omnia, inspiret uobis desideria iusta. Amen.

Deus, per quem sunt omnia, ingredi uos faciat per sua mandata. Amen.

 Deus, in quo sunt omnia, sanctificet uos tuitione sua. Amen.

Quod ipse prestare dignetur, qui, trinus et unus, cuncta bona inchoat, perficit et conseruat, et conseruata sine fine remunerat in secula seculorum. Amen.


Item alia.

Benedicat uos Deus Pater, ex quo omnia; benedicat uos Deus Filius, per quem omnia; benedicat Deus Spiritus sanctus, in quo omnia. Amen.

Benedicat uos trinus et unus Deus omni benedictione celesti, sanctosque et puros efficiat in conspectu suo. Amen.

 Superabundent in uos diuitie glorie eius, uosque uerbo ueritatis instruat, Euangelio salutis erudiat, omniumque sanctorum caritate locupletet. Amen.

Quod ipse, etc., qui trinus.



BENEDICTIONES QUOTIDIANIS DIEBUS DICENDAE.

Benedicat uobis Dominus, et custodiat uos. Amen.

Illuminet faciem suam super uos, et misereatur uestri. Amen.

Conuertat uultum suum ad uos, et donet uobis pacem. Amen.

Quod ipse.


Alia.

Omnipotens Deus sua uos clementia benedicat, et sensum uobis sapientie salutaris infundat. Amen.

Catholice fidei uos documentis enutriat, et in  sanctis operibus perseuerabiles reddat. Amen.

Gressus uestros ab errore conuertat, et uiam uobis pacis et caritatis ostendat. Amen.

Quod ipse.


Alia.

Inclinet Dominus aurem suam ad preces uestre humilitatis, et det uobis gratiam sue benedictionis, et premium sempiterne salutis. Amen.

Semper et ubique Dominum propitium habeatis, et in eius laudibus exsultetis. Amen.

Omnium peccatorum uestrorum uincula soluat, et ad gloriam sempiternam uos peruenire faciat. Amen.

Quod ipse.


Alia.

 Deuotionem uestram Dominus dignanter intendat, et sue uobis benedictionis donum concedat. Amen.

Talique uos in presenti seculo subsidio muniat, ut paradisi uos in futuro habitatores efficiat. Amen.

Sicque corda uestra sanctificando benedicat, et benedicendo sanctificet, ut uobiscum, imo in uobis, eum iugiter habitare delectet. Amen.

Quod ipse.


Alia.

Det uobis Dominus munus sue benedictionis, et repleat uos Spiritu ueritatis et pacis. Amen.

Quatenus sic per uiam salutis deuota mente curratis ut subripientium delictorum laqueos salubriter euadatis. Amen.

Sicque efficiamini in eius supplicatione deuoti, et  in mutua dilectione sinceri, ut ad celeste regnum peruenire possitis securi. Amen.

Quod ipse.


Alia.

Concedat uobis Deus omnipotens munus sue benedictionis, qui uestre est conscius infirmitatis. Amen.

Et qui uobis supplicandi tribuit affectum, tribuat consolationis auxilium. Amen.

Ut ab eo et presentis et future uite subsidia capiatis, cuius uos bonitate creatos esse creditis. Amen.


Alia.

Omnipotens Deus celesti uos protectione circumdet,  et sue benedictionis dono locupletet. Amen.

Concedatque uobis ut qui in sola spe gratie celestis innitimini, celesti etiam protectione muniamini. Amen.

Quatenus et in presenti seculo mortalis uite solatia capiatis, et sempiterna gaudia comprehendere ualeatis. Amen.

Quod ipse.


Alia.

Omnipotens Deus dextere sue perpetuo uos circumdet auxilio, et benedictionum suarum repleat dono. Amen.

Ab omni uos prauitate defendat, et donis celestibus exuberare concedat. Amen.

Quo corpore mundati ac mente, talem ei exhibeatis  seruitutem, per quam suam consequi ualeatis propitiationem. Amen.

Quod ipse.


Alia.

Purificet omnipotens Deus uestrorum cordium arcana, et benedictionis sue uobis tribuat incrementa. Amen.

Ab omnibus uite presentis periculis exuamini, et uirtutum spiritalium ornamentis induamini. Amen.

Quo illius adiutorio fulti, sic ei seruiatis in terris, ut ei coniungi ualeatis in celis. Amen.

Quod ipse.


Alia.

Omnipotens Deus uniuersa a uobis aduersa excludat, et sue super uos benedictionis dona propitiatus  infundat. Amen.

Corda uestra efficiat sacris intenta doctrinis, quo possint repleri beneficiis sempiternis. Amen.

Quatenus exsequenda intelligentes, et intellecta exsequentes, et inter aduersa mundi inueniamini indemnes, et beatorum spirituum efficiamini coheredes. Amen.

Quod ipse.


Alia.

Omnipotens Deus dies uestros in sua pace disponat, et sue uobis benedictionis dona concedat. Amen.

Ab omnibus uos perturbationibus liberet, et mentes uestras in sue pacis tranquillitate consolidet. Amen.

Quatenus spei, fidei et caritatis gemmis ornati et  presentem uitam transigatis illesi, et ad eternam perueniatis securi. Amen.

Quod ipse.



B. IN SYNODO.

Dominus messis et corporalis et spiritalis det uobis incrementa gratie sacerdotalis. Amen.

Ut manu et lingua pauperes Christi recreantes, cum istis fiatis ouantes. Amen.

Et ad dexteram constituti participium percipiatis agni Dei. Amen.

Quod eius dignatione fieri postulemus, qui quos ante seculum presciuit et predestinauit, et ante finem seculi uocauit et iustificauit, in fine seculi glorificabit. Amen.


 Alia.

Cautos uos Dominus faciat contra peccata, a uobis uel a fratribus uestris admissa. Amen.

Ut illa non negligatis, sed studiose curare curetis. Amen.

Quatenus de lucro fraterno exsultetis cum Patre sempiterno. Amen.

Quod ipse prestare dignetur, cuius regnum et imperium sine fine permanet.


Item alia.

Qui dispersos Isrel congregat, ipse uos hic et ubique custodiat. Amen.

Et non solum uos custodiat, sed et ouium suarum idoneos custodes efficiat. Amen.

Ut cum summo pastore Christo de gregum suorum  pastione gaudeatis in celo. Amen.

Quod ipse, etc., qui cum Patre.



B. SUPER REGEM TEMPORE SYNODI.

Benedicat tibi Dominus custodiatque te, et sicut te uoluit super populum suum constituere regem, ita et in presenti seculo felicem, et eterne felicitatis tribuat esse consortem. Amen.

Clerum ac populum quem sua uoluit opitulatione tua sanctione congregari, sua dispensatione, et tua administratione per diuturna tempora faciat feliciter gubernari. Amen.

Quatenus diuinis monitis parentes, aduersitatibus omnibus carentes, bonis omnibus exuberantes, tuo ministerio fideli amore obsequentes, et in presenti seculo pacis tranquillitate fruantur, et tecum eternorum  ciuium consortio potiri mereantur. Amen.

Quod ipse.


Alia.

Omnipotens Deus qui te populi sui uoluit esse rectorem, ipse te celesti benedictione sanctificans, eterni regni faciat esse consortem. Amen.

Concedatque tibi contra omnes fidei Christiane hostes uisibiles atque inuisibiles uictoriam triumphalem, et pacis et quietis ecclesiastice felicissimum te fieri longe lateque fundatorem. Amen.

Quatenus te gubernacula regni tenente, populus tibi subiectus, Christiane religionis iura custodiens, undique tutus, pace tranquilla perfruatur, et te concilio regum beatorum collocato, eterna felicitate ibidem tecum pariter gaudere mereatur. Amen.

 Quod ipse.



B. IN ORDINATIONE EPISCOPI.

Omnipotens Deus, qui in populo suo ministerio utitur sacerdotum, conferat uobis sue propitiationis et benedictionis donum. Amen.

Quique me indignum, nullis existentibus meritis, sed gratuita sua pietate huic Ecclesie preesse uoluit, suffragiis sanctorum suorum me ab omnibus uinculis peccatorum absoluat, sanctisque suis altaribus strenuum dignumque ministrum efficiat. Amen.

Quatenus per exempla sanctorum sacerdotum, qui in hac sede et in hoc ministerio ei placuerunt gradientes, gregemque commissum secundum suam uoluntatem,  eo opitulante, regentes, ab omnium pastorum pastore Christo Domino premia sanctis promissa una cum subditis percipere, et in electorum numero mereamur adiungi. Amen.

Quod eius dignatione fieri postulemus.



B. IN ANNIuERSARIO PONTIFICIS.

Deus qui populis suis indulgendo consulit, et amore dominatur, det spiritum sapientie quibus tradidit regimen discipline, ut de profectu sanctarum ouium fiant gaudia eterna pastorum. Amen.

Et qui dierum nostrorum numerum temporumque mensuras maiestatis sue potestate dispensat, propitius ad humilitatis nostre respiciat seruitutem, et pacis sue abundantiam temporibus nostris pretendat  et conseruet. Amen.

Collatis quoque in me per gratiam suam propitietur muneribus, et quem fecit gradu episcopali sublimem, faciat operum perfectione sibi placabilem, atque in illum affectum dirigat cor plebis et presulis, ut nec pastori obedientia gregis, nec gregi unquam desit cura pastoris. Amen.

Quod summa Trinitas prestare dignetur.



B. PRO ITER AGENTIBUS.

Dirigat iter uestrum Dominus in beneplacito suo, uobisque inseparabiliter benignissimus custos inhereat. Amen.

Ducem uobis archangelum Raphelem adhibeat, et omnem a uobis incommoditatem atque contrarietatem propitiatus amoueat. Amen.

 Desideriorum uestrorum pia uota clementer impleat, ut et hic bona consequi, et ad eternam beatitudinem peruenire feliciter mereamini. Amen.

Quod ipse.



B. IN DEDICATIONE ECCLESIAE.

Omnipotens Deus qui uos hodierna die ad dedicationem istius aule dignatus est adunare, ipse uos celesti benedictione dignetur locupletare. Amen.

Quod ipse.

Concedatque uobis fieri templum suum et habitaculum Spiritus sancti, qui proprium Filium suum Dominum nostrum Iesum Christum pro uobis elegit immolari. Amen.

Quatenus mente et corpore purificati, habitatorem  Deum in uobismetipsis semper habere possitis, et eterne beatitudinis hereditatem cum sanctis et electis possidere ualeatis. Amen.

Quod ipse.



B. IN DEDICATIONE uIOLATAE ECCLESIAE.

Benedicat et custodiat uos omnipotens Dominus, domumque hanc sui sancti muneris presentia illustret, atque sue pietatis oculos super eam die ac nocte dignetur aperire. Amen.

Concedatque propitius ut omnes qui ad dedicationem huius basilice deuote conuenistis, interuenientibus omnibus sanctis, ueniam hic peccatorum uestrorum accipere mereamini. Amen.

Quatenus gratia Dei uos ipsi templum sancti Spiritus  efficiamini, et in ipso Deo iugiter delectemini habitare. Amen.

Quod ipse.



B. IN ANNIuERSARIO DEDICATIONIS ECCLESIAE.

Omnipotens Deus, qui uos annua huius templi dedicatione dignatus est letificare, ipse uos eterna benedictione dignetur sanctificare. Amen.

Concedatque uos mente et corpore castificatos, fieri proprium templum et habitaculum Spiritus sancti sempiternum. Amen.

Quatenus tali habitatore gaudentes, et Spiritu sancto feruentes, inter mundana discrimina semper celestia desideretis, et ad hec quandoque possidenda peruenire possitis. Amen.

Quod ipse.



B. IN TRIDUANO IEIUNIO.


Die primo.

Deus, qui operatur in sanctis suis et uelle et perficere pro bona uoluntate, deuotionem uestram ad exsequendam salutaris abstinentie medicinam sua excitet miseratione et corroboret benedictione. Amen.

Quique castigat omnem filium quem recipit, non uos patiatur in flagellis que meremur impatientie uitio titubare, sed ad suam faciat pietatem humili supplicatione confugere. Amen.

Et qui fragilitatem humane mutabilitatis, utpote creator, agnoscit, auxilium suum bonis inchoationibus uestris accommodet, ut ipso duce, quo incitatore,  que ad ueram salutem pertinent, peragatis. Amen.

Quod ipse.


 Die secundo.

Omnipotens Deus, qui Niniuitarum culpas ita ferire disposuit, ut potius eligeret misereri conuersis, uos benedictione sua ditatos, digne faciat penitere quod male gessistis, et largiatur premia que pie desideratis. Amen.

Concedatque humilitati uestre ut ita corpora, amplectendo parcimoniam, ab epularum deliciis abstineant, quatenus mentes uestre esurientes et sitientes iustitiam, ab illecebris male blandientium ieiunent uitiorum. Amen.

Accedant corda uestra timore casto et amore perfecto, ut euadatis mala reis timenda et adipiscamini bona perennia beatis speranda. Amen.

Quod ipse.


 Die tertio.

Misericors et miserator Dominus, benignissimus humane salutis amator, sua benedictione uos in bono confirmet, et ad eterne beatitudinis perfectionem uota uestra perducat. Amen.

Atque temporalium iniurias afflictionum, que pro excessibus uestris necessaria discipline emendationis prouisione irrogat, ita modificet, ut et aduersa per fortitudinem animi sufferre possitis, et prospera sine mentis eneruatione in gratiarum actionem uertatis. Amen.

Conuertat luctum uestrum in gaudium spiritale, et ita uos in se credere, de se sperare, se amare concedat, ut specie acre [f. sacre] atque eterne uisionis sue uos perfectione beatificet ac coronet.  Amen.

Quod ipse.





PRAEFATIONES ANTIQUAE PER ANNI CIRCULUM.





PAMELII MONITUM.

 Has quoque Prefationes Sacramentorum libro adiecisse se scribit Grimaldus abbas. »Prefationes porro, inquit, in fine huius posuimus codicis, ut ab his quibus placent caritate suscipiantur et canantur. Ab his uero qui eas intelligunt, nec tamen delectantur, nec non et ab his qui eas uolunt, nec tamen intelligunt, poscimus ut nec assumantur nec canantur.« Quarum tamen Prefationum plerasque mea quidem sententia, Grimaldo et ipso D. Gregorio uetustiores esse, imo Gelasianas et Ambrosianas complures, ut credam uel illud me mouit quod harum nonnullas inter Ambrosianas repererim, usque adeo ut eas esse duntaxat Grimaldi aut Alcuini mihi persuadeam quas uncis inclusimus. Ceteras ex earum numero esse censeo de quibus ad episcopos Germanie et Gallie scribit D. Gregorii decessor Pelagius II, cum Prefationem quotidianam, ceteris pretermissis, nouem tantummodo prefationibus secundum antiquum Romanum ordinem commutandam  esse statuit, scilicet in Natale Domini, Epiphania, Pascha, Ascensione, Pentecoste, item de S.  Trinitate, de Apostolis, de sancta Cruce, et de ieiunio quadragesimali. Quibus postea  Urbanus II, in concilio Placentie celebrato, decimam de uirgine addidit anno 1095. Neque uero propterea supprimendas quis dixerit; nichil obstat quominus ex deuotione priuatim legantur, dnmmodo in publico misse sacrificio pretermittantur; et cum de antiquitate illorum constet, non uno certe loco fidem catholicam contra aduersarios asserunt. Ambrosianis, ut credimus, et Gelasianis Prefationibus A et G litteras, ac iis quas ex mss. codicibus recens edidimus, Ms. prenotauimus.



PRAEFATIONES DE TEMPORE.



IN uIGILIA NATIuITATIS DOMINI.

 Aeterne Deus. Per Christum Dominum  nostrum. Cuius hodie, etc., ut uidere est inter Ambrosianas.


In media nocte.

 Per Christum Dominum nostrum. Cuius diuine natiuitatis potentiam ingenita uirtutis tue genuit magnitudo. Quem semper Filium et ante tempora eterna genitum, quia tibi pleno atque perfecto, eterni Patris nomen non defuit, predicamus: et honore, maiestate, atque uirtute, equalem tibi cum Spiritu sancto confitemur, et in trino uocabulo, unicam credimus maiestatem. Et ideo cum angelis.


In crepusculo lucis.

 Aeterne Deus. Quia nostri Saluatoris, etc., ut uidere est inter Ambrosianas.


In die sancto.

  Aeterne Deus. Quia per incarnati uerbi mysterium, noua mentis nostre oculis lux tue claritatis infulsit ut, dum uisibiliter Deum cognoscimus, per hunc in inuisibilium amorem rapiamur. Et ideo.


Alia.

 Aeterne Deus. Tue laudis hostiam iugiter immolantes, cuius figuram Abel iustus instituit, agnus quoque legalis ostendit, celebrauit Abraham, Melchisedech sacerdos exhibuit, ut uerus agnus et eternus pontifex, hodie natus Christus impleuit.



IN DIE S. STEPHANI.

 Aeterne Deus. B. Stephani, Leuite simul et martyris, natalitia recolentes, qui fidei, qui sacre militie, qui dispensationis et castitatis egregie, qui  predicationis mirabilisque constantie, qui confessionis ac patientie nobis exempla ueneranda proposuit. Et ideo natiuitatem Filii tui merito pre ceteris passionis sue festiuitate prosequitur, cuius glorie sempiterne primus martyr occurrit. Et ideo.



IN DIE S. IOANNIS EuANGELISTAE.

 Aeterne Deus. Beati apostoli tui et euangeliste Ioannis ueneranda natalitia recensentes, qui Domini Iesu Christi Filii tui uocationis suscepta, terrenum respuit patrem, ut posset inuenire celestem; adeptus in regno celorum sedem apostolici culminis qui tantum retia carnalia contempserat genitoris: quique ab unigenito Filio tuo familiariter est dilectus, et immense gratie muneribus approbatur, ut eum idem Dominus in cruce iam positus, uicarium  sue matri uirgini filium subrogaret, quatenus beate genitricis integritati, probati dilectique discipuli uirginitas deseruiret. Nam et in cene mystice sacrosancto conuiuio, super ipsum uite fontem eternum, scilicet pectus recubuerat Saluatoris, de quo perenniter manantia celestis hauriens fluenta doctrine, tam profundis ac mysticis reuelationibus est imbutus, ut omnem transgrediens creaturam, excelsa mente respiceret, et euangelica uoce proferret, quod: In principio erat uerbum, et uerbum erat apud Deum et Deus erat uerbum. Et ideo, etc.



IN DIE SANCTORUM INNOCENTIUM.

Aeterne Deus. Et in pretiosis mortibus paruulorum,  quos propter nostri Saluatoris infantiam bestiali seuitia Herodes funestus occidit, immensa clementie tue dona predicare. In quibus fulget sola magis gratia quam uoluntas, et clara est prius confessio quam loquela, ante passio quam membra idonea passioni. Existunt enim testes Christi, qui eius nondum fuerunt agnitores. O infinita benignitas! o ineffabilis misericordia, que pro suo nomine trucidatis, meritum eterne glorie, perire non patitur, et imputatur corona martyrii. Et ideo.



DOMINICA I POST NATALE.

 Aeterne Deus. Et sursum cordibus erectis diuinum adorare mysterium: ut quod magno munere Dei geritur, magnis Ecclesie gaudiis celebretur. Quoniam humana conditio, uetere terrenaque  lege cessante, noua celestique substantia mirabiliter restaurata profertur. Per Christum Dominum nostrum. Per quem.



OCTAuA NATIuITATIS DOMINI.

 Aeterne Deus. Per Christum Dominum nostrum. Cuius hodie circumcisionis diem, et natiuitatis octauum celebrantes, tua, Domine, mirabilia ueneramur. Quia que peperit, et uirgo et mater est; qui natus est, et infans et Deus est. Merito celi locuti sunt, angeli gratulati, pastores letati, magi inuitati, reges turbati, paruuli gloriosa passione coronati. Et ideo.



IN uIGILIA EPIPHANIAE.

 Aeterne Deus. Et te laudare mirabilem Deum  in omnibus operibus tuis, quibus sacratissima regni tui mysteria reuelasti. Hanc etenim festiuitatem Dominice apparitionis index stella precessit, que natum in terra celi Dominum, magis stupentibus untiaret: ut manifestandus mundo Deus et celesti denuntiaretur indicio, et temporaliter procreatus, signorum temporalium ministerio panderetur. Et ideo.



IN EPIPHANIA DOMINI.

 Aeterne Deus. Quia notam fecisti in populis misericordiam tuam, et salutare tuum cunctis gentibus declarasti, hodiernum eligens diem, in quo adorandam ueri regis infantiam, excitatos de remotis partibus magos, clarior ceteris sideribus stella perduceret, et celi ac terre Dominum corporaliter  natum radio sue lucis ostenderet. Et ideo.


Alia.

 Aeterne Deus. Qui cum Unigenitus tuus in substantia nostre mortalitatis apparuit, in noua nos immortalitatis sue luce reparauit. Et ideo.



IN FESTO PURIFICATIONIS SANCTAE MARIAE.

 Aeterne Deus. Quia per incarnati uerbi mysterium, noua mentis, etc., ut in natali Domini.



DOM. II POST NATALEM DOMINI.

 Aeterne Deus. Qui peccato primi parentis hominem a salutis finibus exsulantem, pietatis indulgentia ad ueniam uitamque reuocasti, mittendo  nobis unigenitum Filium tuum Dominum et Saluatorem nostrum.



DOM. I POST THEOPHANIAM.

Aeterne Deus. Quia cum Unigenitus tuus in substantie nostre mortalitatis apparuit, etc.



DOM. II POST THEOPHANIAM.

 Aeterne Deus. Semperque uirtutes et laudes tuas labiis exsultationis effari, etc., ut supra inter Ambrosianas.



DOM. III POST THEOPHANIAM.

 Aeterne Deus. Et te in omni tempore collaudare, et benedicere, quia in te uiuimus, etc., ut inter Ambrosianas.



DOM. Iu POST THEOPHANIAM.

 Aeterne Deus. Qui genus humanum preuaricatione sua in ipsius originis radice damnatum, per florem uirginalis uteri reddere dignatus es absolutum, ut hominem quem unigenitum creaueras, per Filium tuum Deum et hominem recreares. Et diabolus qui Adam in fragili carne deuicerat, conseruata iustitia, a Deo carne uinceretur assumpta. Per quem maiest.



DOM. u POST THEOPHANIAM.

 Aeterne Deus. Ut tibi hanc immolationis hostiam offerre, que salutifero, etc., ut inter Ambrosianas.


Alia.

 Qui per peccatum primi parentis hominem  a salutis finibus exsulantem, pietatis indulgentia ad ueniam uitamque reuocasti, mittendo nobis unigenitum tuum Iesum Christum Saluatorem nostrum.



DOM. uI POST THEOPHANIAM.

 Aeterne Deus. Ad cuius immensam pertinet gloriam, ut non solum mortalibus tua pietate succurreres, sed de ipsa etiam mortalitate nostra nobis remedium prouideres, et perditos quosque, unde perierant, inde saluares. Per Christum.



DOM. IN SEPTUAGESIMA.

Aeterne Deus. Quia per ea que conspiciuntur, instruimur, quibus modis ad inuisibilia tendere debeamus. Denique admonemur, anni ducente successu, de preteritis ad futura, de uetustate ad nouitatem  uite transire, ut terrenis sustentationibus expediti, celestis doni capiamus desiderabilius ubertatem: et per eum cibum, qui beneficiis prerogatur alterius, perueniamus ad uictum sine fine mansurum, Iesum Christum Dominum nostrum. Per quem.



DOM. IN SEXAGESIMA.

Aeterne Deus. Qui rationabilem creaturam, ne temporalibus dedita bonis, ad premia sempiterna non tendat, ea dispensatione dignaris erudire, ut nec castigatione deficiat, nec prosperitatibus insolescat, sed hoc potius fiat eius gloriosa deuotio, quod  nullis aduersitatibus obruta superetur. Per Christum.



DOM. IN QUINQUAGESIMA.

Aeterne Deus. Et maiestatem tuam cernua [id est continua] deuotione exorare, ut modulum terrene fragilitatis aspiciens, non in ira tua pro nostra prauitate nos arguas, sed immensa clementia tua purifices, erudias, consoleris. Qui cum sine te nichil possimus facere quod tibi sit placitum, tua nobis gratia sola prestabit ut salubri conuersatione uiuamus. Per Christum Dominum nostrum. Per quem.



FERIA III IN CAPITE IEIUNII.

 Aeterne Deus. Qui corporali ieiunio uitia comprimis, mentem eleuas, uirtutem largiris et premia. Per Christ.



FERIA u.


Aeterne Deus. Quoniam ista festa remeant, quibus nostre mortalitati procuratur immortale commercium, ac temporali uite subrogatur eternitas: et de peccati pena, peccata mundantur, mirisque modis conficitur de perditione saluatio: ut status conditionis humane, qui per felicitatis insolentiam uenit ad tristitiam, humilis et modestus ad eterna gaudia redeat per merorem. Per Christ.



FERIA uI.

Aeterne Deus. Et maiestatem tuam suppliciter deprecari, ut intelligentie nobis spiritum benignus infundas, quo uel ipsi rationabiliter agenda cernamus, uel eis qui inutilia sentiunt, indicemus esse censendum:  nec studia nostra sectemur, sed offerentibus meliora subdamur. Quoniam hec apud te sapientia est, que non suis inheret uitiis, sed undecunque prolatam diligit ueritatem. Per Christ.



SABBATO.

Aeterne Deus. Et maiestatem tuam suppliciter deprecari, ut mentem nostram tibi placitam benignus efficias: que non tantum speciem bonitatis ostendat, sed iustitie fructibus illuminata clarescat, tueque semper dedita maiestati, beneficia desiderata percipiat. Qui necessariis prosequi muneribus non omittis, quos tuo cultui prestiteris conuenienter intentos. Per Christ.



DOM. I IN QUADRAGESIMA. [a 1Kb]

 Aeterne Deus. Per Christum Dominum nostrum.  Qui continuatis quadraginta diebus et noctibus hoc ieiunium non esuriens dedicauit; postea enim esuriit, non tam cibum hominum, quam salutem. Nec escarum secularium epulas concupiuit, sed animarum desiderauit potius sanctitatem. Cibus namque eius est redemptio populorum. Cibus eius est totius bone uoluntatis affectus. Qui nos docuit operari non solum cibum, qui terrenis dapibus apparatur; sed etiam eum qui diuinarum Scripturarum lectione percipitur. Per quem maiest.



FERIA II.

 Aeterne Deus. Qui das escam omni carni, et  nos non solum carnalibus, sed etiam spiritualibus escis reficis: ut non in solo pane uiuamus, sed in omni uerbo tuo uitalem habeamus alimoniam, nec tantum epulando, sed etiam ieiunando pascamur. Nam ut dapibus et poculis corpora, sic ieiuniis et uirtutibus anime saginantur. Magnam in hoc munere salubritatem mentis et corporis contulisti, quia ieiunium nobis uenerabile dedicasti, ut ad paradisum, de quo non abstinendo cecidimus, ieiunando solemnius redeamus. Per Christ.



FERIA III.

Aeterne Deus. Per Christum Dominum nostrum. In quo ieiunantium fides alitur, etc., ut supra Dom. I Quadrag. Ambros.



FERIA Iu.

  Aeterne Deus. Qui in alimentum corporis humani frugum copiam produci iussisti, et in alimentum animarum ieiunii nobis medicinam indidisti. Te itaque supplices inuocamus, ut tibi sit acceptabile ieiunium nostrum, et nos a cibis ieiunantes a peccatis absoluas. Per Christum.



FERIA u.

 Aeterne Deus. Quia competenter atque salubriter religiosa sunt nobis instituta ieiunia, ut corporee iucunditatis immoderatas cerceamus illecebras: ut terrene delectationis insolentia refrenata, purior atque tranquillior appetitus ad celestia contemplanda mysteria fidelium reddatur animarum. Per Christ.



FERIA uI.

 Aeterne Deus. Qui ieiunii obseruatione et eleemosynarum gratissima largitione nos docuisti nostrorum remedia consequi peccatorum. Unde tuam imploramus clementiam, ut his obseruationibus, et ceteris bonorum operum exhibitionibus muniti, ea operemur quibus ad eterna gaudia consequenda et spes nobis suppetat et facultas. Per Christ.



SABBATO [a 1Kb] .

 Aeterne Deus. Illuminator et redemptor animarum nostrarum, qui nos per primum Adam, abstinentie lege uiolata, paradiso eiectos, fortioris ieiunii remedio ad antique patrie beatitudinem per gratiam reuocasti, nosque pia institutione docuisti quibus obseruationibus a peccatis omnibus liberemur.  Per Christ. Per quem.



DOM. II IN QUADRAGESIMA.

 Aeterne Deus. Et maiestatem tuam suppliciter exorare, ut mentibus nostris medicinalis obseruantie munus infundas; et qui negligentibus etiam subsidium ferre non desinis, beneficia prebeas potiora deuotis. Per Christ.



FERIA II.

 Aeterne Deus. Et pietatem tuam supplici deuotione deposcere, ut ieiunii nostri oblatione placatus, et peccatorum nobis concedas ueniam, et nos a noxiis liberes insidiis. Per Christ.



FERIA III.


Aeterne Deus. Qui ob animarum medelam ieiunii deuotione corpora castigari precepisti, concede, quesumus, ut corda nostra ita pietatis tue ualeant exercere mandata, ut ad tua mereamur, te opitulante, peruenire promissa. Per Christ.



FERIA Iu.

 Aeterne Deus. Per Christum Dominum nostrum. Per quem humani generis reconciliationem mirabili dispensatione operatus es: presta, quesumus, ut sancto purificati ieiunio, et tibi toto corde simus subiecti, et inter mundane prauitatis insidias, te miserante, perseueremus illesi. Per quem maiest.



FERIA u.

  Aeterne Deus. Et tuam cum celebratione ieiunii pietatem deuotis mentibus obsecrare, ut qui peccatis ingruentibus malorum pondere premimur, et a peccatis omnibus liberemur, et libera tibi mente famulemur. Per Christ.



FERIA uI.

Aeterne Deus. Qui delinquentes perire non pateris, sed ut ad te conuertantur, et uiuant, hortaris: poscimus itaque pietatem tuam, ut a peccatis nostris tue seueritatis suspendas uindictam, et nobis optatam misericorditer tribuas ueniam. Nec iniquitatum nostrarum moles te prouocet ad ultionem, sed ieiunii obseruatio et morum emendatio te flectat ad peccatorum nostrorum remissionem. Per Christ.



SABBATO.


 Aeterne Deus. Et tuam iugiter exorare clementiam, ut mentes nostras, quas conspicis terrenis affectibus pregrauari, medicinalibus tribuas ieiuniis exonerari, ut pro afflictione corporum proueniat nobis robur animarum. Per Christ.



DOM. III IN QUADRAGESIMA.

Aeterne Deus. Et te suppliciter exorare, ut cum abstinentia corporali, mens quoque nostra sensus declinet illicitos: et que terrena delectatione carnalibus epulis abnegamus, humane uoluntatis prauis intentionibus amputemus: quatenus ad sancta sanctorum fideliter salubriterque capienda competenti ieiunio ualeamus aptari. Tanto nobis certi propensius iugiter adfutura, quanto fuerimus eorum institutionibus  gratiores. Per Christ.



FERIA II.

 Aeterne Deus. Et clementiam tuam cum omni supplicatione precari, ut per hanc ieiuniorum obseruationem crescat nostre deuotionis affectus: quatenus, te auxiliante, et ab humanis semper retrahamur excessibus, et monitis inherere ualeamus, te largiente, celestibus. Per Christ.



FERIA III.

 Aeterne Deus. Qui peccantium non uis animas perire, sed culpas: et peccantes non semper continuo iudicas, sed ad penitentiam prouocatos  exspectas: auerte, quesumus, a nobis quam meremur iram, et quam optamus, super nos effunde clementiam: ut, sacro purificati ieiunio, electorum tuorum mereamur ascisci collegio. Per Christ.



FERIA Iu

 Aeterne Deus. Tuamque misericordiam suppliciter exorare ut ieiuniorum nostrorum sacrosancta mysteria tue sint pietati semper accepta: concedasque ut que [quorum] corpora abstinentie obseruatione macerantur, mentes quoque uirtutibus et celestibus institutis exornentur. Per Christ.



FERIA u.

 Aeterne Deus. Et tuam immensam clementiam supplici uoto deposcere, ut nos famulos tuos et ieiunii maceratione castigatos, et ceteris bonorum  operum exhibitionibus eruditos, in mandatis tuis facias perseuerare illesos, sicque presentibus subsidiis consolemur, quatenus ad eterna gaudia pertingere mereamur. Per Christ.



FERIA uI [a 1Kb] .

 Aeterne Deus. Per Christum Dominum nostrum. Qui ad insinuandum humilitatis [humanitatis] sue mysterium, fatigatus resedit ad puteum. Qui a muliere Samaritana aque sibi petiit porrigi potum, qui in ea creauerat fidei donum: et ita eius sitire dignatus est fidem, ut dum ab ea aquam peteret, in ea ignem diuini amoris accenderet. Imploramus itaque tuam immensam clementiam, ut contemnentes tenebrosam profunditatem uitiorum, et  relinquentes noxiarum hydriam cupiditatum, et te qui fons uite et origo es bonitatis, semper sitiamus, et ieiuniorum nostrorum obseruatione tibi placeamus. Per quem.



SABBATO.

 Aeterne Deus. Qui ieiunii Quadragesimalis obseruationem in Moyse et Elia dedicasti, et in unigenito Filio tuo, legis et prophetarum, nostrorumque omnium Domino exornasti. Tuam igitur immensam bonitatem supplices exposcimus, ut quod ille iugi ieiuniorum compleuit continuatione, nos adimplere ualeamus illius adiuti largissima miseratione; et adimplentes ea que precepit, dona percipere mereamur que promisit. Per quem.



DOM. Iu IN QUADRAGESIMA

  Aeterne Deus. Et te Creatorem omnium de preteritis fructibus glorificare, et de futuris suppliciter exorare, ut cum de perceptis non inuenimur ingrati, de percipiendis non iudicemur indigni; sed exhibito toties solemni ieiunio, cum subsidiis corporalibus profectum quoque capiamus animarum. Per Christ.



FERIA II.

 Aeterne Deus. Et tuam suppliciter misericordiam implorare, ut exercitatio ueneranda ieiunii salutaris, nos a peccatorum nostrorum maculis purgatos reddat, et ad supernorum ciuium societatem perducat.  Et ut hic deuotorum actuum sumamus augmentum, et illic eterne beatitudinis percipiamus emolumentum. Per Christ.



FERIA III.

Aeterne Deus. Per mediatorem Dei et hominum, Iesum Christum Dominum nostrum, Qui, mediante die festo, ascendit in templum docere, qui de celo descendit, mundum ab ignorantie tenebris liberare. Cuius descensus genus humanum doctrina salutari instituit, mors a perpetua morte redemit, ascensio ad celestia regna perduxit. Per quem te, summe Pater, poscimus ut eius institutione edocti, salutaris parcimonie deuotione purificati, ad tua perueniamus promissa securi. Per quem maiestatem.



FERIA Iu.


 Aeterne Deus. Per Christum Dominum nostrum. Qui illuminatione sue fidei tenebras expulit mundi, et genus humanum quod prime matris uterus profuderat cecum, incarnationis sue mysterio reddidit illuminatum, fecitque filios adoptionis, qui tenebantur uinculis iuste damnationis. Per ipsum te petimus, ut tales in eius inueniamur iustissima examinatione, quales facti sumus in lauacri salutaris felicissima regeneratione: ut eius incarnationis medicamine imbuti, sacrosancti lauacri ablutione loti, parcimonie deuotione ornati, ad eterna gaudia perueniamus illesi. Per quem maiestatem.



FERIA u.

 Aeterne Deus. Cuius bonitas hominem condidit,  iustitia damnauit, misericordia redemit. Te humiliter exoramus, ut sicut per illicitos appetitus a beata regione decidimus, sic ad eternam patriam per abstinentiam redeamus: sicque moderetur tua miseratione nostra fragilitas, ut et transitoriis subsidiis nostra sustentetur mortalitas, et per bonorum operum incrementa beata acquiratur immortalitas. Per Christum.



FERIA uI.

Aeterne Deus. Per Christum Dominum nostrum. Qui est Deus eternus, lux indeficiens, claritas sempiterna. Qui hic sequaces suos in luce precepit ambulare, ut noctis eterne ualeant caliginem euadere et ad lucis patriam feliciter peruenire. Qui per humilitatem assumpte humanitatis Lazarum fleuit, per  diuinitatis potentiam uite reddidit. Genusque humanum, quadrifida peccatorum mole obrutum, ad uitam reduxit. Per quem petimus ieiunii obseruatione a peccatorum nostrorum nexibus solui, eterne uite felicitati reddi, et in sanctorum cetibus connumerari.



SABBATO.

 Aeterne Deus. Misericordie dator, et totius auctor bonitatis. Qui ieiuniis, orationibus et eleemosynis peccatorum remedia et uirtutum omnium tribuis incrementa. Te humili deuotione precamur, ut qui ad hec agenda saluberrimam dedisti  doctrinam, ad complenda indefessam tribuas efficaciam; ut obedienter tua exsequentes precepta, feliciter tua capiamus promissa. Per Christum.



DOMINICA u IN PASSIONE DOMINI [a 1Kb] .

 Aeterne Deus. Maiestatem tuam propensius implorantes ut, quanto magis dies salutifere festiuitatis accedit, tanto deuotus ad eius digne celebrandum proficiamus paschale mysterium. Per Christum.



FERIA II.

 Aeterne Deus. Te suppliciter exorantes, ut sic nostra sanctificentur ieiunia, quo cunctorum nobis peccatorum proueniat indulgentia; quatenus, appropinquante unigeniti Filii tui passione, bonorum operum tibi placeamus exhibitione. Per eumdem  Christum.



FERIA III.

Aeterne Deus. Et te deuotis mentibus supplicare, ut nos interius exteriusque restaures, et percimonia salutari a peccatorum sordibus purges. Et quos illecebrosis delectationibus non uis impedire, spiritualium uirtutum facias uigore muniri: et sic in rebus transitoriis foueas, ut perpetuis inherere concedas. Per Christum.



FERIA Iu.

Aeterne Deus. Et te supplici deuotione exorare, ut per ieiunia que sacris institutis exsequimur, a cunctis reatibus emundari mereamur: tuamque ualeamus percipere propitiationem, qui preparamur  ad celebrandam unigeniti Filii tui passionem. Per quem maiestatem.



FERIA u.

Aeterne Deus. Qui sic nos tribuis solemnitate tibi deferre, ieiunium, ut indulgentie tue speremus nos percipere subsidium. Sic nos instruis ad celebranda paschalia festa, ut per hec acquiramus gaudia sempiterna. Per Christum.



FERIA uI.

 Aeterne Deus. Cuius nos misericordia preuenit, ut bene agamus; subsequitur, ne frustra agamus; accendit intentionem, qua ad bona opera peragenda inardescamus; tribuit efficaciam, qua hec ad perfectum perducere ualeamus. Tuam ergo clementiam  indefessis uocibus obsecramus, ut nos ieiunii uictimis a peccatis mundatos, ad celebrandam anigeniti Filii tui Domini nostri passionem facias deuotos. Per quem maiestatem.



SABBATO.

 Aeterne Deus. Cuius nos fides excitat, spes erigit, caritas iungit; cuius miseratio gratuita purificat, quos conscientie reatus accusat. Te igitur cum interno rugitu deprecamur, ut carnalis alimonie refrenatione castigati, ad celebrandum paschale mysterium inueniamur idonei. Per Christum. Per quem.


 Ante missarum solemnia, inter benedictiones ramorum.

[b 1Kb] Aequum et salutare. Te, Domine, inter cetera mirabilium tuorum precepta laudare et benedicere, qui Lamech, semen iustum, dedisti Ne, cui reuelasti per spiritum aquas diluuii futuras cognoscere. Cuius arcam ad nostram salutem testatur Ecclesia, de qua emissa columba uolans, spiritales soliue fructuosum ramusculum retulit, quam ad se reuertentem Ne gaudens suscepit. De cuius rami unctione Iacob electus, titulum erexit, Domino uotum uouit, et oleum desuper fudit [Hec est indicio rami illius manantis] manantis de celis gratie, sua et populi uasa replentis, Hec est gratia, que et uiduam benedixit in oleo; hec est indicio rami illius plantati  secus decursus aquarum, cuius folium non defluit, per quod quotidie per lauacrum baptismatis Ecclesia procreatur, et nostra delentur peccata. Hec est tua, Domine, plantatio bona ualde, et tu es uita et resurrectio mortuorum, qui quatriduanum Lazarum resuscitasti a mortuis. Propterea et turba cum ramis palmarum obuians tibi, clamabat: Hosanna, benedictus qui uenit in nomine Domini rex Isrel. Quapropter quesumus, Domine, clementiam tuam ut nos famulos tuos, qui huius rei gratiam et fidem ueritatis percepimus, eruas de ore inferni, et adiutorium nobis gratie tue tribuere digneris, ut iuste et pie sancteque uiuentes, cum electis et sanctis tuis facias habere consortium. Per eumdem.



DOMINICA IN PALMIS.

 Aeterne Deus. Per Christum Dominum nostrum. Per quem nobis indulgentia largitur, et pax omne seculum predicatur, traditur cunctis credentibus disciplina, ut sanctificatos nos possit dies uenturus excipere. Et ideo cum ang.



FERIA II.

 Aeterne Deus. Per Christum Dominum nostrum. Cuius nos humanitas colligit, humilitas erigit, traditio absoluit, pena redimit, crux saluificat, sanguis emaculat, caro saginat. Per quem te, summe Pater, cum ieiuniorum obsequio obsecramus ut ad eius celebrandam passionem purificatis mentibus accedamus. Per quem.



FERIA III.

  Aeterne Deus. Per Christum Dominum nostrum. Cuius salutifere passionis et gloriose resurrectionis dies appropinquare noscuntur, in quibus et antiqui hostis superbia triumphatur, et nostre redemptionis celebratur mysterium. Unde poscimus tuam immensam clementiam ut sicut in eo solo consistit totius nostre saluationis summa, ita per eum tibi sit ieiuniorum et actuum nostrorum semper uictima grata. Per quem.



FERIA Iu.

 Aeterne Deus. Per Christum Dominum nostrum. Qui innocens pro impiis uoluit pati, et pro sceleratis indebite condemnari. Cuius mors delicta  nostra detorsit, et resurrectio nobis iustificationem exhibuit. Per quem tuam pietatem supplices exoramus ut sic nos hodie a peccatis emacules, ut cras uenerabilis carnis dapibus saties; hodie acceptes confessionem nostrorum peccaminum, et cras tribuas spiritualium incrementa donorum: hodie ieiuniorum nostrorum uota suscipias, et cras nos ad sacratissime carnis conuiuium introducas. Per quem maiestatem.



FERIA u IN CeNA DOMINI.

Aeterne Deus. Per Christum Dominum nostrum. Quem in hac nocte inter sacras epulas increpantem, mens sibi conscia traditoris ferre non potuit. Sed apostolorum relicto consortio sanguinis pretium a Iudeis accepit, ut uitam perderet quam distraxit.  Cenauit igitur hodie proditor mortem suam, et cruentis manibus panem de manu Saluatoris exiturus accepit, ut saginatum cibo maior pena constringeret, quem nec sacrati cibi collatio ab scelere reuocaret. Patitur itaque Dominus noster iehsu Christus Filius tuus, cum hoste nouissimum participare conuiuium, a quo se nouerat continuo esse tradendum, ut exemplum innocentie mundo relinqueret, et passionem suam pro seculi redemptione suppleret. Pascit igitur mitis Deus immitem Iudam et sustinet pius crudelem conuiuam. Qui merito laqueo suo periturus erat, quod de magistri sanguine cogitarat. O Dominum per omnia patientem! O agnum inter suas epulas mitem! Cibum eius Iudas in ore ferebat, et quibus eum traderet, persecutores aduocabat.  Sed Filius tuus Dominus noster tanquam pia hostia, et immorali se tibi pro nobis patienter promisit, et peccatum quod mundus commiserat, relaxauit. Per quem maiestatem.


Infra actionem.

Communicantes, et diem sacratissimum celebrantes, quo Dominus noster iehsu Christus est traditus, sed et memoriam uenerantes, etc.

Hanc igitur oblationem seruitutis nostre, sed et cuncte familie tue, quam tibi offerimus, ob diem in qua Dominus noster iehsu Christus tradidit discipulis suis corporis et sanguinis sui mysteria celebranda: quesumus, Domine, ut placatus accipias.

Qui pridie quam pro nostra omnium salute pateretur, hoc est, hodie, accepit panem in sanctas ac  uenerabiles manus suas.



SABBATO SANCTO.

 Aequum et salutare. Te quidem, Domine, omni tempore, sed in hac potissimum nocte gloriosius predicare, cum pascha nostrum immolatus est Christus; ipse enim uerus est agnus, qui abstulit peccata mundi. Qui mortem nostram moriendo destruxit et uitam resurgendo reparauit. Et ideo.


Alia.

Aeterne Deus. Et te omni quidem tempore, sed in hac potissimum nocte gloriosius collaudare et predicare, per Christum Dominum nostrum. Qui inferorum claustra disrumpens, uictorie sue clara uexilla suscepit, et triumphato diabolo [f. add. uictor a]  mortuis resurrexit. O noctem, que finem tenebris ponit, et eterne lucis uiam pandit! O noctem, que uidere meruit, et uinci diabolum, et resurgere Christum! O noctem, in qua tartara spoliantur, sancti ab inferis liberantur, celestis patrie aditus aperitur! O noctem, in qua in baptismate delictorum turba perimitur, filii lucis oriuntur. Quos exemplo Dominice matris Marie, sine corruptione sancta mater Ecclesia concipit, sine dolore parit, et cum gaudio ad meliora prouehit. Et ideo.


Infra actionem.

 Communicantes, et noctem sacratissimam celebrantes, resurrectionis Domini nostri Iesu Christi secundum carnem, sed et memoriam uenerantes in primis gloriose semper uirginis Marie, genitricis  eiusdem Dei et Domini nostri Iesu Christi; sed et beatorum apostolorum.

 Hanc igitur oblationem seruitutis nostre, sed et cuncte familie tue, quam tibi offerimus pro his quoque quos regenerare dignatus es, ex aqua et Spiritu sancto, tribuens eis remissionem omnium peccatorum; quesumus, Domine, ut plac.



IN DIE SANCTO PASCHAE.

 Aequum et salutare. Te quidem, Domine, omni tempore, sed in hoc potissimum die, ut supra.


Alia.

Aeterne Deus. Et te omni quidem tempore, sed in hac precipue die laudare, benedicere et predicare, quo Pascha nostrum immolatus est Christus. Per quem ad eternam uitam filii lucis oriuntur, fidelibus  regni celestis atria reserantur, et beati lege commercii, diuinis humana mutantur. Quia nostrorum omnium mors cruce Christi perempta est, et in resurrectione eius omnium uita resurrexit. Quem in susceptione mortalitatis Deum maiestatis agnoscimus, et in diuinitatis gloria Deum et hominem confitemur. Qui mortem nostram moriendo destruxit, et uitam resurgendo reparauit. Et ideo cum ang.


Infra actionem.

 Communicantes, et diem sacratissimum celebrantes resurrectionis Domini Dei nostri secundum carnem, sed et memoriam uenerantes. Hanc igitur, ut supra.



FERIA II.

 Te quidem omni tempore, ut supra.


Alia.

 Aeterne Deus. Et te suppliciter exorare, ut fidelibus tuis dignanter, etc., ut supra. Sequenti Sabbato inter Ambros.



FERIA III AD SANCTUM PAULUM.

 Aeterne Deus. Per Christum Dominum nostrum. Qui oblatione sui corporis, etc., ut sup. fer. u inter Ambr.



FERIA Iu AD S. LAURENTIUM.

 Aeterne Deus. Et pietatem tuam indefessis precibus implorare, ut qui paschalis festiuitatis solemnia colimus, in tua semper sanctificatione uiuamus.  Quo per temporalis festi obseruationem, peruenire mereamur ad eternorum gaudiorum continuationem. Per Christum.



FERIA u AD SS. APOSTOLOS.

Aeterne Deus. Per Christum Dominum nostrum. Qui nos per paschale mysterium edocuit uetustatem uite relinquere, et in nouitate spiritus ambulare. A quo perpetue mortis superatur acerbitas, et eterne uite fidelibus tribuitur integritas. Per quem.



FERIA uI AD S. MARCUM.

 Aeterne Deus. Per Christum Dominum nostrum. Qui secundum promissionis sue incommutabilem, etc., ut uidere est inter Ambr.



SABBATO AD S. IOANNEM.

 Aeterne Deus. Per Christum Dominum nostrum.  Per quem supplices exposcimus, ut cuius muneris, etc., ut supra feria uI, inter Ambr.



DOMINICA POST OCTAuAM PASCHAE.

 Aeterne Deus. Suppliciter obsecrantes, ne nos ad illum sinas redire actum, etc., ut uidere est inter Ambr.



IN PASCHA ANNOT.

Aeterne Deus. Per Christum Dominum nostrum. Et redemptionis nostre festa recolere, quibus humanam substantiam uinculis preuaricationis exuta, spem resurrectionis per renouatam originis dignitatem assumpsit. Et ideo.



DOMINICA I POST OCTAuAM PASCHAE.

 Aeterne Deus. Et immensam bonitatis tue  pietatem humiliter exorare, ut ignorantiam nostre mortalitatis attendens, ex tua inspiratione nos facias postulare quod rectum est, et tua clementia tribuas impetrare quod poscimus. Per Christum. Per quem.



DOMINICA II POST OCTAuAM PASCHAE.

Aeterne Deus. Per Christum Dominum nostrum. Qui de uirgine nasci dignatus, per passionem et mortem a perpetua nos morte liberauit, et resurrectione sua eternam nobis uitam contulit. Per quem maiestatem.



DOMINICA III.

 Aeterne Deus. Et tui misericordiam muneris postulare, ut tempora quibus post resurrectionem suam Dominus noster iehsu Christus cum discipulis  suis corporaliter habitauit, sic ipso opitulante pia deuotione tractemus, quatenus in his omnium uitiorum sordibus careamus. Per eumdem. Per quem.



DOMINICA Iu.

 Aeterne Deus. Et maiestatem tuam indefessis precibus, etc., ut sup. Dominica u. inter Ambr.



FERIA II ROGATIONUM.

 Aeterne Deus. Et te auctorem et sanctificatorem ieiunii collaudare, per quod nos liberas a nostrorum debitis peccatorum. Ergo suscipe ieiunantium preces, atque ut nos a malis omnibus propitiatus eripias, iniquitates nostras, quibus merito affligimur, placatus absolue.



FERIA III ROGATIONUM.


Aeterne Deus. Et maiestatem tuam suppliciter exorare, ut non nos nostre malitie, sed indulgentie tue preueniat semper affectus: qui nos a noxiis uoluptatibus indesinenter expediat, et a mundanis cladibus dignanter eripiat. Per Christum.



FERIA Iu ROGATIONUM.

 Ut quia tui est operis, si quod tibi placitum est, aut cogitemus aut agamus, tu nobis semper et intelligendi que recta sunt, et exsequendi tribuas facultatem.



IN uIGILIA ASCENSIONIS.

 Aeterne Deus. Et in hac precipue die, qua iehsu Christus Filius tuus Dominus noster, diuini  consummato fine mysterii, dispositionis antique munus expleuit, ut et diabolum celestis operis inimicum per hominem quem subiugarat elideret, et humanam substantiam ad superna dona reduceret. Per quem maiestatem.



IN DIE SANCTO ASCENSIONIS.

 Aeterne Deus. Per Christum Dominum nostrum. Qui post resurrectionem suam omnibus discipulis suis manifestus apparuit et ipsis cernentibus est eleuatus in celum, ut nos diuinitatis sue tribueret esse participes. Et ideo.


Infra actionem.

 Communicantes et diem sacratissimum celebrantes, quo Dominus noster unigenitus Filius tuus  unitam sibi fragilitatis nostre substantiam in glorie tue dextera collocauit, sed et memor in primis gloriose.



DOMINICA POST ASCENSIONEM.

Aeterne Deus. Per Christum Dominum nostrum. Qui generi humano nascendo subuenit, cum [leg. qui] per mortem passionis mundum deuicit, per gloriam resurrectionis uite eterne aditum patefecit, et per suam ascensionem ad celos nobis spem ascendendi donauit. Per quem maiestatem.



IN uIGILIA PENTECOSTES.

 Aeterne Deus. Per Christum Dominum nostrum. Qui ascendens super omnes celos, sedensque ad dexteram tuam, promissum Spiritum sanctum hodierna die in filios adoptionis effudit. Quapropter  profusis gaudiis totus in orbe terrarum mundus exsultat. Sed et superne uirtutes atque angelice potestates, hymnum glorie tue concinunt, sine fine dicentes: Sanctus, etc.


Alia.

Aeterne Deus. Qui, sacramentum Paschale consummans, quibus per Unigeniti tui consortium filios adoptionis esse tribuisti, per Spiritum sanctum largiris dona gratiarum. Et sui coheredibus Redemptoris iam nunc superne pignus hereditatis impendis ut tanto se certius ad eum confidant esse uenturos, quanto se sciunt ab eo redemptos, et eiusdem sancti Spiritus infusione ditatos. Et ideo.


 Infra actionem.

 Communicantes, et diem sacratissimum Pentecostes preuenientes, quo Spiritus sanctus apostolos plebemque credentium presentia sue maiestatis impleuit. Sed et memor. Hanc igitur oblationum seruitutis nostre, sed et cuncte familie tue, quam tibi offerimus pro his quoque, quos regenerare dignatus es ex aqua et Spiritu sancto, tribuens eis remissionem omnium peccatorum, quesumus, Domine, ut placatus accipias.



IN DIE SANCTO PENTECOSTES.

 Qui ascendens super omnes celos, etc., ut supra.


Infra actionem.

 Communicantes, et diem sacratissimum Pentecostes  celebrantes, quo Spiritus sanctus apostolis innumeris linguis apparuit. Sed et memor. Hanc igitur oblationem, ut supra.



FERIA II.

 Aeterne Deus. Per Christum Dominum nostrum. Qui promissum Spiritum paracletum super discipulos misit. Qui in principio nascentis Ecclesie cunctis gentibus imbuendis et deitatis scientiam inderet, et linguarum diuersitatem in unius fidei confessione sociaret. Per quem tuam maiestatem supplices exoramus, ut cuius celebramus aduentum, eius multimode gratie capiamus effectum. Per quem.



FERIA III.

Aeterne Deus. Per Christum Dominum nostrum.  Qui promissi Spiritus sancti paracleti infusione repleuit corda fidelium, qui sua admirabili operatione et sui amoris in eis ignem ascenderet, et per diuersitatem linguarum gentes in unitate fidei solidaret. Cuius dono petimus et illecebrosas a nobis excludi uoluptates, et spirituales in nobis exstrui plantarique uirtutes. Per quem maiestatem.



FERIA Iu.

Aeterne Deus. Per Christum Dominum nostrum. Per quem discipulis Spiritus sanctus in terra datur ob dilectionem proximi, et de celo mittitur propter dilectionem tui: cuius infusio petimus ut in nobis sordes peccatorum exurat, tui amoris ignem nutriat, et nos ad amorem fraternitatis accendat. Per  quem.



FERIA u.

 Aeterne Deus. Per Christum Dominum nostrum. Per quem pietatem tuam suppliciter petimus, ut Spiritus sanctus corda nostra clementer expurget, et sui luminis irradiatione perlustret; ut in eo qui gratiarum largitor est, recta sapiamus et de eius consolatione in perpetuum gaudeamus. Per quem.



FERIA uI.

Aeterne Deus. Et maiestatem tuam suppliciter exorare, ut Spiritus paracletus ad nos ueniat, et nos inhabitando templum sue maiestatis efficiat. Quod cum unigenito Filio tuo clementi respectu semper  digneris inuisere, et tue inhabitationis fulgore in perpetuum perlustrare. Per quem.



SABBATO.

Aeterne Deus. Et tuam omnipotentiam deuotis precibus implorare, ut nobis Spiritus tui lumen infundas, cuius nos sapientia creat, spiritus recreat, et prouidentia gubernat. Qui cum a tua substantia nullo modo sit diuersus, diuersitate tamen donorum repleuit tuorum corda fidelium. Et ideo.



DE SANCTA TRINITATE.

 Aeterne Deus. Qui cum unigenito Filio tuo et Spiritu sancto unus es Deus, unus es Dominus: non in unius singularitate persone, sed in unius trinitate substantie. Quod enim de gloria tua, reuelante te, credimus, hoc de Filio tuo, hoc de Spiritu sancto,  sine differentie discretione sentimus, ut in confessione uere sempiterneque deitatis, et in personis proprietas, et in essentia unitas, et in maiestate adoretur equalitas. Quem laudant angeli atque archangeli, cherubin quoque et seraphin, qui non cessant clamare, una uoce dicentes.



IN QUATUOR TEMPORUM PENTECOSTALI IEIUNIO.---FERIA Iu.

Aeterne Deus. Quia post illos letitie dies, quos in honore Domini a morte resurgentis, et in celos ascendentis exegimus: postquam perceptum sancti Spiritus donum, necessaria nobis ieiunia sancta prouisa sunt, ut pura conuersatione uiuentibus, que diuinitus sunt Ecclesie collata, permaneant. Per  Christum.



FERIA uI.

Aeterne Deus. Maiestatem tuam propensius obsecrantes, ut nos salutari compendio bonos dignanter efficias; quo te principaliter et solum credamus auctorem, et solum Saluatorem. Quem laudant angeli, adorant archangeli, cherubin quoque, etc.



SABBATO.

 Aeterne Deus. Pietatem tuam uotis omnibus expetentes, ut humanarum rerum prosperitate percepta, terrenis consolationibus gratulemur. Nec gaudia querere superna cessemus, sed quidquid letitie temporali impenditur, eruditioni proficiat sempiterne. Per Christum Dominum nostrum.



DOMINICA I POST OCTAuAM PENTECOSTES.


 Aeterne Deus. Cuius est operis quod conditi sumus; muneris, quod uiuimus; pietatis, quod tua erga nos dona cognoscimus. Quamuis ergo natura nostra peccati uitiata sit uulnere, a terrenis tamen ad celestia prouehimur tuo inenarrabili munere. Per Christum Dominum nostrum.



DOMINICA II POST OCTAuAM PENTECOSTES.

 Aeterne Deus. Qui Ecclesie tue filios sicut non cessas erudire, ita non desinis adiuuare: ut et scientiam, te miserante, recta faciendi, et possibilitatem capiant exsequendi. Per Christum. Per quem.



DOMINICA III.

Aeterne Deus. Cuius hoc mirificum opus ac singulare  mysterium fuit, ut perditi dudum atque prostrati, de diabolo et mortis aculeo, ad hanc gloriam uocaremur, qua nunc genus electum sacerdotiumque regale, populus acquisitionis et gens sancta uocaremur. Agentes igitur indefessas gratias, sanctamque munificentiam tuam predicantes, maiestati tue hec sacra deferimus: que nobis ipse salutis nostre auctor Christus instituit. Per quem.



DOMINICA Iu.

Aeterne Deus, clementiam tuam pronis mentibus obsecrantes, ut mentes nostras sensusque disponas: quia tunc esse te nobis propitium Domine sentiemus, si a noxiis temperemur excessibus: tunc nos beneficia tua sumpturos esse confidimus, si nobis studium ueritatis, quo hec mereamur, infundas. Per Christum.



DOMINICA u.


Aeterne Deus. Et omnipotentiam tuam iugiter implorare, ut nobis et presentis uite subsidium, et eterne tribuas premium sempiternum: quo hic mutabilia bona capiamus, ut per hec ad incommutabilia dona peruenire ualeamus. Sic temporalis letitie tempora transeant, ut eis gaudia sempiterna succedant. Per Christ.



DOMINICA uI.

 Aeterne Deus. Maiestatem tuam suppliciter deprecantes, ut opem tuam petentibus dignanter impendas, et desiderantibus benignus tribuas profuturam. Per Christ.



DOMINICA uII.


 Aeterne Deus. Per Christum Dominum nostrum. uerum eternumque pontificem et solum sine peccati macula sacerdotem: cuius sanguine fidelium corda mundantur: cuius institutione placationis tibi hostias, non solum pro delictis populi, sed etiam pro nostris offensionibus immolamus; tuam poscentes clementiam, ut omne peccatum quod carnis fragilitate contraximus, ipso summo pro nobis antistite interueniente, soluatur. Per quem.



DOMINICA uIII.

Aeterne Deus. Et tibi uouere contriti sacrificium cordis, tibi libare humiliati uictimam pectoris, a quo omne bonum sumimus, omnem iucunditatem haurimus. Precamur itaque ut tibi conscientia nostra  famuletur, et ut in te de die in diem meliorata proficiat, tue gratie intemerata subdatur. Nostris nos, quesumus, Domine, euacua malis, tuisque reple per omnia bonis. Ut percepta gratia, quam nostra non exigunt merita, a cunctis aduersitatibus liberati in bonis omnibus confirmati, supernis ciuibus mereamur coniungi. Per Christum.



DOMINICA IX.

 Aeterne Deus. Et tuam misericordiam totis nisibus exorare, ne pro nostra nos iniquitate condemnes, sed pro tua pietate in uia recta semper disponas. Nec sicut meremur delinquentibus irascaris, sed fragilitati nostre inuicta bonitate subuenias. Per Christum. Per quem.



DOMINICA X.


Aeterne Deus. Et tuam misericordiam exorare, ut, te annuente, ualeamus que mala sunt declinare, et que bona sunt consequenter explere. Et quia nos fecisti ad tua sacramenta pertinere, tu clementer in nobis eorum munus operare. Per Christum.



DOMINICA XI.

 Aeterne Deus. Et tibi debitam seruitutem per mysterii huius impletionem persoluere, quia non solum peccantibus ueniam tribuis, sed etiam premia petentibus impartiris. Et quod perpeti malis operibus promeremur, magnifica pietate depellis, ut nos ad tue reuerentie cultum et terrore cogas, et amore perducas. Per Christum.



DOMINICA XII.


 Aeterne Deus. Cuius primum pietatis tue est indicium, si tibi nos facias toto corde subiectos, et spiritum nobis tante deuotionis infundas, ut propitius largiaris consequenter auxilium. Per Christum.



DOMINICA XIII.

 Aeterne Deus. Qui nos castigando sanas, et refouendo benignus erudis: dum magis uis saluos esse correctos, quam perire deiectos. Per Christum. Per quem.



DOMINICA XIu.

 Aeterne Deus. Quia tu in nostra semper faciens infirmitate uirtutem, Ecclesiam tuam inter aduersa crescere tribuisti, ut cum putaretur oppressa, tunc potius preualeret exaltata: dum simul et experientiam  fidei declarat afflictio, et uictoriosissima semper perseuerat, te adiuuante, deuotio. Per Christum Dominum nostrum.



DOMINICA Xu.

Aeterne Deus. Qui nos de donis bonorum temporalium ad perceptionem prouehis eternorum, et hec tribuis, et illa largiris, ut et mansuris iam incipiamus inseri, et pretereuntibus non teneri. Tuum est enim quod uiuimus: quia licet peccati uulnere natura nostra sit uitiata, tui tamen est operis ut terreni generati, ad celestia renascamur. Per Christ.



DOMINICA XuI

 Aeterne Deus. Per Christum Dominum nostrum. Qui eternitate sacerdotii sui omnes sibi seruientes sanctificat sacerdotes. Quoniam mortali carne  circumdati, ita quotidianis peccatorum remissionibus indigemus, ut non solum pro populo, sed etiam pro nobis eiusdem te Pontificis sanguis exoret. Per quem.



DOMINICA XuII.

Aeterne Deus. Et te incessanter precari, ut qui, te auctore, subsistimus, te dispensante, dirigamur: non nostris sensibus relinquamur, sed ad tue reducti semper tramitem ueritas, hec studeamus exercere que precipis, ut possimus dona percipere que promittis. Per Christ.



FERIA Iu MENSIS SEPTIMI AD S. MARIAM.

Aeterne Deus. Qui nos ideo collectis terre fructibus  per abstinentiam tibi gratias agere uoluisti, ut ex ipso deuotionis genere nosceremus non hec ad exuberantiam corporalem sed ad fragilitatis sustentationem percepisse. Ut quod ex his parcius sumeremus, egentium proficeret alimentis. Et ut salutaris castigatio mortalitatis insolentiam mitigaret, et pietas largitoris nos tue benignitati commendatos efficeret. Sicque Donis uteremur transitoriis, ut disceremus inhiare perpetuis. Per Christ.



FERIA uI QUATUOR TEMPORUM, AD SS. APOSTOLOS.

Aeterne Deus. Qui iusto pioque moderamine, et pro peccatis flagella irrogas, et post flagella ueniam propitiatus condonas. Et peccatorum uitam potius uolens quam mortem, non eos ad interitum condemnas, sed ut corrigantur, miseratus exspectas. Per  Christ.



SABBATO AD S. PETRUM.

Aeterne Deus. Et tibi sanctificare ieiunium quod nos ob edificationem animarum et castigationem corporum seruare docuisti. Quia restrictis corporibus anime saginantur, in quo homo noster affligitur exterior, dilatatur interior. Memento, quesumus, Domine, ieiuniorum nostrorum, et misericordiarum tuarum, quas peccatoribus pie semper ieiunantibus contulisti: et presta ut non solum a cibis, sed a peccatis omnibus abstinentes, deuotionis tibi ieiunio placeamus. Per Christum.



DOMINICA XuIII.

Aeterne Deus. Quia cum laude nostra non egeas, grata tibi tamen est tuorum deuotio famulorum. Nec  te augent nostra preconia, sed nobis proficiunt ad salutem. Quoniam sicut fontem uite preterire, causa moriendi est, sic eodem iugiter redundare, affectus est sine fine uiuendi. Per Dominum.



DOMINICA XIX.

 Aeterne Deus. Per Christum Dominum nostrum. Qui uicit diabolum et mundum, hominemque paradiso restituit, et uite ianuas credentibus patefecit. Per Christum.



DOMINICA XX.

 Aeterne Deus. Et tuam maiestatem humiliter implorare ut iehsu Christus Filius tuus Dominus noster sua nos gratia protegat et conseruet. Et quia sine ipso nichil recte ualemus efficere, ipsius munere  capiamus, ut tibi semper placere possimus. Per quem.



DOMINICA XXI.

 Aeterne Deus. Et suppliciter exorare, ut sic nos bonis tuis instruas sempiternis, ut temporalibus quoque consolari digneris. Sic presentibus refoue, ut ad gaudia nos mansura perducas. Per Christum.



DOMINICA XXII.

Aeterne Deus. Qui propterea iure punis errantes, et clementer refoues castigatos, ut nos a malis operibus abstrahas, et ad bona facienda conuertas: quia non uis inuenire quod damnes, sed esse potius quod corones. Qui cum pro nostris meritis iugiter mereamur affligi, tu tamen iudicium ad correctionem temperas,  non perpetuam exerces ad penam. Iuste utroque misericors: qui nos ea lege disponis, ut cercendo in eternum perire non sinas, et parcendo spatium tribuas corrigendi. Qui ideo malis presentibus nos flagellas, ut ad bona futura perducas. Ideo bonis temporalibus consolaris, ut de sempiternis facias certiores; quo te, et in prosperis, et in aduersis, pia semper confessione laudemus. Per Christum. Per quem.



DOMINICA XXIII.

Aeterne Deus. Et nos clementiam tuam suppliciter exorare, ut filius tuus iehsu Christus Dominus noster, qui se usque in finem seculi suis promisit fidelibus adfuturum, et presentie corporalis mysteriis non deserat, quos redemit, et maiestatis sue  beneficiis non relinquat. Per quem.



DOMINICA XXIu.

 Per Christum Dominum nostrum. Per quem sanctum et benedictum nomen maiestatis tue ubique ueneratur, adoratur, predicatur et colitur. Qui est origo salutis, uia uirtutis, et tue propitiatio maiestatis.



DOMINICA XXu.

 Aeterne Deus. Cuius est operis quod conditi sumus; muneris, quod uiuimus; pietatis, quod tua erga nos dona cognoscimus. Quamuis enim natura nostra peccati uitiata sit uulnere, a terrenis tamen ad celestia prouehitur tuo inenarrabili munere.



DOMINICA XXuI.

  Aeterne Deus. Et tibi debitas laudes pio honore deferre, et mirabilium tuorum inenarrabilia preconia deuote mentis ueneratione celebrare; teque ineffabilem et inuisibilem Deum laudare, benedicere, adorare.



DOMINICA u ANTE NATALE DOMINI.

 Aeterne Deus. Maiestatem tuam suppliciter deprecantes ut, expulsis azymis uetustatis, illius agni cibo satiemur et poculo, qui et nostram imaginem reparauit, et suam nobis gratiam repromisit, iehsu Christus Dominus noster. Per quem.


Alia.

 Per Christum Dominum nostrum. Cuius petimus primi aduentus mysterium ita facias nos dignis  laudibus et officiis celebrare, presentemque uitam inculpabilem ducere, ut secundum ualeamus imperterriti exspectare.



DOMINICA Iu ANTE NATALE DOMINI.

 Aeterne Deus. Cui proprium est ac singulare quod bonus es, et nulla unquam a te es commutatione diuersus. Propitiare, quesumus, supplicationibus nostris, et Ecclesie tue misericordiam tuam, quam precatur, ostende. Manifestans plebi tue, et incarnationis mysterium, et aduentus admirabile sacramentum, ut in uniuersitate nationum constet esse perfectum, quod uatum oraculis fuit ante promissum, percipiantque dignitatem adoptionis, quos exornat confessio ueritatis.



DOMINICA III ANTE NATALE DOMINI.


 Aeterne Deus. Qui tuo inenarrabili munere prestitisti ut natura humana ad similitudinem tui condita, dissimilis per peccatum et mortem effecta, nequaquam in eterna damnatione periret; sed unde peccatum et mortem contraxerat, inde uitam tue pietatis immensitas repararet; et antique uirginis facinus, noua et intemerata uirgo Maria piaret. Que ab angelo salutata, ab Spiritu sancto obumbrata, illum gignere meruit, qui cuncta nasci suo nutu concessit. Que mirabatur et corporis integritatem, et conceptus fecunditatem, gaudebatque suum paritura parentem Iesum Christum Dominum nostrum.



DOMINICA II ANTE NATALE DOMINI.

  Per Christum Dominum nostrum. Cuius incarnatione salus facta est mundi, et passione redemptio procurata est hominis procreati. Ipse nos, quesumus, ad eternum perducat premium, qui redemit de tenebris infernorum, iustificetque in aduentu secundo, qui nos redemit in primo: quatenus illius nos ab omnibus malis defendat sublimitas cuius ad uitam erexit humilitas.



FERIA Iu MENSIS DECIMI

 Per Christum Dominum nostrum. Quem pro salute hominum nasciturum, Gabriel archangelus nuntiauit; uirgo Maria, Spiritus sancti cooperatione, concepit; ut quod angelica nuntiauit sublimitas, uirginea crederet puritas, ineffabilis perficeret deitas. Illius itaque optamus, te opitulante, cernere faciem  sine confusione, cuius incarnationis gaudemus solemnitate; quatenus purificati ieiuniis, cunctis purgati a uitiis natalis eius interesse mereamur solemnibus festis.



FERIA uI

Aeterne Deus. Qui sanctificator et institutor es abstinentie, cuius nullus finis nullusque est numerus, effunde, quesumus, super nos in diebus ieiuniorum nostrorum spiritum gratie salutaris, et ab omnibus nos perturbationibus seculi huius tua defensione conserua; ut qui Unigeniti tui celebramus aduentum, continuum eius sentiamus auxilium.



SABBATO IN XII LECTIONIBUS.

 Aeterne Deus. Qui non solum peccata dimittis,  sed ipsos etiam iustificas peccatores, et reis non tantum penas relaxas, sed dona largiris et premia, cuius nos pietatem supplices exoramus ut qui ieiuniis et uotis solemnibus natiuitatem Unigeniti tui preuenimus, illius dono et presentis uite perturbationibus careamus et eterna munera capiamus.



DOMINICA uACAT, SIuE I ANTE NAT. DOM.

Per Christum Dominum nostrum. Quem Ioannes precessit nascendo, et in deserto eremi predicando, et in fluentis Iordanis baptizando, et ad inferna descendendo, cuius uenerande Natiuitatis proxime uentura solemnitas, ita nos, quesumus, tibi placitos reddat, ut cum fructu bonorum operum ad regna celestia introducat; ut parandam in cordibus nostris  uiam Domino, fructusque dignos penitentie faciendo, per predicationem Ioannis obtemperemus monitis Saluatoris. Sicque perueniamus per filium sterilis ad filium uirginis, per Ioannem hominem magnum, ad eumdem Dominum nostrum, hominem Deum. Qui sicut uenit ad nos redimendum occultus, ita iustificet cum uenerit ad iudicandum manifestus.



IN FESTO S. FELICIS.

Aeterne Deus. Et confessionem S. Felicis memorabilem non tacere; qui nec hereticis prauitatibus, nec seculi blandimentis, a sui status rectitudine potuit immutari; sed inter utraque discrimina ueritatis assertor, firmitatem sue fidei non reliquit. Per Christum.



IN FESTO S. MARCELLI.

 Aeterne Deus. Qui glorificaris in tuorum confessione sanctorum, et non solum excellentioribus premiis martyrum tuorum merita gloriosa prosequeris, sed etiam sacra mysteria competentibus seruitiis exsequentes, gaudium Domini sui tribuis benignus intrare. Per Christum.



IN FESTO SS. FABIANI ET SEBASTIANI MART.

Aeterne Deus. Quoniam beatorum martyrum Fabiani et Sebastiani pro confessione nominis tui uenerabilis sanguis effusus, simul et tua mirabilia manifestat, qui perficis in infirmitate uirtutem, et nostris studiis das profectum, et infirmis apud te prestas auxilium. Per Christum.



IN FESTO SANCTAE AGNETIS.

  Aeterne Deus. Et diem beate Agnetis martyrio consecratam solemniter, etc., ut sup. inter prefat, Ambr.



IN FESTO S. uINCENTII MART.

Aeterne Deus. Per Christum Dominum nostrum. Pro cuius nomine gloriosus leuita uincentius et miles inuictus, rabidi hostis insaniam interritus adiit, modestus sustinuit, securus irrisit: sciens paratus esse ut resisteret: nesciens elatus esse, quo uinceret: in utroque magistri ac Domini sui uestigia sequens qui et humilitatis custodiende et de hostibus triumphandi suis sequenda exempla monstrauit. Per quem.



IN FESTO CONuERSIONIS S. PAULI APOSTOLI.

Aeterne Deus. Et maiestatem tuam suppliciter  exorare, ut Ecclesiam, beati Pauli apostoli tui predicatione edoctam, nulla sinas fallacia uiolari. Et quia nichil in uera religione manere dignoscitur, quod non eius condierit disciplina, ita ad peragenda ea que docuit, eius obtentu, fidelibus tribuatur efficacia, sentiatque credentium gentium multitudo eum pro se apud te intercessorem, quem habere se nouit magistrum atque doctorem. Per Christ.



IN OCTAuA SANCTAE AGNETIS.

Aeterne Deus. Beate Agnetis natalitia geminantes: uere enim huius honorandus est dies, que hic terrena generatione processit, ut ad diuinitatis consortium perueniret. Per Christ.



IN FESTO SANCTAE AGATHAE.


Aeterne Deus. Per Christum Dominum nostrum. Pro cuius nomine penarum mortisque contemptum in utroque sexu fidelium cunctis etatibus contulisti: ut inter felicium martyrum palmas Agathen quoque beatissimam uirginem uictrici patientia coronares. Que nec minis territa, nec suppliciis superata, de diaboli seuitia triumphauit, quia in tue deitatis confessione permansit. Et ideo.



IN FESTO CATHEDRAE S. PETRI APOSTOLI.

Aeterne Deus. Et te laudare mirabilem Deum in sanctis tuis, in quibus glorificatus es uehementer, per quos Unigeniti tui sacrum corpus exornas, et in quibus Ecclesie tue fundamenta constituis; quam in patriarchis fundasti, in prophetis preparasti, in  apostolis condidisti. Ex quibus beatum Petrum apostolorum principem, ob confessionem eiusdem unigeniti Filii tui, per os eiusdem uerbi tui confirmatum, in fundamento domus tue, mutato nomine, celestium claustrorum presulem custodemque fecisti, diuino ei iure concesso, ut que statuisset in terris seruarentur in celis: in cuius ueneratione hodierna die maiestati tue hec festa persoluimus, et gratiarum ac laudis hostiam immolamus. Per eumdem Christ.



IN FESTO S. MATHIAE APOSTOLI.

Aeterne Deus. Et te laudare mirabilem Deum in beatis apostolis tuis, in quibus glorificatus es uehementer, per quos unigeniti tui sacrum corpus colligis, et in quibus Ecclesie tue fundamenta constituis:  unde poscimus clementiam tuam, piissime omnipotens Deus, ut intercessione B. apostoli tui Mathie, cuius passionis triumphum solemniter celebramus, mereamur a peccatorum nostrorum nexibus solui, et eterne uite felicitati reddi, atque sanctorum tuorum cetibus connumerari. Per eumdem.



[a 1Kb] [IN FESTO S. GREGORII PAPAE.

Aeterne Deus. Qui beatum Gregorium confessorem tuum atque pontificem letificas in regno tuo in beatitudine semper sine fine; ut omnia possit uidere in tua claritate mirabilis: ubi refrigerium ineffabile, et letitia inenarrabilis; ubi presentia Saluatoris Filii tui Domini nostri, in quem semper etantes prospicere desiderant angeli, adorant dominationes, tremunt etc.


 Alia.

Aeterne Deus. Quia sic tribuis Ecclesiam tuam S. Gregorii pontificis tui commemoratione gaudere, ut eam semper illius et festiuitate letifices, et exemplo pie conuersationis exerceas, et uerbo predicationis erudias, grataque tibi supplicatione tuearis.]



[IN FESTO DEPOSITIONIS S. BENEDICTI.

Aeterne Deus. Honorandum Patris Benedicti et gloriosum celebrantes diem, in quo hoc triste seculum deserens, ad celestis patrie gaudia migrauit eterna. Qui sancti Spiritus repleti dono, decori monachorum  gregis dignus Pater effulsit. Quidquid sacris admonuit dictis, sanctis impleuit operibus; ut quam diuinis inchoauerat oraculis semitam, lucidis monstraret exemplis. Ut gloriosa monachorum plebs, paterna intuens uestigia, ad perpetua lucis eterne premia uenire mereretur. Per Christum.]



IN FESTO ANNUNTIATIONIS SANCTAE MARIAE.

Aeterne Deus. Qui beate Marie uirginis partum Ecclesie tue tribuisti celebrare mirabile mysterium, et inenarrabile sacramentum, in qua manet intacta castitas, pudor integer, firma constantia. Que letatur quod uirgo concepit, quod celi Dominum castis portauit uisceribus, quod uirgo edidit partum admirandam diuine dispensationis operationem, que uirum non cognouit, et mater est; et post filium est  uirgo: duobus enim gauisa muneribus, miratur quod uirgo peperit, letatur quod Redemptorem mundi edidit Iesum Christum Dominum nostrum. Per quem



IN NATALI SS. TIBURTII, uALERIANI, ET MAXIMI

Aeterne Deus. Et te in sanctorum martyrum tuorum festiuitate laudare, qui semper es laudabilis in tuorum commemoratione sanctorum, qui et magne fidei largiris affectum, et tolerantiam tribuis passionum, et antiqui hostis facis superare machinamentum: quo egregii martyres tui ad capiendam supernorum beatitudinem premiorum, nullis impediantur retinaculis blandimentorum. Et ideo.



[IN NATALI S. GEORGII MARTYRIS

 Aeterne Deus. Per Christum Dominum nostrum. Pro cuius nomine ueneranda confessione beatus martyr Georgius diuersa supplicia sustinuit, et ea deuincens, perpetuitatis promeruit coronam. Per Christ.]



IN NATALI S. MARCI EuANGELISTAE.

Aeterne Deus per Christum Dominum nostrum. Cuius gratia beatum Marcum in sacerdotium elegit, doctrina ad predicandum erudiit, potentia ad perseuerandum confirmauit: ut per sacerdotalem infulam perueniret et ad martyrii palmam. Docensque subditos predicando, instruens uiuendi exemplo, confirmans patiendo: ut ad te coronandus peruenerit, qui persecutorum minas intrepidus superasset. Cuius interuentus nos, quesumus, a nostris mundet  delictis, qui tibi placuit tot donorum prerogatiuis. Per quem.



IN NATALI S. uITALIS.

 Et maiestatem tuam suppliciter exorare, ut non nos nostre malitie, sed indulgentie semper proueniat effectus. Qui nos a noxiis uoluptatibus semper expediat, et a mundanis cladibus clementer eripiat.



IN NATALI APOSTOLORUM PHILIPPI ET IACOBI.

 Aeterne Deus. Qui Ecclesiam tuam in apostolica soliditate firmasti, de quorum consortio sunt  beatus Philippus et Iacobus, quorum hodie festa ueneramur, poscentes ut sicut eorum doctrinis instituimur, ita exemplis muniamur, et precibus adiuuemur. Per Christum Dominum nostrum.



IN FESTO INuENTIONIS SANCTAE CRUCIS

Aeterne Deus. Per Christum Dominum nostrum. Qui per passionem crucis mundum redemit, et antique arboris amarissimum gustum crucis medicamine indulcauit; mortemque que per lignum uetitum uenerat, per ligni tropeum deuicit. Ut mirabili sue pietatis dispensatione, qui per ligni gustum a florigera sede discesseramus, per crucis lignum redeamus ad gaudia paradisi. Per quem.



IN NATALI SS. NEREI, ACHILLEI, ET PANCRATII.

Aeterne Deus. Quoniam a te constantiam fides, a  te uirtutem sumit infirmitas. Et quidquid in persecutionibus seuum est, quidquid in morte terribile, nominis tui facis confessione superari. Unde benedicimus te, Domine, in operibus tuis, teque in sanctorum tuorum Nerei et Achillei atque Pancratii prouectu laudamus. Per Christum.



IN NATALI S. URBANI PP. MART.

 Aeterne Deus. Debite pietatis obsequium sancti confessoris et martyris tui Urbani commemoratione exhibentes, potentiam tuam, Domine, cuius gratia talis exstitit, in eius solemnitate predicamus. Per Christ.



IN NATALI SS. MARCELLINI ET PETRI.

Aeterne Deus. Apud quem semper est preclara uita sanctorum, quorum nos mors pretiosa letificat  et tuetur. Quapropter martyrum tuorum Marcellini et Petri gloriosa recensentes natalitia, laudes tibi referimus, et magnificentiam tuam, supplices exoramus, ut quorum sumus martyria uenerantes, beatitudinis mereamur esse consortes. Per Christum.



IN NATALI SS. MARCI ET MARCELLIANI.

Aeterne Deus. Qui sanctorum martyrum tuorum Marci et Marcelliani pia certamina ad copiosam perducis uictoriam, atque perpetuum eis largiris triumphum, ut Ecclesie tue semper sint in exemplum. Presta nobis, quesumus, ut per eorum intercessionem quorum festa celebramus, tue capiamus munera pietatis. Per Christum.



IN NATALI SS. GERuASII ET PROTASII.

Aeterne Deus. Per Christum Dominum nostrum.  Pro cuius nominis confessione beati martyres Geruasius et Protasius passi, in celesti regione eternis perfruuntur gaudiis, et pro eorum solemni recordatione Ecclesia religiosis exsultat officiis. Per quem.



IN uIGILA S. IOANNIS BAPTISTAE.

 Aeterne Deus. Exhibentes solemne ieiunium, quo, etc., ut supra inter pref. Ambr.



IN NATIuITATE PRAECURSORIS.

Aeterne Deus. Et in die festiuitatis hodierne, qua beatus Ioannes exortus, etc., ut supra inter prefat. Ambr.


Alia.

Aeterne Deus. Ut hunc diem, precursoris Domini  Baptiste et prophete Ioannis, cum gaudio celebremus, ipse est enim qui annuntiauit penitentiam, et uiam salutis uniuerse terre predixit; ipse est, quem sacra tuba cecinit Saluatoris, quia non surrexit quisquam inter natos mulierum maior Ioanne Baptista. O quam beata mater, que talem filium meruit de celo promissum! Agnoscit natum ex uerbo, preconem, qui predicauit omnibus Saluatorem. O quam gemine in ciuitate uirtutes, ubi due matres, sterilis et uirgo! O quam mirum mysterium, ubi utraque honoratur! E celo una misit preconem, altera iudicem. Elisabeth genuit precursorem, et Maria uirgo genuit magnificum Redemptorem



NI NATALI SS. IOANNIS ET PAULI.

Aeterne Deus. Per Christum Dominum nostrum.  Pro cuius amore gloriosi martyres Ioannes et Paulus martyrium non sunt cunctati subire, quos in na scendi lege iunxit germanitas, in gremio matris Ecclesie fidei unitas, in passionis acerbitate ferenda unius amoris societas. Per quem nos petimus eorum precibus adiuuari, quorum festa noscimur uenerari. Per quem maiest. tuam.



IN uIGILIA APOSTOLORUM PETRI ET PAULI.

Aeterne Deus, apud quem cum beatorum apostolorum continuata festiuitas, triumphique, etc. Ut supra inter prefat. Ambr.



IN PASSIONE APOSTOLORUM PETRI ET PAULI.

Aequum et salutare. Te, Domine, supplices exorare, ut gregem tuum, pastor eterne, non deseras, sed per beatos apostolos tuos Petrum et Paulum continua  protectione custodias: ut eisdem rectoribus gubernetur, quos operis tui uicarios eidem contulisti preesse pastores. Et ideo.


In ordinatione S. Martini.

Aeterne Deus. Qui mundum per sanctos doctores ad uere fidei agnitionem illuminasti: de quorum societate beatus Martinus excellentius enituit, uirtutum meritis copiosius effulsit, signorum titulis clarius eluxit, et totius pietatis populo tuo magister emicuit. Alios celestis doctrine uerbis erudiuit, alios religiose uite exemplis roborauit, ab omni quoque infirmitatum molestia multos sanauit; quosdam uero a demoniacis spiritibus liberauit; alios quoque morte prereptos sacris orationibus resuscitauit. Omnibus  odor uite factus ad salutem, ut omnes ad eternam beatitudinis gloriam reuocaret. Per. Christ.



IN NATALI SS. uII FRATRUM.

 Aeterne Deus. Donari nobis suppliciter exorantes, ut sicut sancti tui mundum in tua uirtute uicerunt, ita nos a mundanis erroribus postulent expediri. Per Christ.



IN TRANSLATIONE S. BENEDICTI.

Aeterne Deus. Et gloriam tuam profusis precibus exorare, ut qui beati Benedicti confessoris tui ueneramur festa, te operante eius sanctitatis imitari ualeamus exempla, et cuius meritis nequaquam possumus cequari, eius precibus adiuuari mereamur. Per Christ.



IN NATALI S. IACOBI.


Aeterne Deus. Quia licet nobis salutem semper operetur diuini celebratio sacramenti, propensius tamen confidimus nobis profutura, si beati apostoli tui Iacobi intercessionibus adiuuemur. Per Christ.



IN NATALI SS. ABDON ET SENNES.

Aeterne Deus. Et te laudare mirabilem Deum in sanctis tuis quos ante constitutionem mundi in eternam tibi gloriam preparasti, ut per eos huic mundo ueritatis tue lumen ostenderes, quos ita spiritu ueritatis armasti, ut fortitudinem mortis per infirmitatem carnis euincerent. De quorum collegio sunt martyres tui Abdon et Sennes, qui in Ecclesie tue prato sicut rose et lilia floruerunt. Quos Unigeniti  tui sanguis in preto confessionis roseo colore profudit [Leg. perfudit], et ob premium passionis, niueo liliorum splendore uestiuit. Per quem.



IN NATALI SS. MACHABAEORUM.

Aeterne Deus. Qui licet in omnium sanctorum tuorum protectione sis mirabilis, in his tamen speciale tuum munus agnoscimus, quos fratres sorte nascendi, et magnifica prestitisti passione germanos; ut simul esset et ueneranda gloria genitricis, et florentissima proles Ecclesie. Et ideo.



IN INuENTIONE S. STEPHANI ET SOCIORUM.

 Aeterne Deus. Donari nobis suppliciter exorantes, ut sicut SS. tui Stephanus, Nicodemus, Gamahel et Abibon, mundum in tua uirtute uicerunt, ita nos a mundanis erroribus postulent expediri;  ut qui eorum sacratissimam inuentionem et merita ueneramur, beatitudinis mereamur esse consortes.



IN NATALI S. SIXTI MART.

Aeterne Deus. Et precipue in die festiuitatis hodierne, qua beatus Sixtus pariter sacerdos et martyr deuotum tibi sanguinem exsultanter effudit. Qui ad eamdem gloriam promerandam doctrine sue filios incitauit; et quos erudiebat hortatu, preueniebat exemplo. Per Christ.



IN uIGILIA S. LAURENTII.

 Aeterne Deus. Et deuotis mentibus natale martyris tui Laurentii preuenire, qui leuita simul martyrque uenerandus, et proprio claruit gloriosus officio, et memorande passionis martyrio effulsit.  Per Christ.



IN DIE EIUSDEM.

 Aeterne Deus. Et precipue in die solemnitatis hodierne, qua beatus Laurentius, hostia sancta et uiua, tibi placens est oblatus. Qui igne accensus tui amoris constanter ignem sustinuit passionis. Et per immanitatem tormentorum, ad societatem ciuium supernorum peruenit. Per Christ.



IN NATALI S. TIBURTII.

 Aeterne Deus. Quia dum beati Tiburtii martyris merita gloriosa ueneramur, auxilium nobis tue propitiationis adfore deprecamur: quoniam credimus nos per eorum intercessionem, qui tibi placuere,  peccatorum nostrorum ueniam impetrare Per Christ.



IN NATALI S. HIPPOLYTI.

Aeterne Deus. Et tuam clementiam uotis supplicibus implorare, ut B. Hippolyti sociorumque eius intercessio, peccatorum nostrorum obtineat ueniam, qui per tormenta passionis, eternam peruenit ad gloriam. Per Christ.



IN NATALI S. EUSEBII.

Aeterne Deus. Et clementiam tuam pronis mentibus implorare, ut per beati Eusebii confessoris intercessionem, salutiferam in nostris mentibus firmes deuotionem, concedasque ut sicut te solum credimus auctorem, et ueneramur saluatorem, sic in perpetuum eius interuentu habeamus adiutorem. Per  Christ.



IN uIGILIA ASSUMPTIONIS B. MARIAE uIRGINIS.

Aeterne Deus. Et in die festiuitatis hodierne, qua beate Marie solemnem Assumptionis recolentes diem, debita preuenimus seruitute. Cuius ueneranda festiuitas nobis tanto amplius eius intercessione erit profutura, quanto humilius nostra fuerit deuotione celebrata. Per Christ.



IN DIE ASSUMPTIONIS B. MARIAE.

Aeterne Deus. Et te in ueneratione sacrarum uirginum exsultantibus animis, etc., ut supra inter Ambros.



IN OCTAuA S. LAURENTII.

Aeterne Deus. Beati Laurentii natalitia repetentes,  cui fidem confessionemque ignis passionis ingestus non abstulit, sed eum ut magis luceret, accendit. Quoniam sicut aurum flammis non uritur, sed probatur: sic beatus martyr non consumitur tormentorum incendiis, sed aptatur celestibus ornamentis. Per Christ.



IN NATALI S. MAGNI MARTYRIS

Aeterne Deus. Qui humanum genus de profundo mortis eripiens, captiuitatem nostram, Iesu Christi Filii tui Domini nostri passione soluisti. Per quem ita uirtus antiqui hostis elisa est, ut eius quem superauerat, etiam beatum martyrem tuum magnum faceret esse uictorem. Cuius triumphum in die quo sanguinem suum fudit, colentes, in tua gloria exsultamus. Per quem.



IN NATALI S. TIMOTHEI MARTYRIS.


 Aeterne Deus. Tibi enim festa solemnitas agitur, tibi dies sacrata celebratur; quam beati Timothei martyris tui sanguis in ueritatis tue testificatione profusus, magnifico nominis tui honori signauit



IN NATALI S. BARTHOLOMAEI.

 Aeterne Deus. Qui Ecclesiam tuam sempiterna pietate non deseris, sed per apostolos tuos iugiter erudis, et sine fine custodis. Per Christum.



IN NATALI S. AUGUSTINI EPISCOPI.

Aeterne Deus. Qui beatum Augustinum confessorem tuum et scientie documentis replesti, et  uirtutum ornamentis ditasti. Quem ita multimodo genere pietatis imbuisti, ut ipse tibi et arca et sacrificium, et sacerdos esset et templum. Per Christum.



EODEM DIE S. HERMETIS

Aeterne Deus. Quoniam fiducialiter laudis tibi immolamus hostias, quas S. Hermetis martyris tui precibus tibi esse petimus acceptas. Per Christum.



IN DECOLLATIONE S. IOANNIS BAPTISTAE.

Aeterne Deus. Qui precursorem Filii tui tanto munere ditasti, ut pro ueritatis preconio capite plecteretur. Et qui Christum aqua baptizauerat, ab ipso in Spiritu baptizatus, pro eodem sanguine tingeretur. Preco quippe ueritatis, que est Christus, Herodem a fraternis thalamis prohibendo carceris  obscuritate detruditur, ubi solius diuinitatis tue lumine frueretur. Deinde capitalem sententiam subiit, et ad inferna Dominum precursurus descendit. Et quem in mundo digito demonstrauit, ad inferos pretiosa morte precessit. Et ideo.



IN NATALI S. PRISCI MARTYRIS

 Aeterne Deus. Teque in sanctorum tuorum confessionibus laudare, in cuius facti sunt uirtute uictores. Quando enim humana fragilitas uel passionem equanimiter ferre sufficeret, uel hostis erei nequitias uincere, nisi tue firmitatis subsidium ministrares, et seua furentis inimici arma contereres. Per Christum.



IN NATALI SS. CORNELII ET CYPRIANI.

Aeterne Deus. Tuamque in sanctorum tuorum Cornelii  simul et Cypriani [a 1Kb] predicare uirtutem, quos diuersis terrarum partibus greges sacro diuino pane pascentes, una fide, eadem die, pari nominis tui confessione coronasti. Per Christum.



IN NATALI SANCTAE EUPHEMIAE uIRGINIS.

 Aeterne Deus. Et in hac solemnitate tibi laudis hostias immolare, qua beate Euphemie martyris tue passionem uenerando recolimus, et tui nominis gloriam debitis preconiis magnificamus. Per Christ



IN NATALI S. MATTHAEI APOSTOLI ET EuANGELISTAE.

 Aeterne Deus. Qui Ecclesiam tuam in tuis  fidelibus ubique pollentem, apostolis facis constare doctrinis, presta, quesumus, ut per quos initium diuine cognitionis accepit, per eos usque ad finem seculi capiat regni celestis augmentum. Per Christ.



[IN NATALI S. MAURITII SOCIORUMQUE EIUS.

Aequum et salutare. Nos tibi semper et ubique gratias agere, et laudes decantare, Domine sancte, Pater omnipotens, eterne Deus: Per Christ. Dom. nost. Quoniam cognoscimus quantum apud te sit preclara uita sanctorum, quorum nos etiam mors pretiosa letificat et tuetur. Quapropter martyrum tuorum, Mauritii, Exuperii, Candidi, uictoris, Innocentii et uitalis, ac sociorum eorumdem gloriosa recensentes natalitia, laudes tibi referimus, supplici  confessione dicentes: Sanctus, etc.]



IN NATLI SS. COSMAE ET DAMIANI.

Aeterne Deus. Et clementiam tuam suppliciter obsecrare, ut cum exsultantibus sanctis celestis regni cubilibus gaudia nostra subiungas. Et quos uirtutis imitatione non possumus sequi, debite uenerationis contingamus effectum. Per Christ.



[IN DEDICAT. S. MICHAELIS ARCHANGELI.

Aeterne Deus. Sancti Michelis archangeli merita predicantes. Quamuis enim nobis sit omnis angelica ueneranda sublimitas, que in maiestatis tue consistit conspectu, illa tamen est propensius honoranda, que in eius ordinis dignitate celestis militie meruit principatum. Per Christ.]



IN NATALI S. HIERONYMI.

 Aeterne Deus. Et in hac die potissimum, quam festiuitate beati Hieronymi decorasti, tui muneris beneficia personare. Quem ita uoluisti fluentis satiare totius scientie, ut suorum splendore dictorum, multarum suscitator fieret animarum. Unde tuam, piissime Deus, supplices quesumus pietatem, ut eius nos et doctrinis repleas, meritis munias, et exemplis exornes: quatenus omni cecitate ignorantie depulsa, et hic eius precibus fulti, tua mereamur implere precepta, et gaudia postmodum capere sempiterna. Per Christum.



[IN NATALI SS. DIONYSII, RUSTICI ET ELEUTHERII.

Aeterne Deus. Qui sanctorum martyrum tuorum pia certamina ad copiosam perducis uictoriam, atque  perpetuum eis largiris triumphum, ut Ecclesie tue semper sint in exemplum: Presta nobis, quesumus, ut per eorum intercessionem quorum festa celebramus, pietatis tue munera capiamus. Per Christum.]



IN NATALI S. LUCAE.

 Aeterne Deus. Et te in sanctorum tuorum meritis, etc., ut supra inter Ambros.



IN uIGILIA APOSTOLORUM SIMONIS ET IUDAE.

Aeterne Deus. Quia tu es mirabilis in omnibus sanctis tuis, quos et nominis tui confessione preclaros, et suscepta pro te passione fecisti gloriosos.  Unde sicut illi ieiunando operandoque certauerunt, ut hanc possent obtinere uictoriam: ita nos eorum exemplis informemur, ut ad celebranda presentia festa idonei inueniamur, et ad eterna percipienda, eorum interuentu, digni iudicemur. Per Christum.



IN DIE SS. APOSTOLORUM SIMONIS ET IUDAE.

 Aeterne Deus. Te in tuorum apostolorum glorificantes honore, etc., ut supra inter Ambros.



[ [a 1Kb] IN uIGILIA OMNIUM SANCTORUM.

Aeterne Deus. Reuerentie tue dicato ieiunio gratulantes: quia ueneranda omnium sanctorum solemnia desideratis preuenimus officiis, ut ad eadem celebranda solemniter preparemur. Per Christum.



IN DIE OMNIUM SANCTORUM.

 Aeterne Deus. Clementiam tuam suppliciter obsecrantes, ut cum exsultantibus sanctis tuis in celestis regni cubilibus gaudia nostra coniungas: et quos uirtutis imitatione non possumus sequi, debite uenerationis contingamus effectu. Per Christum.]



IN NATALI QUATUOR CORONATORUM.

 Aeterne Deus. Celebrantes sanctorum natalia Coronatorum, quia dum tui nominis per eos gloriam frequentamus, in nostre fidei augmento succrescimus. Per Christum.



IN NATALI S. MARTINI.

Aeterne Deus. Cuius munere B. Martinus confessor pariter et sacerdos, et bonorum operum incrementis excreuit, et uariis uirtutum donis exuberauit,  et coruscauit miraculis. Qui quod uerbis edocuit, operum exhibitione compleuit, et documento simul et exemplo subditis ad celestia regna ducatum prebuit. Unde tuam clementiam petimus, ut eius qui tibi placuit, exemplis ad bene agendum informemur, meritis muniamur, intercessionibus adiuuemur, qualiter ad celeste regnum, illo interueniente, te opitulante, peruenire mereamur. Per Christum.



IN NATALI SANCTAE CAECILIAE.

Aeterne Deus. Qui in infirmitate uirtutem perficis, et humani generis inimicum non solum per uiros sed etiam per feminas uincis. Cuius munere beata Cecilia et in uirginitatis proposito, et in confessione fidei roboratur, ut nec etatis lubrico ab intentione mutetur, nec, blandimentis carnalibus demulceatur, nec  sexus fragilitate deterreatur, nec tormentorum uincatur immanitate, sed seruando corporis ac mentis integritatem cum uirginitatis et martyrii palma, eternam meruit adipisci beatitudinem. Per Christum.



IN NATALI S. CLEMENTIS.

Aeterne Deus. Et in hac gloriosius die quam B. Clementis passio consecrauit, et nobis uenerabilem exhibuit: qui apostolica predicatione imbutus, doctrinis celestibus educatus, successionis dignitate conspicuus, et martyr insignis, et sacerdos refulsit egregius.



IN NATALI S. CHRYSOGONI MARTYRIS.


 Aeterne Deus. Qui nos assiduis martyrum passionibus consolaris, et eorum sanguinem triumphalem, quem pro confessione nominis tui infidelibus prebuere fundendum, ad tuorum facis auxilium transire fidelium.



IN NATALI SANCTAE CATHARINAE.

 [b 1Kb] Per Christum Dominum nostrum. Per quem triumphatrix nobilissima et egregia martyr uirgo Catharina, prophetarum et apostolorum atque philosophorum doctrinis imbuta, omnibusque linguis carismate sancti Spiritus erudita, imperatorem cum rhetoribus, mundum cum uitiis omnibus mirabili sapientia superauit; imperatricem Augustam cum prefatis rhetoribus, Porphyrium cum sociis  omnibus, suis exemplis et doctrinis magnificis conuertit ad Christum, omnesque, accepta fide cum signo, Christi martyrio coronatos premisit ad regna polorum. Hec fuit illa sapientia illustrata, que uicit malitiam; attingit a fine usque ad finem fortiter, et disponit omnia suauiter. Hec est illa gloriosissima, que cum centenis fructibus seipsam libando, magnoque purpurata martyrio representauit Iesu Christo. Ideoque famine Christi et angelorum uisitatione confirmata, clauos, et rotas acutissimas, tyranni gladium atque minas mirabili constantia superauit. Hec etiam decollata pro Christi nomine lac fudit pro sanguine, ut sua doctrina et passio nobis eam pura mente uenerantibus, esset potus spiritualis, ac cibus, atque peccatorum remissio.



IN uIGILIA S. ANDREAE.


Aeterne Deus. Et maiestatem tuam suppliciter exorare, ut qui B. Andree apostoli festum solemnibus ieiuniis et deuotis preuenimus officiis, illius apud maiestatem tuam et adiuuemur meritis, et instruamur exemplis. Per Christum.


In die eiusdem.

 Aeterne Deus. Quoniam adest nobis dies magnifici uotiua, etc., ut supra inter Ambr.



IN NATALI SANCTAE LUCIAE.

 Aeterne Deus. Per Christum Dominum nostrum. Quem beata uirgo pariterque martyr Lucia, et diligendo timuit, et timendo dilexit; illique coniuncta est moriendo, cui se consecrauerat caste uiuendo.  Et pro eo temporalem studuit sustinere penam ut ab eo perciperet gloriam sempiternam: que dum duplicem uult sumere palmam in sacri certaminis agone, et de corporibus integritate, et de fidei puritate, gloriosius duxit, longa antiqui hostis sustinere tentamenta, quam uitam presentem cito per tormenta amittere. Quoniam cum in martyrio ea proponantur que terreant, in carnis uero delectamentis ea que mulceant. Molestius sustinetur hostis occultus, quam superatur infestus. Cum ergo in utroque tui sit muneris quod uicit, quia nichil ualet humana fragilitas, nisi tua hanc adiuuet pietas: pro  nobis, quesumus, tuam pietatem exoret, que a te accepit ut uinceret. Et que Unigeniti tui intrare meruit thalamum, intercessione sua inter mundi huius aduersa nobis prestet auxilium. Per quem.



IN NATALI S. THOMAE APOSTOLI.

 Aeterne Deus. Qui Ecclesiam tuam in apostolicis tribuisti consistere fundamentis, de quorum collegio B. Thome solemnia celebrantes, tua, Domine, preconia non tacemus. Et ideo.



IN uIGILIA UNIUS MARTYRIS

Aeterne Deus. Et gloriosi martyris N. pia certamina uenerando preuenire. Cuius honorabilis annua recursione solemnitas et perpetua semper est, et noua. Quia et in conspectu tue maiestatis permanet mors tuorum pretiosa iustorum, et restaurantur incrementa  letitie, cum felicitatis eterne recoluntur exordia. Per Christum.



PRAEFATIONES COMMUNES.



IN NATALI UNIUS MARTYRIS.

Aeterne Deus. Et in presenti festiuitate sancti martyris tui N. tibi confitendo laudis hostias immolare, tuamque immensam pietatem implorare: ut sicut illi dedisti celestis palmam triumphi sic, eo suffragante, nobis emundationem, et ueniam concedas peccati, ut in te exsultemus in misericordia, in quo illa letatur in gloria. Per.


Alia ad idem.

 Aeterne Deus. Et te in omnium martyrum tuorum triumphis laudare, quoniam tuis donis atque  muneribus B. martyris tui. N. passionem hodierna solemnitate ueneramur, qui pro confessione Iesu Christi Filii tui Domini nostri diuersa supplicia sustinuit, et ea deuincens coronam perpetuitatis promeruit. Per quem.



IN NATALI PLURIMORUM MARTYRUM.

Aeterne Deus. Qui sanctorum martyrum tuorum pia certamina ad copiosam perducis uictoriam, atque perpetuum eis largiris triumphum, ut Ecclesie tue semper sint in exemplum, presta nobis, quesumus, ut per eorum intercessionem quorum festa celebramus, pietatis tue munera capiamus. Per Christum.



IN uIGILIA UNIUS CONFESSORIS.

 Aeterne Deus. Et maiestatem tuam suppliciter  exorare, ut qui B. N. confessoris tui atque pontificis natalitia festa deuotis preuenimus officiis. illius et apud maiestatem tuam et adiuuemur meritis, et instruamur exemplis.



IN NATALI UNIUS CONFESSORIS.

Aeterne Deus. Et in hac precipue die, quam transitu sacro B. N. confessoris tui atque pontificis consecrasti. Quesumus ergo clementiam tuam, ut des nobis illam sequi doctrinam, quam ille et uerbo docuit, et opere compleuit, quatenus nos adiuuari apud misericordiam tuam et exemplis eius sentiamus et meritis. Per Christum.


Alia.

Aeterne Deus. Et te sanctorum tuorum uirtute  laudare, quibus pro meritis suis beatitudinis premia contulisti: quoniam semper in manu tua sunt, et non tanget illos tormentum mortis, quos te custodiente, beatitudinis sinus intercludit: ubi perpetua semper exsultatione letantur: ubi etiam beatus summus confessor tuus N. sociatus exsultat. Petimus ergo ut memor sit miseriarum nostrarum, et de tua misericordia nobis impetret beatitudinis sue consortium. Per Christum.



IN NATALI PLURIMORUM CONFESSORUM.

 Aeterne Deus. Et maiestatem tuam supplici deuotione exorare, ut beatorum confessorum tuorum N. quorum hodie festa celebramus, obtentu, mereamur tuum obtinere auxilium. Per Christum.



IN NATALI UNIUS uIRGINIS MARTYRIS.

 Aeterne Deus. Per Christum Dominum nostrum. Quem beata uirgo pariter et martyr N. diligendo timuit, et timendo dilexit: illique coniuncta est moriendo, cui se consecrauerat caste uiuendo: et pro eo studuit temporalem sustinere penam, ut ab eo perciperet gloriam sempiternam. Per quem


Alia.

Aeterne Deus. Et te beate N. natalitia recensendo laudare, predicare, et benedicere: quam tanto munere sublimasti, ut ei conferres et uirginitatis coronam et palmam martyrii, sicque uirtute fidei et decore pudicitie polleret, ut celestia regna uirgo pariter et martyr intraret. Per Christ.



IN NATALI UNIUS uIRGINIS NON MARTYRIS.

 Aeterne Deus. Per Christum Dominum nostrum.  Pro cuius caritatis ardore ista uirgo et omnes sancte uirgines, a beata Maria exemplum uirginitatis accipientes, presentis seculi uoluptates ac diuitias contempserunt. Quoniam tuo dono actum est ut postquam uirgo de uirgine prodiit, sexus fragilis esset fortis; et quo fuit peccandi facultas esset uincendi felicitas. Antiquisque hostis qui per antiquam uirginem genus humanum se uicisse gloriabatur per sanctas nunc uirgines sequaces potius Marie quam Eue, uincatur. Et in eo maior ei confusio crescat, quam de eo etiam sexus fragilis iam triumphat. Quapropter immensam pietatem tuam humiliter exposcimus ut per eius intercessionem, cuius festa colimus  nos mereamur et inuisibilem hostem superare, et Unigenito tuo Domino Iesu Christo adherere. Per quem.



IN NATALI UNIUS uIRGINIS NON MARTYRIS.

 Aeterne Deus. Et in hac solemnitate tibi laudis hostias immolare, qua beate uirginis N. festa uenerando colimus, et tui nominis gloriam debitis preconiis magnificamus. Per Christ.



[IN NATALI PLURIMORUM MARTYRUM.

Aeterne Deus. Et uenientem natalem beatorum martyrum tuorum N. debita seruitute preuenire, suppliciter obsecrantes, ut ipsos nos apud tuam clementiam sentiamus habere patronos, quos, tua gloria  largiente, meruimus eterne salutis suscipere ministros. Per Christ.]



IN DEDICATIONE ECCLESIAE.

Aeterne Deus. Et pro annua dedicatione tabernaculi huius honorem tibi gratiasque referre, cuius uirtus magna, pietas copiosa. Respice, quesumus, de celo, et uide, et uisita domum istam, ut si quis in ea nomini tuo supplicauerit, libenter exaudias, et satisfacientibus clementer ignoscas. Per Christum Dominum nostrum. Hic tibi sacerdotes tui sacrificium laudis offerant, hic fidelis populus uota persoluant, hic peccatorum onera deponantur; hic fides sancta stabiliatur, hic ipse inter bonum malumque discernas, cum causam interpellator indicauerit, quam non ignoras; hic pietas absoluta redeat, hinc iniquitas  emendata discedat. Inueniat apud te, Domine, locum uenie, quicunque hunc satisfaciens confugerit, et conscio dolore uictus, altaria tua riuis suarum lauecit lacrymarum. Hic si quando populus tuus tristis mestusque conuenerit, acquiesce rogari, et rogatus indulge. Per quem.



IN CONSECRATIONE ALTARIS.

Aeterne Deus. Per Christum Dominum nostrum. Per quem te suppliciter deprecamur ut altare hoc sanctis usibus preparatum, celesti sanctificatione sanctifices: ut sicut Melchisedech sacerdotis precipui oblationem dignatione mirabili suscepisti, ita imposita nouo huic altari munero semper accepta ferre digneris, ut populus qui in hanc Ecclesie domum sanctam conuenit, per hec libamina celesti sanctificatione saluatus,  animarum quoque suarum salutem perpetuam consequatur. Cum angelis et archangelis.



PRAEFATIONES uARIAE.



[IN uENERATIONE SANCTAE TRINITATIS ATQUE INDIuIDUAE UNITATIS.

Aeterne Deus. Cuius est una diuinitas, eterna potestas, natura inseparabilis, maiestas indiuidua. Quem unum substantialiter confitemur, trinum personaliter nuncupamus, Patrem, et Filium, et Spiritum sanctum. Qui in uno trinus appares, et in tribus unus agnosceris. Unde pro tante reuelationis mysterio in preconium nominis tui tibi cum sanctis angelis pia deuotione concinimus, supplici confessione dicentes: sanctus, etc.]



[DE SANCTA SAPIENTIA.


Aeterne Deus. Qui tui nominis agnitionem, et tue potentie gloriam nobis in ceterna tibi sapientia reuelare uoluisti: ut tuam confitentes maiestatem, et tuis inherentes mandatis, tecum uitam habeamus eternam. Per Christ.]



[AD POSTULANDAM SPIRITUS SANCTI GRATIAM.

Aeterne Deus. Qui inspicis cogitationum secreta, et omnis nostre mentis intentio, prouidentie tue patescit intuitu, respice propitius arcana cordis nostri cubilia, et sancti Spiritus rore nostras purifica cogitationes, ut tue maiestati digna cogitemus et agamus. Per Christ.]



DE SANCTA CRUCE.


 Aeterne Deus. Qui salutem numani generis in ligno crucis constituisti, ut unde mors oriebatur inde uita resurgeret. Et qui in ligno uincebat, in ligno quoque uinceretur. Per Christ.



IN uENERATIONE SANCTAE MARIAE.

 Aeterne Deus. Et te in ueneratione sanctarum uirginum exsultantibus animis laudare, benedicere et predicare. Inter quas intemerata Dei genitrix uirgo Maria, cuius deuote commemorationem agimus, gloria effulsit. Que et unigenitum sancti Spiritus obumbratione concepit, et, uirginitatis gloria permanente, huic mundo lumen eternum effudit, Iesum Christum Dominum nostrum.



[AD POSTULANDA ANGELICA SUFFRAGIA.

 Aeterne Deus. Sancti Michelis archangeli merita predicantes. Quamuis enim illius sublimis angelice substantie sit habitatio semper in celis, tuorum tamen fidelium presumit affectus, pro tue reuerentia potestatis, per hec pie deuotionis officia, quoddam retinere pignus in terris, astantium in conspectu tuo iugiter ministrorum. Per Christ.]



[IN uENERATIONE S. PETRI.

Aeterne Deus. Maiestatem tuam suppliciter exorantes, ut sancti Petri apostoli tui nobis intercessione donare digneris, ut te toto corde diligamus, et celestis beatitudinis participes cum sanctis tuis esse mereamur. Per Christ.



IN NATALI S. STEPHANI PROTOMARTYRIS.

 Aeterne Deus. Qui beato Stephano in passione constantiam dedisti, et ante omnes post passionem Filii tui triumphi gratiam contulisti. Concede, nos eiusdem protomartyris tui quotidiana intercessione a peccatorum nostrorum nexibus absolui, et eterne beatitudinis gloriam consequi. Per Christ. Dom.]



[IN COMMEMORATIONE S. NICOLAI.

Aequum et salutare. Nos te laudare mirabile Deum in sanctis tuis in quibus glorificatus es uehementer. Inter quos preclare attestationis Nicolaum, et uirtutum preconiis celebrandum, Ecclesie tue confessionis merito uoluisti preesse pastorem. Quam et preteritis uirtutum eius exemplis imbuere, et presentibus non desinis miraculis erudire. Et ideo.]



IN uENERATIONE OMNIUM SANCTORUM.


Aeterne Deus. Et gloriam tuam profusis precibus suppliciter obsecrare, ut cum exsultantibus sanctis tuis in celesti regni cubilibus gaudia nostra coniungas, et quos uirtutis imitatione non possumus sequi, debite uenerationis contingamus effectu. Per Christum.



IN ORDINATIONE PRESBYTERORUM.

Aequum et salutare. Qui dissimulatis peccatis humane fragilitatis nobis indignis sacerdotalem confers dignitatem, da nobis, quesumus, ut ad sacrosancta mysteria immolanda cum beneplacitis mentibus facias introire: quia tu solus sine operibus aptis iustificas peccatores; tu gratiam prestas benignus ingratis.  Tu ea que retro sunt, obliuisci concedis, et ad priora promissa mysteria clementissima gubernatione perducis. Et ideo.


Infra actionem.

Hanc igitur oblationem spei nostre, quam tibi offerimus in die hodierne solemnitatis, quo nobis indignis sacerdotalem infulam tribuisti, quesumus, Domine, ut placatus accipias, et in tua pietate conserua quod es operatus in nobis.



IN MISSA SACERDOTIS PROPRIA.

Aeterne Deus. Qui dissimulatis humane fragilitatis peccatis, sacerdotii dignitatem concedis indignis, et non solum peccata dimittis, uerum etiam ipsos peccatores iustificare dignaris. Cuius est muneris,  ut non existentia sumant exordia, exorta nutrimentum, nutrita fructum, fructuosa perseuerandi auxilium. Qui me non existentem creasti; creatum fidei firmitate ditasti; fidelem, quamuis peccatis squalentem, sacerdotii dignitate donasti. Tuam igitur omnipotentiam supplex exposco ut me a preteritis peccatis emacules, in mundi huius cursu in operibus corrobores, et in perseuerantie soliditate confirmes. Sicque me tuis altaribus facias deseruire, ut ad eorum qui tibi placuerunt, sacerdotum consortium ualeam peruenire. Et per eum tibi sit acceptabile uotum meum, qui se tibi obtulit in sacrificium, qui est omnium opifex, et solus sine macula pontifex, iehsu Christus Dominus noster. Per quem.


Alia.

 Aeterne Deus. Per Christum Dominum nostrum. Qui pro amore hominum factus in similitudinem carnis peccati, formam serui Dominus assumpsit, et in specie uulnerati medicus ambulauit. Hic nobis Dominus et magister salutis, aduocatus et iudex, sacrificium et sacerdos. Per hunc te, Domine sancte, Pater omnipotens, suppliciter exoro, ut dum reatum conscientie mee recognosco, quo in preceptis tuis preuaricator exstiti, et per delictorum facinus corrui in ruinam. Tu, Domine, erige quem lapsus peccati prostrauit; illustra cor quod tetre peccatorum caligines obscurauerunt; solue compeditum quem uincula peccatorum constringunt; presta per eumdem sanctum et gloriosum et adorandum Dominum nostrum Iesum Christum Filium tuum, quem laudant  angeli, throni et dominationes. Cum quibus, etc.


Infra actionem.

Hanc igitur oblationem, quam tibi, Domine, offero, pro peccatis meis nimiis atque offensionibus, maiestatem tuam totis uiribus, Deus piissime, humili prece deposco dignanter suscipias, exorans ut remittas crimina que carnis fragilitate atque tentatione iniquorum spirituum nequiter admisi, etiam ultra ad eas non sinas reuerti, sed confirma me in iustificationibus tuis, et perseuerantiam mihi tribue in illis, et fac me dignum ante conspectum tuum astare, sacrificiumque tibi Domino casto corpore et mundo corde digne offerrre. Per Christum.



[PRO CONGREGATIONE RELIGIOSORUM MONACHORUM.


Aeterne Deus. Quoniam clementiam tuam precari sine cessatione debemus, ut gregem tuum, pastor bone, non deseras, sed per B. confessoris tui Benedicti preces continua protectione custodias, ut uiam tibi placitam obedientia, qua idem Pater illesus antecedebat, nos preclaris eius meritis adiuti, sine errore subsequamur. Per Christum.]



IN MISSA PRO AMICO.

Aeterne Deus. Implorantes tue maiestatis misericordiam, ut famulo tuo N., ueniam suorum largiri digneris peccatorum; ut ab omnibus inimici uinculis liberatus, tuis toto corde mandatis inhereat; ut te solum semper tota uirtute diligat, et ad tue quandoque beatitudinis uisionem peruenire mereatur. Per  Christum.


Infra actionem.

Hanc igitur oblationem, quam tibi offerimus pro famulo tuo N., ut omnem peccatorum suorum ueniam consequi mereatur, quesumus, Domine, placatus accipias, et miseratione tue largitatis concedas, ut fiat ei ad ueniam delictorum, et actuum emendationem; ut et hic ualeat bene uiuere, et ad eternam beatitudinem feliciter peruenire.



PRO FAMILIARIBUS.

Aeterne Deus. Clementiam tuam pronis mentibus obsecrantes, ut famulos tuos et famulas, quos sancte dilectionis familiaritate nobis coniunxisti, tibi facias toto corde subiectos; ut tue caritatis spiritu repleti, a terrenis mundentur cupiditatibus, et celesti  beatitudine, te donante, digni efficiantur. Per Christum.


Infra actionem.

Hanc igitur oblationem famulorum famularumque tuarum, quam tibi offerimus, ob deuotionem mentis eorum, pius ac propitius clementi uultu accipias; tibi supplicantes libens protege, dignanter exaudi, et eterna eos protectione conserua, ut semper in tua religione letantes, instanter in sancte Trinitatis confessione et fide catholica perseuerent.


Alia.

Aeterne Deus. Cuius omnipotentia deprecanda est, misericordia exoranda, pietas amplectenda. Cuius maiestatem humili prece deposcimus, ut famulis et  famulabus remissionem peccatorum tribuas, eorumque uias in tua uoluntate dirigas, eosque a cunctis malis eripias, quatenus ab omnibus aduersitatibus eruti, tuis donis confortati, et ad bonorum desideriorum uota perueniant, et que iuste postulant te largiente percipiant. Per Christum.



PRO QUACUNQUE TRIBULATIONE.

Aeterne Deus. Qui fragilitatem nostram non solum misericorditer donis temporalibus consolaris, ut nos ad eterna prouehas, sed etiam ipsis aduersitatibus seculi benignus erudis, ut ad celestia regna perducas. Per Christum.



PRO AMICO TRIBULATO.

Aeterne Deus. Qui es iustorum gloria et misericordia  peccatorum, pietatem tuam humili prece deposcimus ut, intercedente beata Dei genitrice Maria, omnibusque sanctis tuis, famulum tuum benignus respicias, et pietatis tue custodiam ei impendas, atque ab omni tribulatione et angustia eripias, quatenus ex toto corde et ex tota mente tibi deseruiat, et sub tua semper protectione consistat, ut quando ei extrema dies uenerit, societatem sanctorum percipiat, et possideat cum eis sine fine inenarrabilem gloriam. Per Christum.


Infra actionem.

Hanc igitur oblationem quam tibi offerimus, Domine, pro liberatione et consolatione famuli tui N. sereno uultu accepta, ut non eum fraus humana deiiciat; non tua diuinitas ex iudicio puniat; non castigatum  iustitia usquequaque demergat; non iniquitas propria, non aduersitas aggrauet aliena. Si quid tibi deliquit, ignosce; si quid offendit * hominibus, tu dimitte; submoue ab eo cruciatus mentis simul et corporis, ut te compunctus requirat, a te tactus diligenter exquirat.



PRO INFIRMIS.

Aeterne Deus. Qui famulos tuos ideo corporaliter uerberas ut mente proficiant, et patienter ostendis, quod sit pietatis tue preclara saluatio, dum prestas ut operetur nobis etiam ipsa infirmitas medicinam. Clementiam igitur tuam pronis mentibus obsecramus, ut famulo tuo N. salutem mentis et corporis, et continue prosperitatis augmenta largiri digneris. Per Christum.



PRO DEFUNCTO.


Aeterne Deus. Per Christum Dominum nostrum, per quem salus mundi. Per quem uita omnium, per quem resurr., etc., ut inter Ambr.


Infra actionem.

Hanc igitur oblationem, Domine, quam tibi offerimus pro anima famuli tui N. cuius depositionis diem celebramus, quo deposito corpore animam tibi Creatori reddidit, quam dedisti, quesumus, ut placatus intendas, pro quo petimus diuinam clementiam tuam, ut mortis uinculis absolutus, transitum mereatur ad uitam. Per Christum.



PRO ABBATE DEFUNCTO.

Aeterne Deus. Quoniam quamuis humano generi  mortis illata conditio pectora nostra contristet, tamen clementie tue dono, spe future immortalitatis erigimur, ac memores salutis eterne, non timemus lucis huius sustinere iacturam. Quoniam beneficio gratie tue fidelibus uita non tollitur, sed mutatur, atque anime corporeo ergastulo liberate horrent mortalia, dum immortalia consequuntur. Unde quesumus ut famulus tuus N. in tabernaculis beatorum constitutus, euasisse carnales se glorietur angustias, diemque iudicii cum fiducia uoto glorificationis exspectet. Per Christum.


Infra actionem.

Hanc igitur oblationem, Domine, quam tibi pro depositione famuli et sacerdotis tui N. deferimus,  quesumus, placatus intende: pro quo maiestati tue supplices fundimus preces, ut eum in numero tibi placentum censeri, facias sacerdotum.



IN UNIUS EPISCOPI TRANSITU

Aeterne Deus. Deuotam clementiam tuam obsecrantes, ut animam famuli tui et episcopi tui N. in electorum tibimet pontificum numero iubeas consistere gaudenter; ut qui hic tuo pro eis supplex deseruiebat altari, gloriosa illic cum eis tua mereatur laude communicari. Per Christum


Infra actionem.

Hanc igitur oblationem, quam tibi offerimus pro commemoratione depositionis anime famuli et episcopi tui N., quesumus, Domine, ut placatus accipias, et quem in corpore constitutum sedis apostolice  gubernaculo preesse uoluisti, in electorum tuorum numero constitue.



IN TRANSITU UNIUS MONACHI.

Aeterne Deus. Qui nobis in Christo Filio tuo unigenito Domino nostro, spem beate resurrectionis concessisti, presta, quesumus, ut anima famuli tui N., pro qua hoc sacrificium redemptionis nostre tue offerimus maiestati, ab omni munda sorde peccati, ad beate resurrectionis requiem, te miserante, cum seruis tuis peruenire mereatur. Per eumdem.


Infra actionem.

Hanc igitur oblationem, quam tibi pro anima famuli tui N. monachi offerimus, quem de carnali corruptione liberasti, quesumus, Domine, ut placatus  accipias; et quidquid humane conditionis obreptione contraxit uitii deleas; ut tuis purificata remediis, ad gaudium perueniat sempiternum



PRO PLURIBUS DEFUNCTIS.

Aeterne Deus. Qui nobis in Christo unigenito Filio tuo Domino nostro spem beate resurrectionis concepisti, presta, quesumus, ut anime, pro quibus hoc sacrificium redemptionis nostre tue offerimus maiestati, ad beate resurrectionis requiem, te miserante, cum sanctis tuis peruenire mereantur. Per Christum.


Infra actionem.

Hanc igitur oblationem, Domine, quesumus, placatus intende, quam pro animabus omnium fidelium  defunctorum tue supplices exhibemus pietati, ut per hec sancta mysteria ab omnibus absolute peccatis eterne beatitudinis participes efficiantur.



PRO PLURIBUS.

Aeterne Deus. Per Christum Dominum nostrum, qui seipsum pro nobis obtulit immolandum cuius morte uita nobis collata est sempiterna, qui sanctarum fidelium spes est animarum, meritorumque bonorum idem remunerator qui et dominator. Unde, quesumus, anime famulorum famularumque tuarum, omnium fidelium defunctorum, remunerari gloria mereantur eterna, cum idem ipse Dominus noster iehsu Christus in gloria sua uenerit cum angelis suis. Per quem.


 Infra actionem.

 Hanc igitur oblationem, quam tibi pro commemoratione animarum in pace dormientium suppliciter  immolamus, quesumus, Domine, benignus accipias, et tua pietate concedas ut et nobis proficiat huius pietatis affectus, et illis impetret beatitudinem sempiternam.





GRIMALDI ET TATTONIS AD REGINBERTUM, Magistrum Schole monasterii sancti Galli, EPISTOLA.
(Apud Baluz., Capitul. tom. II, col. 1382

 Prestantissimo et ineffabili dilectione nominando REGINBERTO preceptori GRIMALDUS TATTOQUE supremi auditorum uestrorum discipuli sempiterne felicitatis salutem.

Memoria dilectionis uestre animis nostris sedulo inherens immemores petitionum uestrarum promissionumque nostrarum esse non permittit. Et utinam tam proficienter quam spontanee piam uoluntatem uestram implere ualuissemus. Ecce uobis Regulam beati Benedicti egregii doctoris, quam beneuolus animus uester summo semper optauerat desiderio, direximus, sensibus et syllabis, necnon etiam litteris a supradicto Patre, ni fallimur, ordinatis minime carentem; que de illo transcripta est exemplare quod ex ipso exemplatum est codice, quem beatus Pater sacris manibus suis exarare ob multorum sanitatem  animarum curauit. Illa ergo uerba que supradictus Pater secundum artem, sicut nonnulli autumant, in contextu Regule huius non inseruit, de aliis Regulis a modernis correctis magistris colleximus, et in campo paginule e regione cum duobus punctis inserere curauimus. Alia etiam que a Benedicto dictata sunt, et in neotericis minime inuenta, obelo et punctis duobus consignauimus. Hoc egimus desiderantes uos utrumque et secundum traditionem pii Patris, etiam modernam habere. Eligite uobis quod desiderabili placuerit animo. ualete in Domino.

   Salue flos iuuenum, forma speciosus amena,
Optatam retinendo uiam uitamque salubrem.
Ecce tui humiles famuli tibi munera mittunt,
Que animus dudum uester optauit habere.
Omnipotens genitor, cunctum qui continet orbem,
Te regat et seruet semper ubique sanum.




ANNO DOMINI DCCCLXXII.
MILO MONACHUS SANCTI AMANDI.





NOTITIA HISTORICA.
(Apud Fabricium, Bibliotheca med. et inf. Lat.

 Milo, Monachus S. Amandi, siue Amandopolitanus, ad fluuium Elnonem, in Belgio, in diecesi Tornacensi, ord. Bened., scientia litterarum clarus circa an. 840 et deinceps usque ad 871, quo diem obiit. Scripsit adhuc iuuenis uitam S. Amandi, Traiectensis episcopi, defuncti A. C. 684, uersibus hexametris  ad Haiminum, monachum uedastinum, libris quatuor. Edidit Henschenius in Actis Sanctor., tom. I Feb., pag. 873-888 cum notis; et Mabillonius sec. II Act. Sanctor. Bened. pag. 719 seq. Incipit premissa elegia:

 Festa propinquabant nostri ueneranda Patroni.
Liber I:

Arbiter omnipotens hominum rerumque creator.

Sermonem de translatione corporis S. Amandi, eiusque ordinatione et dedicatione templi in Actis Sanctor., t. I Febr., pag. 889-891, et alterum de eleuatione corporis S. Amandi, p. 891-893, et in Operibus Philippi Haudengi, Paris. et Duaci 1621 fol.

Sermonem de S. Principio, fratre B. Remigii Rhemensis, episcopo an. 506 defuncto Suessionensi, editum a Surio 27 Septembris  .

 Libros II de laude pudicitie et sobrietatis, manuscriptos in bibl. Cantabrigiensi qui initio manci in bibl. Leidensi. Meminit Sigebertus, c. 105. Incip. Glorioso regi Carolo  Milo supplex.

Principibus priscis uatum placuisse Camenas.

Prologum uulgauit Magnus Crusius in Diss. Epistolica, p. 42 seq.

Conflictum ueris et hiemis. Incip

Conueniunt subito cuncti de montibus altis.
Edidit Oudinus tom. II, p. 326-328.

De S. Cruce carmen hexametrum duplex, in modum sphere ingeniosissime compositum, manusc. Elnone ad S. Amandum teste Mireo ad Sigeberti c 105.

 Carmina de laude parcitatis, eidem Caluo regi post Milonis obitum obtulit Hucbaldus, propinquus eius ac discipulus, uersibus quos edidit Edmundus Martene  t. I. Anecdotor., p. 46.

Milo peta tuus, noster didascalus idem,
   Ingenium cuius hoc bene prodit opus.
Carmine qui quondam uitam descripsit Amandi,
   Presulis eximii, detulit atque tibi.
Hunc quoque conscriptum uestro sub honore libellum
   Dum cuperet uotum concelebrare suum,
Occidit, humane persoluens debita uite, etc

De arte metrica librum memorat ualesius Andreas Bibl. Belg. p. 676.

Epistolas ad diuersos Trithemius cap. 283 de S. E., et de illustribus Benedictinis II, 50. Epitaphium Milonis in Actis Sanctor., tom. III Iun. 16, p. 16, ab Hucbaldo, ut suspicor, ei positum:

Milo peta, sophus, cubat hoc sub marmore clausus,
Carmine dulciloquus, qui librum Sobrietatis
Edidit, et sanctum pulchre depinxit Amandum,
Floribus exornans, metro prosaque uenustans,
 Tanti pontificis palmam, caput  atque Coronam.





SANCTI AMANDI uITA METRICA AUCTORE MILONE.




[a 1Kb] EPISTOLA MILONIS AD [b 1Kb] HAIMINUM.


Reuerentissimo Patri HAIMINO MILO, deuotissimus filiorum, indelebilem eterne felicitatis iucunditatem.

Perfruitus quondam uestre mansuetudinis benignissimo affatu, eo scilicet tempore, quo susceptus a uobis, uestra immeritus merui iucundari allocutione, ac melliflua perfoueri dulcedine, gratiarum actionem persoluo. Siquidem erga exiguitatem meam tanta uestre excellentie benignitas uiguit, ut deinceps non cessaret, quod inflammatum erat in corde meo uestri amoris ardere incendium. Et non immerito: quippe melle pleni sincerissime dilectionis cordis ac corporis gesta eructantes, que interiora uestri pectoris habebant cubilia, facile obtinuistis, ne de fibris meis ullo unquam tenore uestra labatur  amabilis mentio; sed eternaliter innouata conseruetur et perduret flore immarcescibili. Qua de re fidens in tam laudabili paternitate uestra, ceu filius indidi manibus uestris ineptas mee imprudentie nenias, preexercitatem  scilicet ingenioli mei in uita beatissimi Amandi; suppliciter obsecrans, ut si in his aliquid fidei Catholice minus consonans, uel incongruum legi metrice inueneritis, ad certe normam regule misericorditer, more paterno reducatis, nec me meo dimittatis errori; contestor et obsecro per sanguinem Christi, qui fusus est pro salute populi Christiani. Quod si, misericordia superne maiestatis  preeunte, equas textus carminis mei obtinuerit partes; tunc una mecum huius doni largitori, sancto scilicet Spiritui, gratiarum laudes debita exsultatione persoluite, cuius munere tantum opus quiui utcunque compingere. Rusticitati autem mee ueniam dare necesse est, quia rusticatio, ut quidam ait, ab Altissimo creata est. Et quamuis difficilioribus uti potuerim aliquibus in locis uerborum ambagibus, ne id facerem sum prohibitus, qui etiam credidi futurum opus istud gratius, si omnium Fratrum pateret auditibus. Faueat ergo excellentia uestra non uitiis meis sed laboribus; ut illud percipiatis in celestibus quod mortalis non uidit oculus. ualere uos optamus ad omnium fidelium profectum eternaliter.





RESCRIPTUM HAIMINI AD EUMDEM.

 Infimus seruus Christi Haiminus Miloni suo salutem.

Carmen quod mihi, Frater amantissime, porrexisti, auida mente perlegi; sed quia non satis est legisse semel, iuuit usque uidere. Unde repetens a principio non sine iudiciali censura, quod ante summotenus tetigi, totum ex integro legens et inculcans, omnes in eo intentionis mee uires impendi. Nam primo putaui me, fateor, in planum posuisse pedem; sed ut comperi meam exiguitatem non modo poculo fontis irrigari, sed fluctibus eloquentie obrutum iri, non sine cautela deinceps totum in flumen Fratribus,  qui mecum sunt, quomodo sit nauigandum ostendi. Et, quia in eo nec scopulum qui fidei obstet, offendi, nec, quod legi metrice refragetur, inueni, hortor Fratres nostros, qui a talibus studiis non abhorrent, munus hoc libenter suscipere, et obsecro ut satius uelint ad simile studium prouocari, quam inuidie facibus concremari. Nouimus siquidem semper ciues ciuibus inuidere, et secundum Saluatoris dictum neminem Prophetam, siue, ut tu solitus es dicere, nullum Petam acceptum esse in patria sua . Sed quia paruulum occidit inuidia, minor esse cognoscitur qui inuidet quam ille cui inuidetur. Pape! miror opiparum ualuisse diuitibus preparare conuiuium, quem putabam uix posse pauperibus exhibere uel gustum. Plane amantissimi Amandi ego  quidem id meritis imputo, de cuius preconiis exsultare ac Christum laudare non cesso. Est igitur eloquium suaue et carmen salibus dulce, leni lapsu et plano sermone decurrit oratio. Quid amplius? Dicant et iudicent sodales ut uelint; ego autem arcanum cordis mei peruulgo; quia preconia tanti Patris, mi dilecte, satis abundeque tuo carmine illustrasti. Noli tamen, obsecro, ab incepto desistere, noli desidie aut inerti otio succumbere; noli gratiam, que tibi adiacet, negligere; sed, dum uacat, semper te bonis studiis exerce: et noli quod gratis accepisti aliis denegare; noli solus bonum commune possidere uelle. Hec sola pecunia est, que nouit expensione augeri; hec sola est, que sparsa crescit, et erogata emolumenta capit; hec est etiam,  que absconsorem suum penis addicit, et bonum dispensatorem eterni muneris gloria insignit.

Macte noua uirtute, uale Milo optime uates, Haiminique tui, dic, miserere Deus.



[a 1Kb] PROeMIUM OPERIS SEQUENTIS.


Festa propinquabant nostri ueneranda Patroni,
   Instabatque dies terrigenis celebris.
[b 1Kb] Ornabat nitidi precelsa habitacula templi
   Peruigili cura sancta caterua gregis.
Candentes tunicas atque ornamenta per aras
   Ponebant texta stamine purpureo.
More parabantur solito pauimenta decenter
   Marmore commixtis ordinibus uariis.
 Pars aliqua aptabat redolentia lumina ceris,
   Formabatque chorus cantica mellifluus.
Pars et oliuiferis appendens uasa coronis,
   Fundebat lucem corde, manu rutilam.
Tunc me sollicitum, ne in tantis munere turmis
   Parerem uacuus, istud opus rapuit,
Laudibus apta piis, florentia gesta uenusti
   Presulis ut metro dulcisono canerem.
Dulce decus, pietatis opus, compingere uersu
   Pontificis uitam suasit amor fidei.
Quorumdam monitis Fratrum compulsus, enorme
   Suscepi pondus uiribus exiguis.
Antiquos, proh! non puduit reticere petas,
   Quis doctrina inerat uana, caduca, leuis.
Fallendi studium quos cunctum lusit in euum,
    Totaque uita fuit dedita criminibus.
Carmine distincto uerborum ferre cothurno,
   Ac nomen laudis querere per facinus.
Dumque per errores uariis anfractibus irent,
   Perfecere aliud nil, nisi mortis opus.
A qua decepti, inferno tumulisque reposti,
   Fletibus assiduis talia facta luunt.
Muta mihi et sicco languebit lingua palato,
   Falsaque qui damno, uera tacere queo.
Nam meliore uia Christi celebrare tropea
   Muneris intuitu spes bene fida monet.
Laus ut summa Deo, ueneratio debita Sancto,
   Exemplum populis sit quoque Christicolis.
Et mihi succrescat cumulato fenore merces,
   Transferat et Iusti huius ad astra prece.
 Intentata tamen prius isto schemate res est,
   Et que non didici, conor amando loqui.
Ergo Dei fidens bonitate et munere sancti
   Flaminis aggredior inscius istud iter.
Quisquis erit, nostrum qui carmen rodere mauult,
   uerme fero iuste roditur inuidie,
Et qui tam iusto cupit aggaudere labori,
   Patre Deo genitus, patris amator hic est.
Ergo euangelicum primo percurrere textum,
   Illius et septem sacra sigilla iuuat.
Tunc melius Sancti potero properare per actus,
   Principium tale si pia membra habeant [c 1Kb] .



LIBER PRIMUS.


Capitula libri I ab auctore prefixa.

1. Humana Christi natiuitas, et quod hunc omnia elementa Dominum fore cognouerint exponitur.---2. Apostolorum electio, passio ac resurrectio et ad celos Christi ascensio, Spiritus quoque sancti emissio breuiter indicatur.---3. Quibus in locis Apostoli euangelium predicauerint.---4. Commemoratis Apostolorum successoribus B. Amandus subnectitur.---5. Editor operis confitens inscientiam, sancti Spiritus postulat gratiam.---6. Patria parentesque Beati commemorantur.---7. Ubi Sanctus cognatos relinquens, Ogiam petiit.---8. Ubi serpentem ualidum prece et crucis uexillo fugauit.---9. Responsio ad patrem.---10. Quod ad sepulcrum S. Martini orans caput sibi totondit.---11. Qualiter  Bituricas adiit, et de abstinentia et conuersatione ipsius.---12. Ubi Romam fidei ardore proficiscitur.---13. Ubi a custode de ecclesia pellitur.---14. Apparente Petro admonetur ad Gallias redire.---15. Reditus Sancti refertur, simulque libellus cum prece finitur.


CAPUT PRIMUM. Introductio petica, a Christo et Apostolis ad S. Amandum. Huius ortus.


1.

Arbiter omnipotens, hominum rerumque Creator,
Errorum tenebris mundo pereunte, misertus,
uirginis intrauit thalamum, intactumque parauit
Hospitium sibimet, clause quo nomine porte
Hezechiel signat quam nullus conditus intrat [a 1Kb] ,
Ni solus, cui clausa patent habitacula, Christus,
Utque magis stupeas quodque est mirabile dictu,
Celestis clausam penetrauit ianua portam;
Unde Maria sui genitrix effecta parentis,
uirginis antique delictum deluit Eue,
Protulit et mundo uerum sine semine fructum.
 Ergo ubi conspicuo processit honore Redemptor
Et mundo effulsit Phebo rutilantior ipso;
Pastores pecorum primi, pressique pauore,
Conspicuos ciues carmen celeste canentes
Audiuere astris arrectis auribus: Auctor
Ad terras rerum quod uenerit et Reparator,
Cuius in exortu celesti gloria regno
In terrisque foret homini pax sancta uolenti.
Astra poli censere suus quod conditor esset,
Ad cuius cunas stellam misere coruscam,
Huncque suum Dominum pelagus cognouerat esse,
Se plantis cuius calcabile prebuit. Almus
Sol quoque condoluit, cum fixum stipite uidit
Flens famulus Dominum furuo uelatus amictu.
Terraque cognouit, quando est concussa tremore
 Horribili fractis Sanctorum rite sepulcris.
Infernusque pauens tremuit, cum claustra reuulsa
uidit, conspicuo contractis lumine ualuis.


2.

Sed quia terrigene Regem super omnia necdum
Hunc fore credebant, simulacra nefanda putantes,
Pro dolor! esse Deos; non amplius ista manere
Passus, et antique nec damna uidere ruine,
Elegit quosdam, quos gratia sola beauit,
Per quos quadrifido mundi sub cardine gentes
Saluaret; quibus ostendit miracula magna,
Defunctis uitam tribuens, dans lumina cecis.
uenerat et quoniam supra de sede Redemptor,
Ut proprio totum saluaret sanguine mundum,
Illusus, cesus, damnatus, dispoliatus,
Iudicio iniusto Iudex iustissimus, index
 Iustitie, extremo crucifixus, et inde sepultus,
Multimodum superas spolium releuauit ad auras.
Inde polum penetrans, iam dictis dona remisit
Discipulis promissa suis, quis Spiritus ignis
Affuit in specie sanctus, dans munia lingue,
Qua possent mundo magnalia uisa referre.


3.

Hi quoque peruigili complentes iussa labore,
 Partitas sibi terrarum partes adierunt,
Lumine conspicuo rutilantes more lucerne
Precelsi Proceres Petrus, Paulusque priores
Ardua Romulee properant ad menia Rome,
Romanosque lauant melius quam gurgite Tibris
Atque ibi constituunt primi fundamen honoris.
Hinc petit Andreas properando uirilis Achaiam
Ac nomen proprium patrando uiriliter implet.
Hinc Iacobi geminis Iudeam legibus ornant.
Prisca docent simili resonare tenore nouellis.
Inde Asia accedit monitis conuersa Ioannis,
Quam paradisiaco sitientem flumine potat
Lampadis et Scythie resplenduit ore Philippus,
Atque ibi compleuit proprio quod [b 9Kb] nomine signat.
Mattheus Aethiopas torrente ardore crematos
 Ut [c 1Kb] Geon eximius sacrato diluit amne,
Et facit in speciem lotos candere niualem.
Indorum tenebras discussit Bartholomeus,
Fecit et egregia splendoris luce coruscos.
Parthos sollicitus cognato more beatis
Explorat Thomas digitis, et uulnera narrat
Que Domini uidit post mortem in corpore uiui.
Simon Persidem dulci comitatus Iuda,
Bellica que fuerat, uerbi mucrone subegit.
Aegyptum terram, melius quam Nilus inundans,
Fruge Euangelii complet quoque Marcus opima,
Semina sancta ferens. Sanctus sermone superno
uiuifico mundat populos baptismate Lucas,
Hos quoque post missi doctores rite sequentes,
Per mundum sparsi sparserunt uerba salutis;
 Actus prosaico quorum sermone notati,
Et nunc usque manent, et in omnia secla manebunt,
Carmine quinetiam quorumdam facta canuntur;
uersibus et breuibus nunquam breuianda ligantur.


4.

De quorum numero Confessor fulsit Amandus,
Ad cuius modo gesta manum calamumque nouellum
Mittimus, et nisu pregrandia tangimus arcto,
Inspirante Deo; quia magna est portio laudis,
Illius calamo uarios replicare labores.
Ac genus et patriam seu fortia scribere gesta
Ad laudem Domini, hec cuius uirtute peregit,
Quidquid enim caninus seruorum in laude bonorum,
Respicit ad Dominum; cuius hoc munere sumunt
Cum bene qui produnt iustum et laudabile sancti
Mente manu lingua, meditando, operando, loquendo,
 Quo sine puluis homo est; quo cum nil carius exstat.


5.

Nam quantus fuerit, cuius describitur actus;
Qualis in hoc uirtus, pietas, deuotio qualis,
Centenis nullus poterit depromere linguis,
Gutture millesono tonitrus si more boarit:
Quin minus hec gracili sermone referre ualebo,
Qui rudis existens, apicum primordia uix nunc
 Addidici, doctrina et uerbi flumine siccus,
Quid faciam? loquar an taceam pia gesta Patroni?
Hec quia non possum compingere carmine digno,
Sed trepidum spes illa iuuat, fiducia firmat,
Quod sanctus mihimet poterit prebere loquendi
uires, qui ualuit mutis conferre loquelam
Sacratis precibus, cum spes hanc firma rogaret,
Cuius et in manibus speciosis [a 1Kb] regius infans
Sermonem didicit, quem nunquam corporis usu
Respondit, modicumque fuit proferre latina
uerba, sed Hebraice deprompsit famine lingue
Amen dulce, uiri complens pia uota peccantis.
Ergo, ut rite queam laudes ac gesta notare
Pontificis magni, diuini postulo supplex
Flaminis auxilium, quod continet omnia, complens
 Astra, polum, pelagus, terras; quo cuncta reguntur;
Cum quo lingua ualet; sine qua facundia muta est.
Si tua sunt que narro, Deus, nunc oro precanti
Elingui mihimet da lingue munus honeste.


6.

Sed prius arce genus rutila celebrabile cretum
[b 1Kb] Pangere gestit amor, cursimque notare beatam
Progeniem Iusti, primoque referre priora,
Quatenus infixam radicem pagina seruans
Arboris eximie, demum precelsa propago
Ramorum et celsum tollatur ad astra cacumen.
Est regio antiquis Aquitania dicta colonis,
Bellipotens, et frugiferax, populosaque tellus,
Fertilior tamen et multum fecundior hinc est,
Quod talem fructum uenerando protulit ortu.
Hec tibi, rite colis quem Gallia, misit Amandum,
 Nobilis huic genitor fuerat, qui iure Screnus
Est dictus, quoniam meruit generare serenum.
Egregia et genitrix est cuius Amantia dicta.
Rem stupidus miror diuino munere gestam,
Quod sibi conueniunt genitor, genitrix, genitusque
Nominibus dignis donorum munera fantes.
Namque Serenus ouans, genitrix et Amantia pollens,
Non mirum est generent si talem iure puellum,
Nomine qui sancti memoretur amoris Amandus.
O felix regio, que talem promeruisti
Cernere, ferre uirum, nutrire! hunc si tenuisses
Non tante quaterent te nunc hinc inde procelle.
Ergo Serene pater tali pro pignore salue;
Inclyta mater aue, que claro germine flores.



CAPUT II. uita S. Amandi monastica in insula Ogia. Serpens fugatus. Promissa patris contempta.


7.

Qui puer a cunis primordia forte minora
Sumere detrectans, signum dedit imperfectum
Se nil uelle sequi; summam subuexit ad arcem
Iustitie gressum, crescens etate Beatus.
Immodico feruens cum Christi arderet amore,
Deseruit patriam, sicut uenerabilis Abram,
 Cognatosque suos linquens peregrina petiuit.
Est locus Oceani distans a littore magni,
Nempe quater denis, ut fertur, millibus eque;
Insula quo prebet uenientibus Ogia portum
Quo ueniens agnus lanis candentibus albus,
Excipitur niueo grege congaudente benigne;
Emicuitque breui meritis in tempore summis.
Et quia scripturas curauit discere sacras,
Quis labor est primo, sed post pretiosa laboris
Premia, multiplici uirtutum fruge replenda;
Queque cibant animas mortali carne grauatas,
Sanctificant, curant, saluant, uegetantque perornant;
Non sancto desiderio protectio Christi
Defuit; ad summum sed uexit culmen honorum
Talia querentem, sitientem, et amantem Amandum.


 8.

Hinc maiora sequens operum miracula, dicam
Qualia principio Domini deuotus amator
Prelia pretulerit, et quantos inde triumphos
Corporis ac mentis superato sustulit hoste.
Forte dies aderat quedam, qua instabat agenda
Causa monasterii iam dicti, quaque benignum
Eximii Fratres puerum complere uolentes
Iniungunt causas operis; quod protenus ille
Impiger exsequitur, cunctis seruire paratus,
Subditus obsequio famulus celeranter in omni.
Sed dum forte minus loca sanctus cognita lustrat,
Obuiat immanem horrendi corporis anguem
Seuum, squamigerum, dirum, uastum, truculentum,
Quem puer aspiciens, pariterque horrore pauescens
Terretur; stupet, admiratur, et anxius heret,
 Attonitusque tremit, quo gressum uerteret, [c 1Kb] angit.
Celica sed Domini mox hunc ut gratia fulsit,
Corruit in faciem, terram quoque corpore pressit,
Suppliciter stratus, sed mente ad sidera uectus.
Hinc quoque uexillum, nostre quo summa salutis
Consistit, ualida opposuit uirtute chelydro
Iussit et ad notas illum remeare latebras.
Letifer ast hydrus signi uirtute repulsus,
Effugiens rediit, notumque relapsus ad antrum,
Ulterius hominum nusquam comparuit ulli,
Ereptusque locus tanto iam dictus ab hoste est.
Fama est serpentes [d 1Kb] Marsos turbare suetos
Exigua sibimet uallum tellure parare,
Quod nequeat transire cohors numerosa nocentum.
Sed meliore uia multum prestantius iste
 Reppulit ignitos diuino famine rictus
Serpentis, sanctus prostratus in aggere terre
Per uexilla crucis, digitis que pinxit in aruis,
Hoc primum patrauit opus; quod rite notatum
Linquimus, hoc aliis post narret scheda futuris.
Ergo humili uoto te, Pastor Amande, precamur,
Antiquum ut pellas anguem, qui corpora nostra
Non curans laniare, animis magis optat acerba
uulnifico nostris infundere dente uenena,
Flammiuomus flammas et spirans igneus ignes.
 Qui tibi, sancte Pater, proprium transmisit alumnum
Serpens serpentem seuum 
In Centumcellensem urbem; quod tunc duce Christo
Ordine rite suo, cum illuc peruenero, pangam.
Nunc iter inceptum gradior, hydrumque relinquo,
Cresce puer uirtute noua, sic ibis ad astra.


9.

In puerilis adhuc etatis flore beatus
Succrescens, studiis uirtutum intentus honestis,
Corpore erat iuuenis, senior sed canus in actu.
Quem genitor uerbis compellans pluribus ambit,
Ammonet, hortatur, blanditur, postulat, orat
Sacra monasterii quo linquens atria sancti,
uertat iter retro, et mundana negotia curet.
Quis labor omnis inest, quo sint sine cuncta quiete,
 Fraus, furor, inuidie, uiolentia, cura, tumultus,
In uarios casus hominum mergentia mentes.
uerba patris Sanctus, ceu spicula toxica, temnens,
Reiicit, opposito fidei munimine fretus.
Anxius at genitor casso conamine fusa
Cernens uerba, minis homo uincere talibus instans:
Ni ceptum testatur [a 1Kb] opus, habitumque relinquat,
Mundanosque citus sese conuertat ad actus,
Iam cunctis rebus, fuerant que more paterno
Prebende, heredem faceret contemptus inanem;
Sed sacer ista puer uerborum uerbera spernens,
Doctrina plenus diuini flaminis, inquit:
Nil, pater, esse mihi proprium tam, chare, memento,
Quam summo seruire Deo dum uixero; quique
Pars mea cum fuerit, pars illius esse merebor,
 Sacra euangelici memoratur uoce libelli [b 1Kb] ,
Promisisse Deum querenti talia Petro:
Omnibus abiectis uos, qui mea iussa sequentes,
Cuncta caducorum spreuisti culmina honorum,
Cum Deus ethereum mundi sub fine tribunal
Sederit, et rapidus cunctum subuerterit orbem,
Exurens igni terras, pontumque, polumque,
Tunc uos bisseni residere in sedibus, atque
Iudicio faciet recto disquirere mundum.
Omnis enim, quicunque meo conductus amore
Postponit mundum, seu nomina cara parentum,
Centuplicata gerens capiet, uitamque perennem.
Inde, Serene pater, non auribus audio surdis,
Egregii memorat que pagina sancta libelli,
 Psalmicani tibimet breuiter quoque dicta citantur
Illa, quibus recinit: Dominus mea portio solus [c 1Kb] ,
Lex inscripta iubet tabulis de rupe recisis
Leuitas inter fratres non tollere partem [d 1Kb] .
Unde, pater, curo proprium nil, nilque requiro
Terrenum, candens ac fuluum sperno metallum.
Terrigene teneat terras tellure tenendi.
Quid mihi cum mundo, genitor, cui mortuus exsto.
Alma Maria Deum uelatum tegmine carnis,
In cunis texit uilis uelamine panni;
Et uestis mihimet fuluo texenda metallo est?
uulpibus est fouea; celique uolucribus umbra;
 Ac Dominus noster, qui totam condidit orbem,
Non habet exiguum tectum, quo membra reclinet;
Et mihi magna domus uario pingenda colore est?
Namque bonus non miles hic est, qui iure colendum
Deserit erio solum sub tegmine Regem,
Et petit ipse fugax umbrosa cacumina tecti:
Urbibus ille decem preferri nempe nequibit,
Palma et que fuerit capulo sine palma neganda est.
Rex meus est Christus, regnumque illius Olympus;
Ast ego sum miles nunquam uincendus Amandus,
Militiam si seruo meam; complector at illum,
Illum et iure sequor, cuius cognomine dicor.
Inuideas mihi ne tantos, pater, obsecro honores,
Est mihi Christus amor, uestis, possessio, uictus,
Et domus, et patria, et locus, et substantia, et aurum.
 uiuenti mihi uita est, ac lucrum morienti;
Quo sine nil cupio, et quocum bona cuncta tenebo.
Hec patri attonito rescrebat uerba beatus
More apis excerpens Scripture germine flores.
Plurima preteriens studio breuitatis omitto,
Adque ea que restant ueloci famine curro.



CAPUT III. S. Amandi clericatus. uita anachoretica. Iter primum Romanum.


10.

Hinc desiderio quo ceperat amplius aucto,
Sanctus Amandus adit Turones, sacrumque sepulcrum
Martini petit, a sacris prostratus in aruis,
Affectu cordis lacrymans, et pectus honestum
uerberibus tundens, suspiria longa trahendo,
 Has orans imo fundebat pectore uoces:
O Martine sacer, quem celica regna retentant,
Obsecro ut obtineas apud illum, cuius haberis,
Cuius et obsequiis iugitur copulatus adheres,
Ne repetam natale solum, notosque relictos
Dirigat utque meos gressus in calle salubri,
Ut ceptum peragam cursum peregrinus et exsul,
Finetenus carnis donec de carcere soluar.
Hec sanctus tumulo sacrati corporis herens,
Promebat multis uario et sermone querelis,
Ex oculis lacrymas fundens, ex ore loquelas.
Inde comam capitis ferro decidit ibidem,
Mutauitque habitum cleri sortitus honorem.
Atque uelut miles terreni Regis in aula
Cingula suscipiens, pondus perferre laboris
 Ferrata sub ueste solet, sic belliger iste
Ingrueret quodcunque malum laturus in orbe
Sustulit arma Crucis uictricia signifer almus:
Corporis et mentis contra hostes fortis utrinqu
Multimodos reuehens hinc atque hinc rite triumphos.
Atque ut apes prudens intendens floribus almis
Exquirit uiolam, que terre proxima surgit.
Sed tamen egregium prebet tingendo colorem,
Purpureosque facit reges, populisque tremendos.
Sic humilem tenuit mentem, que proxima terre est,
Sed tamen Angelicum prestat seruata decorem:
 Comit et eximium celesti in sede senatum,
Qua sacer hic cordis penetralia pulchrius ornans,
Lilia lustrabat hinc, inde rosaria adibat,
Alternis uicibus per singula castra recurrens;
Quidquid conspicuo uirtutum flore uigere
uidit, hoc proprios sitientem traxit ad actus.


11.

Dumque iter inceptum felici tramite adiret,
Urbis Biturice quo pollent menia uenit;
In qua conspicuo uernabat pontificatu
Sanctus sanctificans plebem Austrigisilus illam,
Magnificus presul, rebusque insignis honestis
Cuius et obsequiis sociatus in ede uigebat
Sulpitius, qui tunc erat archidiaconus, et post
Exstitit illustris meritis atque ordine presul,
[a 1Kb] Nouerat hic digitis ignes placare furentes,
 Ingentesque crucis signo compescere flammas.
Qui Sancti pariter Sanctum clementer Amandum
Suscepere, pie pietatis amore colentes:
Urbis et in muro cellam struxere benigne,
In qua uir Domini conclusus propter amorem,
Perpetue uite degebat ad ardua tendens,
Cilicio tectus, cineris conspersus aceruo.
Quales tunc poteras urbs formidare ruinas
Tam ualidis fueras que sustentata columnis?
Qualia bellantum quibus tunc tela pauere,
Que prefulgebas tantis defensa patronis?
Quid fecere alii tu scis: nam belliger iste
Fortis in arce tua quindenis constitit annis;
Firmauitque tuos eius constantia muros.
At si conspicuis renites confisa magistris
 Non nos precellis; micat hic speciosus Amandus
Candidior Phebo, cuncto rutilantior auro,
Qui in te conclusus pepulit uini ore liquorem,
Non somno satur et non ullis uite alimentis,
Hordea qui seram sumebat pabula in escam,
Post sitiens tenuis hauribat pocula lymphe,
Celestemque solo uitam constanter agebat;
Et corpus crucians, animam pascebat honestis
uirtutum dapibus, Christi precepta secutus;
Pro quo multiplices terra pelagoque labores
Anxius, afflictus, contemptus, egenus, anhelus,
Suppliciter Christo laudum preconia reddens,
Pertulit, atque ideo fruitur modo luce perenni;
Qui sepe esuriit, modo celi pane cibatur;
 Crebrius et sitiens, potatur fonte superno,
Ac quondam nudus, nunc agni est uellere tectus;
Qui olim pauper erat, modo regni munere diues,
Qui memor ut nostri sit, corpore, corde precamur.


12.

Et quia sanctus amors emper succrescere nouit,
Multiplicesque suo cumulare labore maniplos;
uir Domini semper magno flagrabat amore,
Corpore lassatus, sed mentis robore fortis:
Quatenus ad celse properaret menia Rome,
Quo Petrus Paulusque solo celoque uenusti
Celsa sepulcra tenent, mundo splendentia toto,
Ecclesie Proceres fulgentes more lucerne;
 Quorum lingua ualet reserare et claudere celum.
Ergo iter aggressus, quodam comitante ministro,
Squalida perlustrans, et deuia queque peragrans,
Romam peruenit miro flammatus amore.
Aspice nunc quales socios curauit habere;
Petrum, sideree est cui clauis tradita porte,
Ac Paulum mundi egregium per secla magistrum.
O si describi possent incendia amoris,
Littera uel sciret cordis suspiria fari!
Dicere conarer quantum dilexerit illos,
Postibus in quorum sacratis oscula fixit.
Quid credas faceret, si illos in carne uideret?
Omnibus interea per singula templa diebus
Currebat, plures socians sibi honore sodales.
Principis et Petri sed in edem intrabat anhelus,
 Cum sol lucifluos pelago tingebat amictus.


13.

His ita decursis, superat que gesta canamus:
Ad finem tendit quia iam pars prima libelli.
Feruens ergo fide dum sacras circuit edes,
Intrauit Petri perpulchram cernuus aulam:
Sol quoque flammicomus iam magnum innare parabat
Oceanum, et rutilo fulgebat Hesperus ortu.
Interea templi custodum cura repellit
Commistam plebem, foribusque patentia claudit;
Subsistensque parum uir sanctus in ede remansit,
In precibus noctem cupiens deducere totam;
Sed custos templi dum sacra altaria lustrat,
Peruigilem inuenit psalmis precibusque beatum:
Felle igitur motus mitem uiolentius urgens
Cedibus insanis, patienter cuncta ferentem
 Expulit, atque ipsum portis emisit apertis.
Nec ualuit turbare uirum dulcedine plenum
Ira tumens hominis, tulit hec quia cuncta libenter.


14.

Interea ante fores templi residente Beato
Mentis in excessu, et solium penetrante supernum;
Ianitor etheree mox Petrus Apostolus aule
ueste alacris, uultu dulcis, sermone suauis,
Apparens, blandis solatur uocibus illum;
Hortaturque suum uerbis pietatis amicum,
Ut repedaret iter, quo uenerat inde reuertens,
Gallorum et populis eterne semina uite
Diuinis sereret uerbis, coleretque, rigaret,
Conuersosque sacri baptismatis amne lauaret.
Quatenus ad Dominum tanti mercede laboris
 Frugifer accedens, messis portando maniplos
Sumeret uberius celestis premia regni.


15.

Sanctus Apostolico tandem sermone potitus,
Insignem Romam precelso culmine linquens,
Deseruit, Gallosque adiit medicina salubris.
Que spes, oro, fuit diuerso limite clausas
Gentes tam seuas unum indubitanter adire,
uacceios, Gallos, Sclauos penetrare feroces?
In tanta fecit quid messe operarius unus,
Apparet; ueniens etenim per multa laborum
Argumenta, malum tulit, impia queque reuellens.
Sic populos euangelicos aptauit ad usus,
 uerbaque sancta ferens in celos lucra reuexit;
Quo fruitur meritis eterna in secula donis.
Cuius gesta canens quanquam sermone pema
Conficiam stolidum, uolui hoc complere libello,
Que iuuenilis adhuc sed non iuueniliter egit.
Aptum opus ut [a 1Kb] iuuenis iuuenem laudare mererer,
Criminis immensi si magna mole carerem,
Qua tamen a Domino me fidens posse leuari
Pontificis huius precibus, meritisque beatis,
Qui sibi non solum, sed cuncto profuit orbi,
Obsecro, posco, precor, iugibusque expostulo uotis
Suppliciter supplex, minimum ut miseratus alumnum,
 Ignoscendo mee disrumpat uincula culpe
Christus cunctipotens hominum Reparator et Auctor,
Aurea, posco prius, proprie quam tenia uite
Effluat, et funis fugiendo argenteus urnam
Confringat carnis, cunctum effundatque liquorem.
Iustitiam metuo; ad pietatem curro benignam.
Sit pius, oro, mihi, et iustis iustissimus exstet.
Ergo boni meritam teneant in munere palmam.
At mihimet flammas satis est transisse gehenne,
Et ueniam multo pro crimine promeruisse.
Nigra per albentes diffundens semina campos,
Lassus fasce graui completa luce diei
Spargere iam cesso, factoque hic sine repauso. [b 1Kb]




LIBER SECUNDUS.


Capitula libri II.

1. uiribus suis scriptor posthabitis, pro communi utilitate dicit se suos diuisisse libellos, et nenias petarum abominatus, libelli sui cursum et Spiritus sancti humili prece deposcit ingressum.---2. Ubi sanctus Episcopus ordinatur.---3. Editor huius operis Galliam alloquitur.---4. De pueris emptis et instructione eorum.---5. Scriptis huius metri Sanctum cum laude affatur.---6. Puerum Sanctus a diabolo in Centumcellis saluauit.---7. Auctor operis istius increpato hoste ad gesta narranda reuertitur.---8. De tempestate in pelago orta Sancto nauigante.---9. Apostolus Petrus in naui eum alloquens pelagus commotum sedat.---10. Gandauum pagum Sanctus pergit.---11. Deuicto per ipsum erroris principe, populus credit.---12. Mentio Beati Bauonis discipuli illius debita cum laude agitur.---13. Scriptor huius libri plebem regionis illius exhortans, se etiam commendat.


CAPUT PRIMUM. Ordo episcopalis S. Amando collatus. Ab eo redempti captiui, et instructi.


1.

uiribus exiguis canerem cum, lector, Amandi
Inclyta gesta pii, communi hinc inde labori
Prospiciens pariter scribentis, siue legentis,
Quatuor in paruis partiri rite libellis
Hec eadem uolui, capias quo fine leuamen,
Et breuies tantum partito fasce laborem.
Lector enim prudens, poteris cognoscere, si uis,
Quod non grammatica decurrit lege loquela,
Rustica sed stolidis texuntur carmina uerbis.
Non opus hoc orbis recitandum mitto magistris;
Quorum sermo fluit torrentis gurgitis instar,
Grandia qui oritoni ructantes uerba Maronis
 uocis olorine concentum gutture promunt;
Quique suum carmen dum musis suauibus equant,
Ostendunt uanum, nullisque aptabile lucris.
Non his ergo meos uersus transmitto citandos,
Sed monachis, quorum requiescit in ore salubris
Thesaurus psalmi et hymni, seu cantica, Christo
Que per templa canunt tonitrus uelut ore boantes,
Petrus piscator populos piscando petis
Prefertur cunctis, qui sancto flamine plenus,
uertit multiplices uno sermone cateruas;
Quo facto docuit, quod non sermone paretur
Regnum, sed Domini solidum uirtute leuetur.
I liber, i carmen. Tu Spiritus alme, uenito,
Pectoris et nostri penetralia pleniter intra,
 Digno quo ualeam, que sunt pangenda, relatu
Scribere gesta uiri, mundum spargenda per omnem.


2.

Romana interea uir Sanctus ab urbe reuertens,
Gallorum ad populos directus celitus iuit.
Et ceu sub modio rutilans contecta lucerna
Humanis nullum profectum uisibus infert;
In base sed posita splendoris luce tenebras
Decutit, intrantique domum sua munera pandit;
Sic sic his Christi resplendens lumine Amandus,
Illius ut cunctis fulgeret in ede ministris,
Exueretque homines tetra caligine multos,
Principis imperiis compulsus, Pontificumque
Deuictus monitis, est factus Episcopus; et quod
Iam pridem meritis fuerat, tunc ordine sumpsit.
Nec sedem propriam suscepit pontificalem,
Sed ueluti Paulus populos aggressus Eoos,
 Sic iste Occiduas partes transmissus adiuit,
Gentibus et sparsis sparsit pia uerba salutis.


3.

Gallia, gaude alacris, preclarus Apostolus iste est
Donatus tibimet. Dominus cum mitteret orbi
Lumina Doctorum, ceu stellas luce nitentes;
Tunc tibi sorte pia nostrum seruauit Amandum;
Quo radiata pio uirtutum lumine facta es,
Splendida terrigenis quadro sub climate clausis.
Per quem celsithrono credens in secula regi,
Semper eris sanctum, speciosum, et nobile regnum;
Qui te, conspicuus cum Iudex uenerit orbis,
Undique collectam, ceu pastor ouilia, ducet
Ad Christi solium; ueniens quo, munera magni
Principes Domini, tanto preeunte Patrono.
 Audiet et summi uocem Pastoris Amandus.
Euge, serue bone, eternis letare tropeis;
Et mihi qui quondam fueras in pauca fidelis,
Multa super statuam te, ad gaudia nostra perintra.
Tunc tibi caro populo Rex talia dicet:
Grex benedicte, ueni, regnum iam sume paratum,
Quesitum sacris meritis ab origine mundi.
Gallia tanta tui sumes tunc munera Regis,
Actus magnifici si nunc imiteris Amandi;
Qui docuit quodcunque suo compleuit et actu,
Qui iugiter sacrum seruans pietatis amorem,
Et qua plenus erat uultum bonitate serenans,
uisu prodebat, que pectoris arca teneret.
Sobrius et sensu, renitebat pectore castus,
Largaque pauperibus prebebat dona benignus:
 Hinc atque hinc medium dum se conformat ad omnes
Diuitibus diues, pauper sociatur egenis;
Qui uigil et uigilans orandi deditus omni
Tempore, parcus erat sermone, animoque suauis.


4.

Qui Sanctus hominum dissoluens rite catenas,
Si pueros aliquos captiuos forte uideret,
Aut mare transuectos uenales cernere quiret,
Mox pretio cupidus redimebat mercifer amplo,
uinctorum duras rumpens miserando catenas.
Nec tamen hic studio ceptoque labore carebat;
Sed quorum uinclis soluebat corpora, cunctis
Internas cordis tenebras radiando fugabat,
Pellebatque omnes sacro baptismate sordes.
Ac uasis nitidis sanctum infundendo liquorem,
 Dulcia rorigeris indebat mella canistris,
Perfundens natos doctrine fonte nouellos;
Hosque per Ecclesias linquebat Sanctus amicas,
Libertate tamen permissa more salubri;
Ex quibus eximias plures tenuere cathedras
Pontifices, sanctoque uiros actu, ore uenustos,
Abbatesque almos audiuimus auribus auctos.
Talia dona omnem spargebat Sanctus in orbem.


5.

O memorande Pater, qua te nunc laude celebrem
Nescio, tantarum mirans insignia rerum.
Largiris pretium, captorum uincula soluis,
Ad celumque hac arte facis conscendere numos;
Et pretium et captos pretio super astra reponis.
Et uacuas saccum, dum comples munere celum,
Et quia mercator fueras, talem esse decebat.
 Nam tibi dona uiri si mittunt religiosi,
Non maiora paras seruandis claustra crumenis;
Nec te, sancte Pater, solum seruire supernis
Obsequiis satis est, gentesque hinc inde uocatas
Collegisse, sacro uiuoque et fonte nouasse;
Nec speciosa tuum iam Francia complet amorem,
Angusta et tibi terrarum uenatio facta est.
 Quin pelago allatos ac uasta per equora uectos
Colligis, et pretii cupidus non tardat auarus
Te, celebrande Pater, neque carus uenditor ullus.
Ille capit Regis signatam nomine dragmam;
Dragmam tuque refers, quam Christi nomine signes.
uenditor ille suam lucra ad terrena reportat;
Emptor tuque tuam lucra ad celestia seruas.
Ille suam perdit, uel clausis abdit in arcis,
Tuque tuam Regi Christo seruando coronam
Egregiam fabricas, celsoque in uertice ponis.
Crudelesque lupos mites conuertis in agnos,
In caulisque iubes sacris astare [a 1Kb] melodos,
Predonesque feros, quibus olim uita rapine
In studio fuerat, dulces sine felle columbas
Efficis, ut propria expendant qui aliena uorabant.



CAPUT II. [b 1Kb] S. Amandi iter 11. Romanum. Puer a submersione liberatus. Tempestas sedata.


6.

Te neque pretereo, urbs, sed carmine uisito nostro
A Centumcellis tali cognomine dicta;
Que pelagi solita es discrimina sepe leuare,
Et nautas reparas, et lassos erigis artus.
Nec te preteriit, dum Sanctus ab urbe secundo
Digreditur Roma, naui progressus ab illa,
Ad te peruenit, solitos laturus agones,
Atque ibi more suo tenebris cum noctis opace
Oraret solus; iam, credo, aduertis IESU
Exemplo similem famulum portasse laborem.
 Nox horrorifera et terra caligine noctis
Tetrior aduenit, Domini fulgore lucernam
Splendentem fumo cupiens fuscare nociuo.
Et quanquam solita semper feritate rebellet,
Et cupiat radios reparare scelestus iniquos;
Tunc tamen egregium non ausus tangere Amandum est.
Forte memor fuerat, quod quondam miserit hydrum.
Ad puerum, celerique fuga conspexerit illum
Aligeris pedibus tremulum repedare retrorsum;
Cum digitis geminis traheret ceu spicula Sanctus
Signum forte crucis cunctis penetrabile muris.
Ergo unum ex famulis temerarius arripit hostis,
Et trahit ad pelagus, queris cur? mergat ut illum;
Ac lupus ut seuus niueo cum de grege raptam
 Lanigeram pecudem trahit atra fauce uorandam,
Non secus hic raptor dum prede arderet amore,
Ferret et arreptam seue ad discrimina mortis;
Ille dabat puer hac repetitam uoce loquelam:
Christe, iuua me; Christe, iuua. Mox ille proteruus,
Qualis Christus? ait, nec uerbum reddere uictus
Audebat iuuenis; donec bellator Amandus,
 Se presente, fera non passus fauce uorari,
Discipulum pelagique undis submergier atris,
Corripit arma, capit pharetram, iactatque sagittam
Saluificam puero, Satane sed rite superbo
uulnificam, uictor ui uincens uerbere uerbi:
Fili qui traheris, dic hosti, dixit Amandus;
Filius ipse Dei est uiui Christus crucifixus.
Quem sonitum summo extimuit horrore pauescens
Hostis iners, nec stare loco presumpsit in illo;
Sed uagus in uacuas fugiens euanuit auras.
Et preda incolumis, pulso procul hoste, remansit.
Belliger insignis sic Sanctus in orbe triumphat.


7.

Hostis iners, maledicte, ferox, crudelis, inique,
Cuius nunc nomen solita feritate rebellans
Despicis, is quondam tulerat tibi, seue tyranne,
 Imperium mundi, quod captum fraude tenebas.
Nec locus est celo, tibimet quoque terra negatur;
Tartara sola patent, intranti limina aperta
Que fuerant, nunc clausa manent exire uolenti.
Quo tu flammiuomi sine fine ardore camini
Horrore in piceo uinclis religatus acerbis
Ureris, ue ueque gemens plorando sonabis.
Et si nunc aliquos deceptor callidus auges,
Consociasque fere torrendos ignibus olle,
Quot crescis lucris, tantas sibi crescere penas
Scito, tibi plus noxie, ter maledicte uorator.
Ille locus tibi condignus, sunt premia digna hec.
Hec sibi regna parant, qui non tibi fortiter obstant.
Et quanquam iugibus tecum contendere bellis
 Debitor existat, qui celum scandere curat;
Ne tamen hoc nostro inlaudatus carmine abires,
Condignas tibimet prompsi carbone camenas.
Et merito: quia carbo manes per secla perustus.
Effuge, regna parata petens ab origine mundi.
Hactenus ergo, Pater, communi ingessimus hosti
Probra, alapas, risus, iras, maledicta, cachinnos,
Ac sputa, non uersus dedimus. Nunc quesumus omnes,
Ut quondam pueri protector, ubique tuorum
Seruorum sic sis semper saluatio saluans.
Pastor noster, ades, grex deuotissimus iste est,
Protege, fer curam, custodi, dilige, serua
Nos de dente lupi, prisci de fauce chelydri;
Et, quia te fretum Domini uirtute nequiuit
uincere, terrere, prosternere, habere, uorare;
 Eripe, Pastor, oues, quas in presepe uerendo
Pascis ab insidiis, qui caulas circuit istas,
Ne quondam per te uictor uincaris ab illo
In nobis, si nos imbelles deuoret hostis.


8.

Nauigio quondam medium sulcando per equor
Ibas, o benedicte Pater, diuina monendo
uerba dabas nautis, et semina sancta serebas
Per mare fluctiuagum, neque tunc operando uacabas:
Esse imitanda tui credens exempla Magistri,
Qui quondam residens turbas de puppe docebat.
Talibus intento gestis, uelut acta loquuntur.
 Apparens piscis nautarum uisibus ingens
Letitiam stupidis infudit mentibus amplam,
Retibus et iactis fluidam cepere rapinam.
Quis piscis, Pater alme, tuos non iret ad usus?
Cetus forte prior gaudens procurreret omnis
Obsequium prebere, suum si crederet aptum,
Felix ille foret; maculis conclusus in amplis,
Gaudet nauta, uorax sibi sit quod preda reperta,
Exsultatque tuam piscis quia uenit in escam.
Letantur remi, depromit gaudia rete;
Nullus non alacer, quia nullus parte carebat.
Liuidus ast hostis non passus ut illa manerent
Letitie pia uota uiris, turbare tridenti
Aggreditur pelagus, fundoque reuoluit ab imo
Tempestas inopina ruit, magnusque tumultus
 Ingruit, assurgunt unde, quatiturque carina;
Nauta uolat sursum, fluctu portatur ad astra,
Inde profunda petit, bibulasque resulcat arenas.
Gaudia tristitia mutant, letoque propinqui
Omnia dispergunt, iactant amplustria nauis,
Corpora nituntur saltem subducere morti.
Seruatum Sancto sed hoc pro munere donum est,
Illius ut uirtus meritumque nitesceret amplum;
Et quanquam ualidis turbentur motibus omnes,
Ac [a 1Kb] proreta suis et quasse impendere cymbe
Auxilium nequeat; non perdunt funditus omne
Consilium, Sanctum sed enim celeranter Amandum
Unanimes adeunt, et opem sibi ferre precantur;
Famine qui dulci pauidos animare suetus
Solatur nautas, promittens experiendum
 Clementem Dominum, pellendum pace periclum.
Lassati tandem somno sternuntur inerti.
Ipse etiam iustus residens in puppe quiescit.


9.

Ne tamen, immensis submersus in equoris undis,
Forte minor meritis, charusque lateret in astris;
Inclytus etheree mox Petrus clauiger aule
Se sine non passus fluctus portarier illos,
In puppi recubum fraterna uoce salutans
Affuit, in tanto securior inde periclo
Naufragio simili quod iactus, ita orsus amico:
Frater Amande, tuo Regi per secula chare,
Ne timeas, quia turpe tibi est timuisse timore.
Nam, quanquam tumidi tollantur ad ethera fluctus,
 Non te submergent, nec nunc, mihi crede, peribis
Tu neque nauta tuus, qui presens nauigat equor.
Dextera, sed quondam que me ne mergerer undis,
Eripuit, te nunc isto discrimine saluat.
Mox quoque uentus abit, tempestas pellitur omnis;
Placaturque salum cito missa pace per equor,
Letaque tunc redeunt, cum nox tenebrosa recedit.
Incolumes udas naute celeranter arenas
Impressere suis plantis. Celeuma canentes,
uoce Deo plaudunt, famulique in laudibus almi
Magnificant illum, quo precipiente procelle
Cesserunt ualide, pontus stetit, unda quieuit. 
Quod si cerulei perterruit unda profundi,
Sorbuit ex illis quemquam non fauce uoraci.



CAPUT III Gaudenses a S. Amando ad fidem conuersi. Eius discipulus Bauo sanctitate celebris.


10.

Inde salutiferis dum Sanctus gressibus iret,
Spargebat uerbum populis, et sancta docebat,
Gentibus insinuans eterni premia regni,
Christicolis turmis que dona parentur in astris;
Atque malis pene que conseruentur in antris;
Sicque plagas alacer discurrens ibat in omnes,
Sedulus ut questus animarum ferret Olympo;
Hec sua luca putans, has secum ducere curans.
 Ergo auidus horum dum circuit arua Beatus,
Gandauum pagum, quem Scald preterfluit amnis,
Audiuit uinclis hoste innectente teneri
Criminis, et nimia peccati mole grauari;
Nec lumen uerum, quod mundum fulsit in omnem,
Cecatos tenebris quiuisse agnoscere priscis.
Robore de nemorum flammatibus apta caminis
Idola compta manu artificum et simulacra colebant
Supplicibus uotis diuini nomine honoris.
Heu pudor est coluisse deos, quos flamma crematos
In prunas mutare ualet cineresque perustos;
Arboris et rigidis ramis flexisse uerenter
Colla superba Deo, hosti substrata maligno.
Nullus enim hanc terram fidei sulcauit aratro;
Nullus in hac iecit diuini semina uerbi.
 Namque ferox regio et terra infecunda remouit
Pontifices cunctos, nec quisquam est ausus adire
Siluicolas apros, seuas feritate cohortes.
Sed labor iste grauis nostro seruatus Amando est.
Querens ergo modum quo tantos tollere posset
Hostis ab insidiis populos, seuoque tyranno
Qualiter excuteret predam, spoliumque referret;
Dantem iura gregi Nouiomi ex urbe regendo
Aycarium petiit, quo cernuus iret in aulam
Regis, tunc etenim ualidis tractabat habenis
Francorum regnum Dagobertus Rectum opimum,
Illius et iussu sibimet mandata referret:
Quatenus in sacro qui se non fonte lauare
Ex illis uellet, compulsus dilueretur.
Dante Deo citius sua uota meretur Amandus.
 Gandauum properat fretus uirtute superna.


11.

Qualibus ergo queam scriptis monstrare labores,
Quos ibi, dum uerbum turbis crudelibus infert,
Pertulit, immersus fluuiorum crebrius undis?
Nec tamen, ut ceptis unquam desisteret ille,
Compelli potuit, populoque furente fugari,
uulnera non curans, nec uerbera ferre recusans;
Donec etherea depulsis luce tenebris
uiuifico gentem uice uersa in fonte lauaret.
 Nam si Sanctus ouans, correptis fortiter armis,
Expetiit hostem seuum, fortemque tyrannum
Iam dicto in castro, quo tunc caput arcis habebat;
Quo pulsus cunctis Gallorum finibus olim
A ducibus Iesu uariis multisque tropeis
uenerat, ut muris, fluuiis sic undique septus;
Non tamen ille sua fraudatus funditus arte est.
Innumeris etenim lectis hinc inde maniplis,
Principibusque quater geminis comitatus et ipse,
Extulit arma foras, leuamque cruore madentem
Ostentans, cecinit seuus fera classica cunctis
uiribus, et pugnam uictus uincendus adiuit,
Promptus ad omne malum. Bellanti cominus atrox
Exiit hinc bellis manifestis obuius hostis,
Inde dolis uariis et mille coloribus anguis
 Confusus, tremelus, lassus, deuictus, anhelus
Obstitit, absconsis per terga reflexa uenenis,
Insidiis sua bella gerens, quo forte latenter
[a 1Kb] Subripiens letum per spicula ceca pararet.
Quid maiora loquar? subtratis undique bellis,
Hostibus et tantis Christo moderante subactis,
uictor Amandus agens captiuum nobilis agmen
Exiit, et Satane pereunte tyrannide plebem
Deluit eterno melius baptismate quam Scald
[b 1Kb] Flumine suppletus leua de parte meanti.
Et ne forte iterum rediuiuus surgeret hostis,
Cerberus utque trifaux feruens ardore uorandi
Contra Christicolas caput exitiale leuaret;
Lorica fidei uestitos, spe galeatos
Imbuit, instruxit, firmauit, consolidauit,
 Urbem constituit, turresque erexit opimas
Prescius, et sacra in medio uexilla parauit,
Non ignes flantem patula de fauce draconem,
Sed crucis impressit digitis in fronte figuram;
Proque tube sonitu signorum copia facta est,
Rex ubi Christus habet seruos, sanctosque fideles.


12.

Hec quoque castra suo post commendauit amico,
Festinans alias ad partes belliger ire,
Fortis ubi populis ductor non deforet illis.
Bauo beate Dei, te presens pagina signat:
A Duce tu Domini quondam conductus Amando,
Spreuisti mundum, calcasti labile seclum,
Sumens arma crucis, propero pede bella petisti,
Ac multum spolium truculento ab hoste tulisti;
Inter que predam, quam gaudens abstulit, atque
 In regno proprio cupiit, si forte fuisset
Possibile, ignifluis concludere carceris antris;
Sanctas tu lacrymas fundens, pia uota, precesque,
Belligerando boans bellis, benedicte, beatis
Saluasti, et Regi summo tua dona dedisti.
Quod loquor, agnoscis; quoniam tua gesta canuntur,
Scilicet ille hostis, cum telum missile uibrans
Impositum plaustro iecit, prostrauit et [c 1Kb] unum
Ex famulis, canibusque feris uenatio facta est.
Sed tamen incassum sua tunc tentamina fudit;
 Tramite nam reduci quia post orando reductum
A mortis tenebris reuocasti in luce bubulcum.
Multimodis aliis cum sanctis artibus usus
Hoc uno didicit uincendum te fore nunquam.
O quam magnificus fuerat tibi, Sancte, magister,
Qualibus ac signis preceptor fulsit Amandus
Ille tuus! que te talem fecere ministrum!
Namque tuis gestis Doctorem cernimus almum,
Egregium, pulchrum, mirandum, glorificandum.
Est mihi dulce tue textum percurrere uite;
Sed retrahit complenda meum modulatio gressum,
Ne tamen hi uersus tibi sint sine fenore fusi;
Redde uicem, precibusque tuis me, queso, gubernans;
Obtineas ueniam mihimet miserando reatus,
Atque tuo Regi iunctus per secla ualeto.


13.

Tuque locus felix, regio fulgentior auro,
Illustrata pio iustorum lumine, salue;
Plebsque decora satis, multo collecta labore
Patribus a geminis, dignum est ut amando sequaris,
Quos tibi Cunctipotens dulces pietate patronos
Attribuit, talesque dedit miseratus amicos;
Et si te noster migrans huc corpore Amandus
Deseruit, meritis, si credis, ubique gubernat.
Nos quoque dum precibus sacris meritisque tuetur,
 Te memorans etiam, portas tibi pandit Olympi.
Plaudite dulcisonos tantis Pastoribus hymnos;
Ne ingratum reliquis gregibus uidearis ouile.
Carmina commiscens chartis, currente camena,
uobiscum recinam, prebens insignia amoris
Erga illos monita mei sine fine manentis,
Quos quia conspicuos uirtutum penna leuauit
Sidereum ad regnum, uobis properantibus illuc
Posse patere pie monstrarunt ostia uite.
Ast ego delictis, ut setis horridus hircus,
Tegminis et nitidi candenti uellere nudus,
Seua trahor misere miserandus ad atria mortis.
Tendite, posco, manus, et me de fauce uorantis
Tollite: raptus enim propria uirtute redire
Non ualeo; et quanquam patulum maxilla foramen
Huius habet, forsan per hoc procedere possum,
 Si iuuer auxilio uestro precibusque reducar,
Hoc quoque pro Christi faciendum nomine posco.
Ut cum uestra sagax industria iuncta supernis
Sedibus exstiterit, pauitans ego, queso, requirar
Ultimus, et Petri concludar claue beati,
Quo cum uita, salus, et perpes gloria palme
uobiscum fuerit feliciter omne per euum,
Tunc mihi sit misero, precor, indulgentia saltem
Per Christum Dominum, qui secla per omnia regnat [a 1Kb] .




LIBER TERTIUS.


Capitula libri III.

1. Mediam se peta letatur carminis sui tetigisse uiam, seque arduum opus scribere ostendens, lectorem suum, ut uiuifica precepta Christi meditetur, et hortatur eloquio et docet exemplo.---2. De mortuo suscitato.---3. Quod factum illud celare uoluerit.---4. De fanis destructis et gentibus conuersis ac baptizatis.---5 Quod caussa predicationis ad Sclauos perrexerit.---6. Sermo laudis ad ipsum.---7. Qualiter Regem increpans repulsus sit.---8. Eidem Principi ueniam postulanti facinus indulsit.---9. Quod idem Rex filium suum Sancto commendare uolens impetrare non potuerit,---10. Eiusdem Regis paruulus dum a Sancto catechizatur eloquitur.---11. Res eadem laude celebratur. ---12. Ubi Sanctus Ecclesiam Treiectensem ad regendum suscepit.---13. Quod ab eadem repulsus insulam Calolo petiit.---14. Ad contemptores Sancti sermo dirigitur.


CAPUT PRIMUM. Mortuus a S. Amando suscitatus.


1.

Aspirante Deo describens carmine uitam
Presulis egregii sanctam celeranter Amandi,
Que longis fuerat periodis iure notanda,
Si fandi mihi larga foret seu magna facultas.
Iam mediam breuiore uia festinus eundo
Transgredior, binosque pedes ponendo uicissim
Computo ter geminos, dum per compendia curro.
Sic iter emensum est; relique et preconia laudis,
Rhetoricus cui sermo iacet, facundia marcet,
Hinc conor breuibus temerarius arbiter horum
Pangere uersiculis, nullo complenda relatu;
Orbis uerbifluus si isto conspiret in actus,
 Conueniantque omnes una sub sede pete,
Argumententur, modulentur, philosophentur.
uera quidem fateor, non omnes promere uersu
 uirtutum laudes, ut dignum est, credo, ualebunt;
Ac, si utcunque queunt extrinsecus acta referre,
Confiteor, nullo poterunt modulamine uocis
Promere pro meritis, que sumpsit premia in astris,
Altius ille uolat, quam garrula lingua recurrat.
En figmenta canunt lyrico sermone pete;
Que relegis cur, lector amans, cum nulla salutis
Lucra gerant animis, labor oris, pastio uenti?
Quid tibi pugnaces poterunt prestare phalanges?
Qua te ueste teget palla discordia scissa?
Cur doleas illa cesas sub clade cateruas?
Functi functa canant, uiuens uitalia pange.
En meliora meo narrantur carmine gesta:
Non gladios, nec tela refert pharetramque Camille;
Sed memorat uictam Christo sub Presule mortem:
 Et que dona dedit caro dignanter amico.
Qualiter et quondam Domini dilectus Amandus
Mortis adhuc sub lege manens, et carne grauatus,
 Mortis iura tulit; clausum quoque carcere Auerni
Eripuit, uiteque hominem de more reduxit,
Commemoro stupidus tanti formidine facti.


2.

Urbs fuerat quondam, quod adhuc uestigia monstrant,
Tornacus, nunc multiplici [a 1Kb] prostrata ruina
Funditus, ac turres deflet cecidisse superbas.
Est tamen inde frequens, quod aquis et merce redundat;
Nititur et geminis iam non lapsura columnis [b 1Kb] ,
Namque arce in media templo surgente uenusto
Pontificale tenet solium; nec longe remota
[c 1Kb] Nicasius recubat pretiosa Martyr in urna
Remorum Presul, felix cui uita coronam
Prebuit, et rutilam fuso pro sanguine palmam.
 Quid? multo ad castrum Francorum milite septus,
Dotto Comes rigidus, regali missus ab aula,
uenerat; et querulis impleta est curia turmis.
Ecce trahebatur, magna stipante caterua,
Fur uinctus multis multo pro crimine nodis;
Conclamant cuncti; plebs omnis cominus astans
Concinit esse reum: nichil his ueniale fatetur.
His turbis Sanctus medium se iniecit Amandus:
Flet, gemit, implorat, dolet, eiulat, obsecrat, orat:
Quatenus huic misero misereri et parcere uellent;
Illi cunctipotens misereri ut Christus haberet.
Sed non obtinuit Sanctus quod flendo rogabat.
Dotto Comes tumidus quoniam crudelior omni
Bellua erat, iussitque suo pro crimine furem
Stipite confixum meritas exoluere penas.
 Interea est ductus, suspensus; mox quoque uictus
Morte [d 1Kb] fera tetras animam transmisit ad umbras.
Quid tu, sancte Pater, totum memorande per orbem,
[e 1Kb] Tunc agis? agnellus pedibus prostratus adheres
Seui nempe lupi, fuge ne te sorbeat ipsum
Erigere ad Dominum; nam que petis, ipse uerenter
Concedens stabilem tribuet dignanter honorem.
Ergo domum Dotto est populo comitante reuersus;
Ocyus ad hominem Sanctus celerauit anhelus,
Atque ubi defunctum miserum miseratio uidit
uiuifici mentem firmans spiramine flatus,
Depositum propere cognotam uexit ad edem:
Quo fuerat solitus portam pulsare supernam,
Sternitur hinc aruis, magis inde propinquior astris;
Atque preces simul et lacrymarum flumina fundit:
 Que quamuis uicina rigent confinia terre,
Altius ad celsum uolitant scandendo tribunal,
Angelico plaudente choro super ethera uecte.
 Dicta hec facta probant; uerbum completio firmat,
Sanctus enim incubuit precibus, prostratus in aruis;
Nec prius ad finem felix oratio uenit,
Donec ambo simul diuersis cominus horis
Surgentes starent iuncti 
Mortuus a morte, et Sanctus de puluere terre.


3.

O quam conspicuum Dominus dilexit alumnum,
Cui tam multa sui tribuit signacula amoris.
Denique ceu presens nobis scriptura reuelat,
Preualuit precibus sacris meritisque beatis
Reddere distractam multo pro crimine uitam
Defuncto, atque [f 1Kb] anime iam iamque in tartara lapse
Obtinuit ueniam, Christo miserante, salubrem.
Sit laus summa Deo, qui dona fidelibus addens,
Ut possint exire anime de carcere Auerni,
 Tartara disrumpens, obstacula cuncta reuellit.
Interea madido discussis rore capillis
Preuia uenturum iam post sua lumina Phebum,
Terrigenis aurora suo monstrauerat ortu.
At uirtus complens rediuiui corporis artus,
Addiderat reduces solidato robore uires.
Ergo suos leti uictor, uiteque reductor,
Confessor Domini signis insignis honestis
Poscit aquas; currunt celeres, tumulanda putantes
Membra uiri, peteret lymphas quod more lauacri.
Ingressi incolumem inueniunt 
Ordine conuerso cernunt residere uerenter.
Quis stupor hic fuerit, facti excellentia prodit.
Fur rediuiuus enim uitam ueniamque renarrat,
[g 1Kb] Largitumque sibi Sanctus letatur honorem.
 Tunc igitur Fratrum sub Christi nomine plebi
Ne populis prodant factum, obtestatur Amandus.
Donec completo decedat tempore uite.
Cuius sancta manus dum singula uulnera palpat,
Restituit celerem felix medicina salutem;
Nec remanet sulcus, digitus quo currit honestus.
Dicite doctiloqui, depromite digna diserti.
Qualis est medicus? quo contingente, cicatrix
Nulla patet plagis, conclusis undique cunctis.
Quo meat ista salus? quo manat ab unguine uirtus?
Cessa lingua loquax; opus est hoc Omnipotentis,
Per quem tanta ualet quisquis famulabilis illi est.



CAPUT II. Fides per S. Amandum propagata. Sclaui additi. Exsilii pena irrogata.


4.

Ergo ubi fama uolans sparsit memorabile signum,
Fit populi subito multus concursus ad ipsum;
 Feruere ut miraris apes per prata, per hortos
Erga purpureos flores, ac carpere morsu
Quod referant pedibus cara ad presepia curuis.
Non secus has uideas gentes insistere Amando,
Conspicuo flori, hyeme atque estate uirenti;
Quo sacrosanctum ualeant baptisma referre,
uirtutumque dapes ut dulcia mella reportent,
Quis mundi Dominus predulci pascitur haustu.
Fana dehinc uacuo nudantur honore profana,
Illorumque cadunt, quorum creuere labore.
Inde ubi fana ruunt, uir sanctus templa reformat,
Basilicas statuens et claustra monasteriorum;
Perfidiam fidei contundit acumine fido.
O quam magna uiro concessa est gratia iusto,
Multiplicem meruit fructum qui germine ab uno!
 Incola uiuifico sacratur fonte renascens,
Preclara Ecclesie precelse menia surgunt.
Felix ille obitus, moritur quo plurima pestis;
Sed tamen illa salus multum felicior exstat,
Qua surgente uno plures in corde resurgunt.
Hec est, ni fallor, celse mutatio dextre.
Crescit amor Sancto, laudum celebratio Christo,
Cuius in auxilio dum uerbum predicat omni
In populo, fecunda seges de cespite surgens,
Reddit centuplicem uirtutum gramine frugem.


5.

Te neque Apostolica nunquam purgata securi,
Ac fidei sulcis, ullo neque uomere culta,
Pertransisse uirum doleas, Sclauinia tellus.
Sicut auaro etenim cum muta pecunia crescit,
Crescit amor, summamque famem completio gignit,
 Sic hic, si liceat fatuis conferre benigna,
Crescere, quo creuit, uirtutum lucra bonarum
Accumulare parans, et auarior amplius exstans.
Partibus et multis cum sparso semine uerbi
Surgeret hinc atque hinc feliciter inclyta messis,
Comperit astrictos Sclauos errore inimici:
Quo se martyrium pro Christo posse mereri
Confidens Sanctus, glacialem transiit [a 1Kb] Istrum.
Incipit et glebas dure proscindere terre,
Inde Euangelii semen dispergit ubique,
Per loca, perque domos, per rura et compita iactans;
Fundit aquas siccis superis de fontibus aruis,
Suggerit, immittit, concludit, compluit, ambit.
Nil facto superest, quod dignum duxit, agendum.
Is tamen ut segetem pleno non gramine uotis
 Respondere uidet propriis, cassumque laborem
Se saxis inferre dolens, resilire retrorsum
Cernens conspicuum ferrum sulcantis aratri;
Per uacuumque tuens in spinis querere messem,
Martyriique piam nec palmam prendere posse;
Ad proprias iterum Christo est comitante reuersus
Pastor et agnus oues, ouium dux ipse suarum;
Ne tamen incassum tantos fudisse labores
Peniteat, longumque iter properanter adisse.
 Nec quiuisse aliquem, uel paruum, sumere fructum;
Paucula grana legens celestibus indidit horreis.


6.

Te quoque, sancte Sator, dum nos comitamur euntem,
Atque tuum sequimur felicem carmine cursum,
Ignotum transimus iter, sermone meantes,
Quo nullus missus milleno ex agmine Iesum
uiuificam iecit cornu curuante sagittam.
Non Petrus, Paulus neque seminiuerbius olim,
Propter opus solitum ueraci errore uocatus.
Nemo alius ualidis quanquam confisus in armis
Cuspidis eximiam iactauit acumen in illam.
Seruatum tibimet sed hoc certamen, Amande, est:
Quoque iugo Regis regidos non subdere quisti,
Ille amor hec tenuit; hec duxit honesta uoluntas.
 Quatenus ad Dominum perfusus fonte cruoris
uictus morte quidem, sed uictor amore redires.
Qualis forte tuum texit constantia pectus?
Qualis et inuictum retinens audacia robur
Fecit in ignotam regionem tendere gressum?
De qua pro donis ueniebant uulnera Francis,
Rex quibus armorum ualido munimine septus
Terga dabat fugiens Franco comitante feroce,
Tu socio sine per [b 1Kb] markas [c 1Kb] clusasque ruebas.
Sed mihi parce, precor, quod seruulus audeo supplex
Suppliciter tecum querulam conferre loquelam.
Ac uotiua tui deuoti sumito uota,
Inde palatinam quia nunc intramus in aulam,
Respice, Sancte, precor me nunc miseratus euntem.
Dirige tu calamum, ne promat inania, nostrum,
 Ne, dum rite tuos cupimus narrare triumphos,
Offensa inueniat regalis uirga locellum;
Huc fraterna cohors precibus concurre canenti.


7.

Rex Dagobertus erat, Francorum, et iura tenebat:
Sed tumidus rigida populos ditione premebat,
Quique potestatis precellens culmine cunctos,
Qui ante ipsum sceptrum gentem tenuere per illam;
Principibus durus, uitiis subiectus alumnus,
Turpiter obsceno luxu maculatus ubique
Infusum ueneris portabat in ossibus ignem.
Ne tamen in messe hac spine compunctio surgat,
Ac ceptum deturpet opus, caussatio cesset,
Non tulit hos similesque modos constantia nostri
Pontificis, querulam sed prompsit mota loquelam;
 Nec timuit renitens seui mucronis acumen;
In multis didicit quia uictor fidere bellis;
Nec pauitare ferum terreno in Rege furorem,
Quem his aggressum studuit pulsare loquelis:
Scilicet eterni si limina tangere regni
Curaret, meliora sue commercia uite
Crimine semoto faceret, ne forte repulsus
In chaos inferni scelerum tormenta subiret.
Et quia sunt stimuli iustorum uerba malignis,
 Mox ut dicta furens arrectis auribus hausit,
Iure licere sibi cupiens, quidquid libuisset,
Derisum grauiter Doctorem iusta monentem
Reppulit, ac tali uiduauit hospite regnum.
Quique repulsus abit, Dominum quoque Gentibus infert.



CAPUT III. Reditus S. Amandi ab exsilio. Baptismus S. Sigeberti.


8.

Et quanquam Princeps regali a semine iactet
In triuiis, tamen huic prolis non surgit arista;
Ni ueniant sicco stille de nubibus aruo.
Quod tamen ut tandem potuit cognoscere, supplex
Auxilium superis a sedibus expetit, orans
Ut sibi nascatur, quo post sua sceptra regantur.
 Dante Deo meruit, quod mens deuota petiuit.
Nuntius ut gaudens regalibus intulit aulis,
Quod puer ad lucem materna prodiit aluo;
Laudibus et uotis auctorem prolis adorat.
Illa tamen mentem letam cunctatio adurit,
Debeat in sancto qui fonte leuare puellum.
Ut redit ad semet captiua memoria Regis,
Discursare iubet celeres per regna ministros:
Ac Sanctum merito adduci demandat honore.
Qui tandem inuentus, monitusque palatia adire,
Regis iam dicti sese conspectibus infert,
Quique ut adesse uirum cernit, mox desilit alto
E solio, rutilumque caput diademate terre,
Stabat forte Pii qua pes tunc pacifer, equat,
Inflectens rigidum sancta ad uestigia collum;
 Purpura puluereis prosternitur inde fauillis,
Linquaque, que uariis dictabat iura phalangis,
Poscit, ut ignoscat scelus indulgentia sancta.
At mitis fuerat, cui dulce ignoscere probra,
Felle carens, placida iugiter dulcedine feruens,
Ocyus a terra prostratum in puluere Regem
Eleuat, et citius commissa piacla relaxat.


9.

Alloquiturque dehinc hos Princeps famine Sanctum:
Penitet, alme, tuam, Doctor, spreuisse loquelam:
Displicet, atque meo quod iussu iniuria facta est.
Sed nunc illa, precor, pietatis uiscera cedant:
Est quoque, dante Deo, immerito mihi filius unus,
Quem tua consecret sancta ut benedictio, posco;
uiuifico ac Christi digneris fonte nouare,
 Utque illum doceas diuina lege Magister.
Tuque Pater pueri merito dicare secundus,
Dum gignis sobolem preclaro gemine fontis.
Sed Sacer, his dictis summo conamine fusis
Obstat, commemorans sibi iussum ut semina uerbi
Spargeret, et gentes baptismatis amne sacraret,
Non uni tantum sed multis affore missum.
Egreditur, remanet cassata petitio Regis.
Qui quia non ualuit contemptus iura mereri,
Credidit a proprii lateris custodibus ipsum
Flectendum, misit socialis amoris amicos,
 Unam animam gemino sub pectore ut esse putares,
Dadonem illustrem Eligio comitante benigno;
In laicali habitu quos Principis aula tenebat.
Sed post sub pedibus sternentes labile seclum.
Ecclesias geminas stabiles texere columne.
Inditus ille prior, sub cuius pontificatu
Floruit in titulis Rotomagus celsa beatis:
Compar et Eligius diuino munere lectus,
Quo Nouiomus ut urbs uiuente Antistite fulsit,
Sic micat et tumulo multis uirtutibus aucto.
Salua fida fides, felix concordia aueto,
Pontifices sancti meritorum luce corusci,
Non mihi tam tenuis de uobis sermo mearet,
Ni uos conspicuos scirem nutrisse petas,
Qui possunt trimoda uobis [a 1Kb] pipare Camena.
 Nobile et auratis carmen cantare cicutis.
uos tamen o nostros petimus reuelate labores,
Et ceptum repetat iam lingue guttula cursum.


10.

Ergo preces missi deuoto pectore fundunt,
Principis ut sobolem sacrato deluat amne,
Educet atque illum per libros rore nigrantes.
Qui si forte preces non Principis abnuat istas.
Huius amicitie tribuat coniunctio multum:
Errante in populo ut liceat conquirere lucrum,
Gentibus et multis diuinum spargere uerbum.
Assentit tandem charorum famine uictus:
Intrat et inuitus precelsam Regis in edem,
[b 1Kb] Clypiaco qui illo residebat tempore uilla.
Offertur puer huic alienis uectus in ulnis
Ille, quater deno cui sol iam fulserat ortu.
 Quem manibus sacris ut sumpsit Episcopus almus,
Et fusa est prestans oratio more sueto;
At consignatus catechumenis exstitit infans,
Et precis in finem nullus responsa referret.
Non confusa sonans alliso uerba palato;
Sed labiis patulis et clara uoce boando
Insonuit populis mirantibus ocyus: Amen.
Inde salutiferi baptismatis amne nouatus,
uiuificis retulit Sigiberti nomen ab undis,
Ac post Austrasias domuit ditione cateruas.


11.

Hic mecum, Lector, laudum concurre relatu,
Dicito sermonis si fons tibi largus abundat,
Et guttis pluuie se lingue comparat imber.
Quis docuit puerum, qui sensus queso suasit
Hebraico sonitu ignotos proferre [c 1Kb] fritillos?
 Quis pedagogus eum hac iussit uoce boare,
Quem uagitus adhuc puerili etate tenebat?
Enarra mihi, queso; dedit que schola loquelas
Ignaras? docili quo floruit ille magistro?
Scutica non teneros unquam ulla lacessit artus,
Nec graciles digiti paruam tenuere rebellam:
Et iam grandiloquos superat ratione sophistas.
uocibus externis loquitur, spernitque Latinas.
A natura docet. Men que suggestio fundit?
Hoc musto, o Iudea solens errare, calebant
Qui cunctas didicere breui sub tempore linguas,
 Hic, etymologia, tuus confunditur ordo,
Infans dum fatur, nomen tibi tollitur istud;
Ne dubites asinam stolidum increpuisse Balaam,
Huc ades, hoc opus est celebrandum laude perenni.



CAPUT Iu. Episcopatus Traiectensis S. Amandi.


12.

His ita decursis, obeuntem missus ab alto
Angelus euexit celsi trans sidera celi
Pontificem, cuius sedem Traiectus habebat:
Sumeret ut rectis meritorum premia libris.
Quo [a 1Kb] Rex comperto sanctum accersiuit Amandum,
Plurima Pontificum conducens agmina secum,
Presulis ad tanti solemnia iungit honores.
 Interea sanctus sacra sublimis in arce
Ducitur ac trahitur, iam dicta in sede locatur.
Obstat et indignum se tali clamitat actu.
Sed cum more suo lustraret luce uenusta
Oppida, rura, casas, uicos, castella peragrans,
Triste nefas, qui debuerant agnoscere primi,
Ac uerbum Domini plebi monstrare sequendum,
Ecclesie gradibus prelati rite ministri,
Reiiciunt, spernunt, contemnunt, despiciuntque,
Postponunt, pelluntque probum per probra patronum,
Quo sibi nil lucri, sed maxima damna tulere.
Puluis enim pedibus iustis excussus in illis
Accusator erit, cum tempus uenerit illud,
Premia quo capient dextri, penasque sinistri.


13.

Insula dicta nitet [b 1Kb] Calolo de uertice sancti
 Scald iuxta, et gyris curuo sinuamine flexis
Prebet secessum, nautis gratissimus amnis,
Quam sanctus, dictis cum pulsus abiret ab oris,
Reperiens, sibimet tam mesto in tempore credens
Sufficere, et mentis purum renouare uigorem
Secretus cupiens, aliquanto mansit in illa
Tempore multiplices studuitque leuare labores.
Dum tamen ille pio frueretur celitus actu,
Atque polum iugibus cuperet conscendere uotis,
Alba uelut geminis alis innixa columba;
Aequa repulsores non distulit ultio dictos
Pro meritis pulsare feros, ac digna rependens,
Qui uolucre magis habilem quam reddere honorem.
Pressi multimodis ut possent scire flagellis,
Quam charus Christo fuerit, qui spretus abisset.
 Plaga etenim celo ueniens, et terra resultans,
Proterit, inclinat rigida ceruice rebelles,
Euertitque domos, mores cecidisse ruina
Testatur sonitu labens et pondere grandi:
Ac uiduatus ager segete et nudatus arista,
His meritum spine pungentis reddit acumen
Cum tribulis. Referunt commercia talia terre,
 Que tanto cultore carent, nec uescitur illis
Incola, ferre cibum quia matris in ubere tempsit.


14.

Tu quoque, plebs. libeat si cursim tangere prisca,
Antiquis damnis prolata hec uulnera sentis.
Cladibus immensis non obstant menia firma,
Sed sternuntur humi ceu puluis flamine uenti,
Labunturque domi, que non custodia fulcit.
Nec mirum, compago ruat si turribus altis
Funditus euulsa, stabilis quam linquit Amandus,
Ecclesie nostre defensio, celsa columna,
Tabificos contra fremitus protectio perstans.
Quo offenso, tibi mors; nobis saluatio uenit
[c 1Kb] Seruatio seruata tuo dum uiueret; inde
Flebile ne funus seu mestum corde dolorem
 Sumeret extremas in te cernendo fauillas,
Transiit ad Dominum, nudam te in morte relinquens
Qui tibi post nostrum miseratus misit Amandum,
Ut solem radiis operum fulgore micantem.
Sed tu lippa tuos oculos dum uertis ab illo,
Et densas repetis noctis horrore tenebras,
In manibusque lutum retines, dum lumina tergis,
Ac luci adscribis quod tu minus inde tueris,
Si uotis dimissa tuis in carcere ceco es.
Ni tamen huc redeas, et lumen amando requiras,
Quod tibi depellens, nobis miserando dedisti.
Non hinc probra tibi, nec iurgia reddimus ulla,
Illius reditu sed congaudemus ouantes.
Nunc nunc ergo tuam detergant carmina culpam,
Laudibus eiectum dignis reuocare memento.
 Peniteat te iam sceleris, medicamina sunt hec.
Ac si, ut credo, tuam placarunt uulnera noxam,
Et sancti pietas crimen concessit enorme;
Astipulare meis, quia non sunt carmina, rhythmis.
Tu cantare uales, tu docta es plaudere uersu:
Tu nosti lyrico chordas contingere plectro,
Tuque potens metrum centum reboare Camenis:
Retia ceu filis sic libros texere uerbis.
Ast mihi uix tenuis decurrit ab ore susurrus:
Dum tamen alma tuis aptatur musa libellis.
Ne taceam laudare Deum, cum debitor extem,
Noster honore Dei claudatur, posco, [d 1Kb] libellus.
Laus, decus, imperium, benedictio, gloria, palma,
Maiestas, et honor, ueneratio, gratia, uirtus;
Sit Patri et Genito cum Flamine uiuificante,
 Et nunc et semper dum secla futura manebunt:
Pro meritis sanctum qui glorificauit Amandum,
Clare comes, curam claustris concludito cannam.
Sat sitiens etenim potauit, tollito rorem,
Flebilis et ne iam rumpatur anhelitus, istinc
Fige gradum, digitos dum tendo, quiesces parum per [e 1Kb] .




LIBER QUARTUS.


Capitula libri Iu.

1. Scripturus uates quo fine Sanctus astra petiuerit, admodum contremiscit, suosque libellos quatuor Euangeliorum libros subdens, ad finem sancti Amandi suique operis et prece tendit et carmine.---2. Qualiter uasconibus uerbum Dei predicans Sanctus repulsus sic, et de mimilogo a demone arrepto.---3. De ceco ex aqua, in qua uir Dei manus lauit illuminato.---4. De reditu ipsius in Gallias et cenobio edificato.---5. Quomodo pro eo quod municipium Nanto a Rege impetrauerit, Mummulus insidias illi parauerit.---6. Quomodo carnificibus diuinitus cecatis uir Dei mortem euaserit.---7. Conuersio laudis per energiam ad Sanctum.---8. De muliere ceca Illuminata.---9. Allegorice eadem res repetitur.---10 De monacho pro inobedientia paralysi dissoluto et uerbo Sancti sanato.---11. De obitu uel sepultura ipsius.---12. Laus loci et de eleuatione corporis ipsius.---13. Oratio auctoris huius operis.---14. Clausula finalis cum prece completur


CAPUT PRIMUM. uascones a S. Amando edocti. Cecus illuminatus.


1.

Hactenus eximios Sancti uersatus in actus
Presulis, et quanquam pede claudo, currere quiui.
Sed nunc res metuenda nimis tractanda, nec ullis
uiribus euolitare facit, super astra petendum est:
Ut sermone sequar, quo non licet ire pedestrem.
Primi namque mei properant hac lege libelli,
Ut labor et meritum sancti noscatur Amandi:
Quartus hic est nunc, qui in manibus cudendus habetur;
Quo Euangeliis subieci rite quaternis.
Mattheus effudit donatus munere primus
Carne Deum natum, qui uirginis ubera suxit.
 Hic quoque dum nostre penetrat precordia mentis,
Scripsi hominem genitum, qui matris ubera linxit,
Perfectum, purum, iustum, dignum, immaculatum.
Excelsusque dehinc mandati famine Marcus,
uox clamantis, ait, deserta per arua leonis
Insonuit, qui in morte oculis dormiuit apertis.
Huncque sequens, quantum ualui, sub carmine dixi,
Quadrifidum uerbum sanctum sparsisse per orbem.
Consurgensque dehinc quod signat nomine Lucas
Iura sacerdotii ueteris sermonibus [a 1Kb] infert,
Quo crucis, ut uitulus, Christus mactatur in ara.
Quo lecto, sedem monstraui pontificalem,
Conscendisse uirum, fuerat qui uictima uiua.
Flaminis et sacri quia gratia fusa Ioanni est,
Euolat ut pennis aquile super ethera uectus,
 Principium canit, atque ante omnia tempora uerbum.
Estque uia simili me nunc properare necesse:
Instat enim memorare itiner quo sanctus Amandus
Iuerit ad Dominum, meritos sumpturus honores:
uiserit et requiem celesti in culmine partam
Quo me nulla leuat factorum penna bonorum.
uelle meos animos urit; sed posse retentat.
Currere lingua cupit; stridet sed nescia fari.
Cordis in aure tamen si sibilus ille resultet,
Impleat et mentem, calamum quo tingo liquore,
Qui facit humanas asinam formare loquelas,
Indocilemque uirum querulo confundere rhythmo;
Carmine succincto que restant gesta notabo,


2.

Eia, age, uacce iam late, mea Musa, uagantem,
Fidentem frenis, torquentem tela lacertis,
Pande, rogo et uulgo uulgari uoce notato:
Si demas mutesque apices, Wasconia fertur.
Que gens dura satis, uariis incursibus instans,
Ictibus ac crebris hostilia tela rependens,
Extremis fuerat Francorum finibus hostis.
Sed tunc uulnificis substrata est pacifica armis,
Frenaque consilio tandem conducta salubri
Non laniat morsu, sed [b 1Kb] pacis in oscula tractat.
Illis temporibus, quis Sanctus in orbe manebat,
Ut Gallis fuerat seua feritate rebellis,
Sic erat et Christo, reliquum qui strauerat orbem.
Relligionis enim nudata decore iacebat
 In noctis tenebris, nulla illustrata lucerna,
Horrendumque scelus, cui cuncta nocentia cedunt,
Quo gignente solent reliquie concrescere pestes,
Cultum Christo habilem muta ad simulacra reflectens
Idola credebat numen Deitatis habere.
Hos ubi uesanos errorum comperit actus
Presul Amandus, ab his, quos fratrum nomine dignos
Fecerat, accensus, horum celeranter adiuit
Belliger insignis terras: ut prelia Christi
Bellaret, pariterque sui signacula Regis
Inuictus miles prefatis inderet aruis.
Ut si multiplices non posset iure cateruas
uincere, uel pulchram caperet per uulnera mortem:
Dumque ibi uiuificis inferret spicula contis,
Et multos equaret humo, falsamque deorum
 Sterneret ad terram constanter relligionem;
Unus iners, facilis, male lubricus, atque superbus,
Turpis et impurus scurrilia probra susurrans,
Quem merito uulgus uocitat cognomine mimum,
Obstitit infelix stolido bacchante cachinno.
Sed mox arreptus miser atro demone, plenus
Quo fuerat pridem, cum uite risit alumnum,
Ipse suis manibus male sano membra furore
Discerpit, scindit, disrumpit, diripit, urit,
Anteque quam patulos Erebi transcurrat hiatus,
Dat certum indicium, duce quo deductus abiret.
Ore uno stupeas millenas currere linguas.
Tandem distortus uacuatus et hospite et hoste,
 Qui ingratus rediens animam uiolenter abegit,
Abducensque facit secum penetrare gehennam.
Qui fuit incentor culpe, fit tortor in igne.
Et quia sunt non leta satis, que scribimus, hinc iam,
Tristibus omissis, ad dulcia pergat arundo.


3.

Ergo ubi gens sancto uacuata decore relicta est
Antiquis tenebris, uoluit quia spernere lucem
Transmissam sibimet, quam se substernere luci:
Lucifer ille nitens, cum iam repedaret ab illis,
Peruenit quamdam tandem lassatus ad urbem,
Cuius honorificis excepit episcopus illum
Obsequiis, meritoque colens reuerenter honore,
In manibus sacris latices perfudit, et ipsos
Custodem monuit clausis inferre sacellis.
Antistes namque is sat fidens exstitit, illis
 Optatam inualidis preberi posse medelam.
Spes neque tam firmos animos certissima lusit.
Tempore quo quidam residebat ad ostia templi
Mendicus, rebus pauper, sed lumine frontis
Pauperior, quem hac affatur uoce sacerdos:
O homo, si fidei retines in pectore lucem,
Ablue aqua clausos oculos, qua sanctus Amandus
Abluit ille manus: hoc spondeo te renouandum
Unguine, lux rediens cecis infusa fenestris
Monstrabit, Sancti quantum benedictio digna est:
Nec uacuus credens fidei uirtute redibis.
Hec promissa, carens mox pauper lumine, credens
Sumpsit aquas, faciemque lauit, medicina lauacro
Est comitata pio. O rerum conuersio! Ceci
Dum splendent oculi, fera mortis imago repulsa est.
 Dic, rogo, quisquis ades, quanta uirtute Beatum
Nunc fulsisse putas, cum presens corpore adesset,
Ac prece quam celerem quiuisse referre medelam,
Cuius lympha manus lucis largitur honorem?
Cede loco, medice, trito cum puluere, quid stas?
Puluere enim cecari oculos res notior exstat.
Hec si credis, aque superant collyria cuncta,
Quam munde sordes. O quam purgatio pura!
Quam doctus medicus, quo cuncta obscura refulgent,
De cuius digitis stillant medicamina pulchris!
Talia signa sui produnt uestigia regis
Quod sequitur, perpes hinc Christo gloria summo,
Dignus honor Iusto, quo non pretiosior alter
Ad celi regnum sociorum ex agmine uenit.
 Obuius ornata dum sponso lampade pergit,
Manat oliuiferis mox igneus ardor ab ulnis,
Accendens propria reliquorum de face tedas,
Fulserit et quanto demonstrant facta decore.



CAPUT II. Monasteria a S. Amando exstructa. Periculum mortis celitus depulsum.


4.

Dumque iter inceptum uariis uirtutibus iret,
Francorum ad regnum felici tramite uenit,
Elegitque locum, quo uerbum spargeret aptum,
In quo, deuota fratrum comitante cohorte,
Qui uarias Christi tulerant pro nomine penas,
Sacra monasterii construxit claustra nouelli.
 Felix illa fuit sub tanto schola magistro,
De qua multiplices procedunt iure sophiste,
Pontificum numerosa cohors, doctique Patroni
Ecclesie, uerbis puri, gestisque nitentes.
Gallia, iam rediit Sanctus, letare, benignum est,
Sparge alacri flores, tibimet saluatio uenit.
Hac etenim non parte cadis, qua turris Olympo
Contra sanguineas acies et bella Damasci
Forte tulit caput, ultra et sidera constitit ipsa.
Nam si perualide Oceani de parte procelle
Irruerint, nullo quibunt transcendere pacto,
Passibus egregiis qua gressum fixit Amandus:
Si tamen egregii secteris iussa Magistri.
Est neque, quod timeas feruenti in turbine, freta
Hoc ductore tuo, qui non debellat iniquos
 Armis, sed meritis hinc usque ad sidera notis.


5.

Tempore quo princeps regnum Hildericus agebat
Inuasasque graui bello tractabat habenas,
Dum fremerent relique Martis certamine gentes,
Et gladii gladios, umbones redderet umbo;
Ac frater fratrem, genitus premeret genitorem,
Seuaque uastaret populos populatio multos,
Tempestate graui totum grassante per orbem;
Non turbo hic tenuit, Iustique ligamine uinxit
Brachia, nec tanta rerum uertigine uictus,
Liquit opus ceptum, lucris fidelibus ardens.
Sed regem petit iam dictum cernuus ille,
Quatenus illi aliquem preberet iure locellum.
Sacra monasterii strueret que cepta uenusti;
Quem mox ut petiit princeps dedit; inde repente
 Talibus in rebus quoniam fuit impiger ille
Ecclesie iecit fundamina more sagaci.
Dumque ibidem ceptis perstaret Iustus in illis,
Mummulus inuidie facibus flammatus acerbis,
Urbs Ozindinsis cuius subiecta, sedile
Ornabat celsum uariorum gramine florum.
Indignans grauiter Sanctum impetrasse locellum.
Euomuit furiis conceptum mente uenenum,
Direxitque suos stimulante furore ministros
Audaces animis atque armis amplius auctos:
Illi acuens gladios, qui pacis lator in omni
Orbe fuit, superi qui prompsit pascua regni.
Hunc, inimice ferox, cur tali fraude repugnans
Persequeris, carumque Deo insectaris alumnum?
Audieras, tibi que scansurus ad astra magister
 Pacificus dederit seruande federa pacis:
Cur pignus hoc, dum meditaris inania, scindis?
Cur te tanta tenet sceleris scelerata cupido?
Nonne decens fuerat sudores tergere tantos,
Ac commune bonum sociali ornare labore?
Qui facient alii, dum queris, Episcope, bella,
Ac humana tuum si non natura reatum
Comprimit, ordo, gradus, neque te dilectio frenat?
Suspice, fulminei uenient de nubibus imbres,
Placabitque tuos celestis turbo furores,
Angelicas acies, armatas, auxiliantes,
Ferre uidebis opem signis uictricibus amplam.
Ferre necem telis cui nunc minitaris iniquis.
Carnifices quoque pulso loquens, qui iussa uolebant
 Patrare, et sceleris pariter consortia ferre:
Quos aliena reos adduxit missio noxe,
Qui callente dolo se fallere posse putantes
Illum, plenus erat qui puri fluminis haustu.
Fingebant falso fallaces famine falsa,
Aptaque rura satis se Sancto ostendere posse:
Si comitetur eos caussa studioque tuendi.
Callidus et quanquam miles simulauerit ore,
Finxerit et tanto mendacia dicta Prophete,
Quem monstrante Deo nil clausum, nilque latebat
Occultum fibris, nil tectum pectoris antris.
Auribus in cuius sic mens ut lingua sonabat;
Non tamen iniustis scelerum latoribus ipse
Obstitit, aut seuis monstrauit terga ministris.
Tanta nec inuictos animos formido pererrans
 Dispulit, aut stabilem liquit constantia mentem:
Martyrii iugiter quoniam feruebat amore.
Et quanquam dederit nunc temporis optio uotum
Martyris, emerito non est fraudatus honore.
Hinc superis magis est laudanda potentia Christi,
Quod dedit huic palmam gratis sine uulnere mortis.


6.

Iamque supercilium montis pia uictima adiuit
Percussorque ferus, ceu quondam sanctus Isaac,
Utque maligna manus nimium crudelis Iesum
Quando furore calens, ad montis culmina nostre
Auctorem uite pertraxit precipitandum,
Si tunc posse, uelut furibundum uelle, habuisset.
Haud secus hic Iustus, cum staret mitis, ut agnus.
Subuacuis pietate lupis, mox celitus atre
 Collecte nubes oculos clausere malorum,
Nec phebea patet digno satis ordine lampas:
His retrahit iubar et radios conuertit in umbras,
Qui rutilo spoliare student splendore lucernam,
Lucida diffugiunt oculis, nox ingruit ampla:
Tempestasque ruit commisto grandine grandis.
Ergo solo strati culpam iustumque fatentur
Supplicium, ueniam rogitant: curuatur adorans
In terram Iustus, pietatis amore repletus:
Ac membra herbigeris prosternit in aggere glebis;
Nec prius absistit studio uotoque precandi,
Donec etherei se submisere furores,
Nimborum tonitrusque etiam cessere fragores.
Dumque serena illis se reddunt ethra ministris,
Noscunt quam merito sit Sanctus honore uerendus.
 Ite domum missi, factumque referte Patrono,
Carnifices alios ne post uos mittat Amando.


7.

O nimium, dilecte Deo, cui militat ether,
Cuius in auxilio celestis machina frendens
Bella parat, lumen retrahit, lethumque minatur.
Pro lituis tonitrus, pro telis igneus imber,
Pro parmis quassans immurmurat arduus axis.
Quid mirum est seruisse tuis terrestria iussis,
Quando elementa simul quatiuntur, feruet Olympus.
Cum tibi, fida tuis spes, mors iniusta paratur.
Et quanquam sint magna satis, que gesserit ante,
 Plus tamen ista nitent, que celi ex arce refulgent.
Pulcher ubique, polo, terra, pontoque coruscans,
Respice diffusos iamiam miserando fideles;
Hisque iugem precibus sacris deposce salutem;
Quatenus inuictas retinentes pectore uires,
Nec mala nos frangant, nec mentem prospera raptent.



CAPUT III. Cecitate et paralysi puniti, sanantur ope S. Amandi.


8.

Instar iter, iamiamque sequentia gesta retorquent
Carminis excursum, canitur res digna relatu.
Mentio namque uiri uenerandis laudibus apta est,
Namque Euangelium populo dum predicat omni,
Nescius incepti curam laxare laboris,
 Lassatosque artus modica reparare quiete,
Perlustrans pagi confinia Bellouacensis;
[a 1Kb] Rossontus locus est, quo Sanctus uenit anhelus
Qua modicus ripis refluit, sed massus opimis [b 1Kb]
Ubere frumenti copiosi et munere Bacchi:
Nec procul a tractu, quem cursus complet [c 1Kb] Oronne
Hic fuerat mulier geminis uiduata lucernis:
Fronte subobscura noctis simulatio uera,
Cuius nempe modum dum Iustus cominus instans
Scrutatur, didicit causas tempusque negate
Lucis, et auguriis iustas quesisse tenebras,
Frondicomeque Dee se deseruisse renarrans.
Ducit eam rigidis ramorum flexibus arbor,
Quo caput extulerat peruersa fruge colonis
Noxia lethiferum gignens radice uenenum,
 Rustica plebs prisco quam consecrauerat hosti.
Fudit et ut mulier plangens lacrymansque querelas,
Reddidit his Sanctus miseranti pectore uoces:
Non miranda refers, mulier cecata reatu
Cum proprio plangis discrimina crimine creta.
Magna sed admiror quam sit clementia Christi,
Cuius larga nimis te iam patientia portat.
Cuius ad offensam proprio famulabilis hosti
Emeritum retines damnum iustumque pudorem.
At tibi si superest amisse cura salutis
Assensum nostris iam tunc prebere loquelis.
Ocyus audacter Dea quo stat pestifera, ito,
Spe stabili confirma animum, dextramque bipenni,
Arbor ut ad terras iam proruat acta securi,
Quam ueneraris: enim citius promitto futurum
 Credula si fueris, felicia uota reportans,
Quod capies celerem membrorum animeque medelam,
Nec mora dum properat mulier, ducente puella,
Arboream truncare Deam, frondensque cacumen
Relligione carens succisum tradere flammis;
Perspiciens Sanctus fidei uenerabile lumen
Interius fulgere, crucis celebrabile signum
In frontis medio gemina inter tempora sculpsit,
Mox quoque conspicuus delatus celitus ignis
Splenduit, et clause patuere in fronte fenestre.
 Sic ueneranda manus iubar infert, atque relinquit
Nox oculos, exsulque dies illuminat orbes,
Ac mediis tenebris aurora crepuscula fundens,
Miratur radios frons illustrata serenos,
Quam tamen instructam ueteres contemnere culpas;
Noxia quis pridem creuerunt uulnera in illa,
Incolumem linquens, reliquos uisurus amicos,
Dimisit Sanctus, tanti largitor honoris.


9.

Historie manifesta fides, sed mysticus illi
Intellectus inest siluis umbratus opacis,
Quem tentabo loquens festino pangere uersu:
Ut resonans antiqua nouo symphonia flatu
Impleat arentes supero spiramine uersus.
Arbor prisca fuit, qua uitam perdidit Eua,
Nomen habens uite, si culpis abstinuisset.
 Pro dolor! anguino nimium decepta suasu
In lethum lapsa est, uetitum dum sumpsit edendum,
Ad certum per lucra ruens male credula damnum.
Sed crucis in ligno uita moriente, piati
Sunt scelerum morbi, et uetiti transgressio pomi.
Aspicis antiquam presenti in stipite formam,
Auguriis mulier cui dum famulatur ineptis,
Scire futura uolens, et iam presentia perdit,
Ac meritas cecata capit pro luce tenebras.
Sed Sanctus ueniens errores dispulit atros,
Arboris et docuit flexus succidere ferro,
De quo magnificus cecinit Baptista Ioannes,
Arboris eximiam radici instare securim
Fulgenti nocuos que truncat acumine succos,
 Et reparat celerem pia per collyria uisum,
Unguifer et medicus sic lumina reddit Amandus.


10.

Hocque quod accumulans laudum preconia Iustus,
Magnificis gestis compleuit, rite canamus.
In grege multiplici Domini quem fecit alumnus
Diuium portare iugum, seruire Tonanti,
Unus erat reliquis prelatus honore cateruis,
Ut uictum sociis et congrua cuncta pararet:
Qui dum monte tumens iussis parere magistri
Despicit et uinum plaustris portantibus utens
Ad Fratres deferre suos, Sanctoque negare,
Quod sibimet deessent quesita uehicula, pergit,
Sternitur infelix subiti discrimine morbi,
Et fera paralysis uastans crudeliter artus
 Occupat, et laxis in membris regnat habenis;
Elataque nimis sumptos ceruice rigores
Ocyus excutiens herbis flaccentibus equat:
Ac miserum corpus lethali clade grauatum
Pestis acerba feris stringit hinc inde catenis,
Sanguinis arebant siccato flumine uene,
Languida et attractis marcebant brachia neruis:
Ac tenuem flatum de nare frequentius efflans,
Singultus miseros mutus sermone iterabat.
Iam quoque progrediens anime calor ostia uite
Transibat; sed adhuc medicus uiuebat Amandus,
Cuius erat meritis egro tribuenda medela.
Is monasterio Fratrum famulante cohorte.
 Nauigio deductus erat, cum rite peractis
Officiis, mensis resideret Sanctus, edendis
Esuriens epulis, dapibus, sed pastus olympi.
Discipulique Pater noscens miserabile uulnus,
Leniter arridens miseranti pectore fatur:
Magna quidem patitur, sed adhuc potiora meretur,
Hunc quoniam nobis iactantia uana rebellem
Contemptusque facit, nimium quis deditus extat.
Dixit et electum Fratrum de plebe benigna
Presbyterum, optate gerulum iubet esse medele,
Parte data panis, calicis quoque pocula leti,
uade, ait, et monacho fer hec mandata iacenti,
Hauriat ut calicem cum missi fragmine panis,
Crastina cumque dies nocturnas sparserit umbras,
Et sol flammicomus puro rutilauerit ortu,
 uisurusque illum celeri properauero gressu;
Excussus propriis pulso languore grabatis,
Incolumis surgat solidatis, impero, neruis,
Obuius ac sano procedat corpore nobis.
Quid sermone morer, cum non medicina moretur?
Missa etenim monacho Patris benedictio uitam
Reddidit, et uires medico mandante recepit.
Hinc celer exiliit summo conamine 
Nec cunctatus iter iussum properare uiator,
Aduentante uiro procedens obuius almo
Occurrit sanus, gratesque rependit opimas:
Linguaque percusso dum format uerba palato,
Insonuit sermo clara de fauce loquentis,
Surrexisse dehinc uita remeante cadauer.
 Admirans Fratrum cecinit cum laude caterua.
Qui tamen admonitus mores mutare proteruos
Sospes cum uenia sociis mirantibus iuit.
Materie locus est triplicatum texere funem,
Pagina sed multo uersu completa redundat.
Nec capit ulterius finalis clausula libri,
Pluribus et quanquam studuissem pangere uerbis
Gesta uiri, quiuisse tamen non cuncta notare
Confiteor: nec enim tam parua peregit, ut ullis
Dicere sufficiam scriptis aut promere metris;
Quod fidei donum, meritum moresque benigni,
Quanta per egrotos curatio, gratia quanta,
uirtus, bella, labor, patientia, palma, triumphus.



CAPUT Iu. S. Amandi mors, sepultura. Eleuatio corporis. Epilogus.


11.

Hactenus ad finem celerans oratio ducta es
Tramite difficili, sed nunc per deuia ceptum
Flectis iter, tumidis et te conuertis habenis:
Forsan ob hoc, subtriste aliquid quia gesta loquuntur,
Proh [a 1Kb] dolor! est rutilo comptum fulgore beatum,
Egregios cuius mores descripsimus usque huc
Qualiter ad uitam per mortis limen eundo
Transierit, superi ponendus in etheris aula,
Diffugere, et finem lacrymoso pangere cantu
Calcetenus ductum metuens concludere textum.
Si refugis functum, uel dic per secula uiuit:
 uiuit enim angelicis sociatus rite cateruis.
Tristitiam liquit moriens, planctumque per arua:
Letitiam fecit celestibus arcibus amplam:
Terra tenet terram, concrescit puluere puluis,
Mortuus in tumulo recubans per dona coruscat.
Ast speciosa choris anima est coniuncta supernis.


12.

Nempe monasteriis per rura per oppida sparsis
Celsior et melior sese structura leuauit
Helnonis nostris. Locus est de flumine dictus,
Quod recipit largoque sinu Scarb purior effert:
Qui fonte ex gemino Iordanis more meantes,
Dulcia commistis coniungunt basia labris.
Quo tumulum retinet Sanctus uirtutibus auctum.
Qui locus immenso decoratus honore nitescit,
Pax ibidem, pietas, bonitas, concordia pollet,
 Spesque, fides, fraternus amor, dilectio summa.
Omne bonum retinens, ad celi culmina tendit:
Omne malum uitans, discrimina noxia pellit.
Nulla pericla pauens, ubi debilis omnis et eger
uota petita, fide in medium currente, reportat.
O locus! o felix fecundo germine cespes!
Cunctis macte bonis eterna in secula salue.
ueste, oue, messe, boue, alite, melle, ape, flumine pisce,
Glande, sue, flore, fronde, imbre, gramine, uite,
Omnibus his polles tali moderante colono.
Omnibus his retines hoc fecundante Patrono.
Flumina dant pisces, segetes terrestria soluunt:
Escis nempe cares nullis, quia fruge redundas.
Incola namque famem non ore, sed auribus haurit.
 Rem canimus miram, que credula corda requirit,
uiuere post mortem poteris hac scire Beatum.
[a 1Kb] Curricula annorum centum uergente recursu
Transierant, numerus pariter partitus et idem.
Transiit etheream quo uir uenerandus ad aulam,
Cum corpus tumuli disiecta mole leuatum
Incolume inuentum est, et dens sublatus ab ore
Fudit sanguineas ut uiuo e corpore guttas.
Abneget hoc facile est, quisquis de corpore Iesu
In cruce confixi percusso militis hasta,
Non credit manasse sacras cum sanguine lymphas.
Si queris testes, fidei uirtute uacillans,
Huc uenias, moneo; aspicies diuersa uirorum
Agmina multiplicesque senes etate uerendos:
uas quoque susceptos poterit monstrare cruores.


 13.

O genitor, pastor, doctor, nutritor, amator!
Quo locus iste nitet tantorum diues honorum,
Quem celi regnum ueneranda pace receptum
Exaltat, decorat, collaudat, honorat, adornat:
Intercede piis uenie commercia seruis,
Ac largire tuis consortia lucis alumnis.
Cumque Deus ueniens cunctum concusserit orbem,
Cum tremulam terram uelox exusserit ignis,
Et sol detracta ceu saccus luce carebit,
Lunarisque globus furuo claudetur amictu,
 Sulphur, pix, horror, tortor, tormenta, caminus,
Affuerint, Iudexque sedens iustissimus illic,
Sanctorumque cohors ornata sedilia habebit,
Inter et hos proceres cum celsum iure tribunal
Consulibus iunctis consederis Arbiter orbis,
Iudicium et iustum libris pandetur apertis,
Eheu quid faciam tunc? me quis Sanctus ab ira
Conteget instanti? que me defensio tantis
Cladibus eripiet? Cuius sub tegmine montis
Abscondendus ero, flammis ne exurar acerbis?
Quod me tunc operis iusti uelamen opertum
Eximet et tanti secernet ab igne camini?
Oro, tui tunc, sancte Pater, miserere pete,
Dextris atque tuum turmis coniunge Milonem.
Extremum sat erit uel commeruisse locellum.
 Est etiam mihimet fiducia magna misello,
Hoc opere horrendos exstingui posse furores,
Schemate quod uili scriptum est, sed uate fideli.
Paruus honor carmen stolidum est, sed grandia amoris
Sunt mihi uota tuis in laudibus, optime Pastor.
Et si respicias animi precordia nostri.
In his que fuerat nobis deuota uoluntas,
Non damnanda aderit, uelut estimo, parua facultas.
Orbis honor, nostrumque decus, Pater alme, ualeto,
Ante tuum tumulum iugiter recinemus, Aueto,
Tu dignus salue, nobis prebeto ualere.


14.

En opus, alme Deus, hominum Sator atque Redemptor,
Ad laudem obtulimus preclari presulis istud,
Acceptumque tuis ut sit conspectibus oro.
 Omnis in ecclesiam mundus sua munera defert,
Ille nitet sensu uelut auro, munus et alter
Argenti eloquio portans candescit honesto,
Cantorumque chorus uocali concinit ere,
Fertur ab hoc coccus gemino bis tinctus amore,
Offert et tortam carnis maceratio byssum,
Lignum incorruptum hic corpus gerit immaculatum,
Actibus ille piis ceu pulchro splendet oliuo,
Perfususque bono ut thimiamato fragrat odore.
Ast ergo munificis commisti cetibus assum
Pauper, egenus, inops, trepidans, confusus, et angens:
Qui fero nil placitum, quod in ara ponere fas sit.
Pellis ob hoc mihi rubra genas uerecundia pingit.
Hoc carmen textum caprinis offero pilis,
Meque simul hircum pro crimine mortificandum.
 Sed qui pro minimo uiduam quadrante beasti,
Munera que soluo placato suspice uultu,
Et tua laus nostro perduret in ore per euum,
Qui solum regnumque tenes per secla supernum.
Chare, meum completur iter, requiesce, uiator [b 1Kb] .



uERSICULI WLFAII [c 1Kb] IN CONFIRMATIONE OPERIS.

Carmina sideros merito scandentia campos,
    Ut uigeant nostro, Milo fauore petis.
Quorum uis tanta est, talique refulget honore,
   Ut nequeant nostro dicier eloquio.
Aurea materies argento cingitur albo,
   Ornat et eloquium lucida massa suum.
Non opus ut nostri decorentur famine uerbi.
   Eius honore uigent, cuius amore nitent.
Hec archipresul toto notissimus orbe
    [a 1Kb] Hingmarus uerbis sustulit eximiis.
Hec Pater et Dominus Camerace gloria plebis
   Mitis Adalardus extulit ore pio.
    [b 1Kb] Teudricus tali laude beauit ouans:
Carmina dulcisono nimium currentia plectro,
   Digna palere polo, macta ualere Deo.
Prebuit his stipulam preclarus Episcopus [c 1Kb] Emmo,
    Affigens digitis pulchra elementa suis.
Hec pater et pastor clero grauissimus omni
   Mitis [d 2Kb] Adalardus extulit ore pio.
Hec tuus hecque meus [e 1Kb] Haiminus iure magister,
   Quo duce firmauit deuia nemo petit.
Corpore premodicus, sed mentis acumine magnus,
    [f 1Kb] Teudingus dextram prebuit ipse suam,
Que domus, oro, ruat tantis suffulta columnis,
   Flumina nulla pauet, flamina nulla timet.
Sed tamen ut numerus septenus sit perfectus,
   Septima sum tecto, Milo, columna tuo.
Sunt equidem nostro tua carmina digna patrono,
   Iudicio nostro, cuius honore micant.
uirgilii pulchro furas iam cinge cothurno,
   Sed supera falsum uera canendo uirum.





ADDITIO AD LIBELLUM uITAE SANCTI AMANDI.


 1. Prelato libello de uirtutibus Sancti edito, sciendum est quantus uir idem, et cuius honoris habitus est apud homines, licet ipse declinare honores mundi semper desideraret. Nam reges et regine pluresque illustres uiri ei uenerationem et gratiam plurimum impendere studuerunt, et de facultatibus suis uiuo adhuc illum in corpore manentem non modice ditauerunt; uillas quoque et predia ac proprias hereditates, cognoscentes eum esse seruum Domini, fidelissima deuotione ei se conferre gaudebant. Ubi ipse uir Domini Amandus sagacissima industria fidelibus  uiris et Christo sincere desiderantibus militare, monasterio construendo studiosissime elaborabat. Nam monasterium quod dicitur Blandinium, in Castro Gandauo situm, [a 1Kb] aliudque quod uocatur Marcianas, necnon et illud cui ipse sanctus uir Lotosa nomen imposuit; seu Rotnace, quod est prefato pene contiguum; cellulamque que nuncupatur Barisiacus [b 1Kb] , quem locum cum adiacentibus sibi appendiciis Hildericus rex [c 1Kb] et Himnechildis regina uisi sunt condonasse: cuncta hec ab ipso Dei uiro edificata fuisse pene omnibus notum est, in quibus loci Fratribus  uel monachis sub regulari norma constitutis, superpositisque abbatibus et omnibus bene ordinatis, ad postremum Helnone cenobio edificato, ipse ibidem cum suis usque ad sanctissimi obitus diem Christo feliciter militauit.

Ergo et apud Martinum sanctissimum ac beatissimum papam sancte et apostolice sedis urbis Rome, qui septuagesimus quintus post Petrum apostolum Romanam rexit Ecclesiam, plurimam familiaritatis ac reuerentie gratiam obtinuit. Cui etiam prefatus apostolicus inter cetera tante dilectionis digna exenia, direxit uolumen synodalium decretorum que ipse edidit, utpote pastor uigilantissimus, custodiens cum summa sollicitudine in nocte huius seculi uigilias supra gregem Dominicum sibi creditum  aduersus lupos ac predatores Ecclesie hereticos Cyrum Alexandrinum episcopum, Sergium Constantinopolitanum episcopum, Pyrrhum, Paulumque patriarcham, successores ipsius, concurrentes sibi uicissim in hoc certamen, unam operationem in Christo Domino nostro Deo diuinitatis et humanitatis profiteri audentes: cum orthodoxa fides Ecclesie catholice pio sensu confiteatur duas in Christo conuenientes naturas et operationes. Operatur itaque utraque forma diuina atque humana in una Saluatoris nostri persona cum alterius communione quod proprium est, uerbo quidem operante quod uerbi est, carne autem exsequente quod carnis est; et unum horum coruscat miraculis, aliud autem succumbit iniuriis: ut sit proprietas diuine nature  Christi, diuinitus eum uelle et operari diuina; proprietas uero humane nature, humana uelle et operari humane, ut approbetur in una quidem persona, sed in duabus naturis Deus et homo naturaliter esse. Quam columnam orthodoxe fidei sancta synodus Chalcedonensis statuit, uniuersorumque chorus Patrum catholicorum confirmauit.

In destructionem itaque suprascripte hereseos atque expugnationem superbie contra scientiam Dei se eleuantis, seu et confirmationem dogmatum diuinorum, supra nominatus Martinus pietatis aduocatus, sicut in Gestis pontificalibus legitur, misit et congregauit in urbe Roma episcopos centum et quinque, et fecit. synodum secundum instituta Patrum orthodoxorum iuxta episcopium Lateranense, residentibus  episcopis, presbyteris astantibus diaconibus ac clero uniuerso: et condemnauerunt Cyrum, Alexandrinum episcopum, et Sergium, Constantinopolitanum episcopum, Pyrrhum etiam successorem eius, Paulum quoque eiusdem urbis patriarcham, qui, inflati superbie spiritu, aduersus recta sancte Dei Ecclesie dogmata audacter presumpserunt paternis definitionibus contraire, atque nouitatis commentum contra immaculatam  fidem conati sunt innectere. Quippe quoniam ipsam excludere properantes, hereticorum dogmatum contra catholicam Dei Ecclesiam confusionem concinnauerunt, anathematis ultione percussi sunt.

Preterea Martinus papa beatissimus faciens exemplaria predicti uoluminis synodalis, per omnes tractus Orientis et Occidentis direxit, eaque per manus orthodoxorum fidelium disseminauit. Cuius etiam exemplar in papyreis schedis editum Patri nostro sibi dilectissimo pontifici direxit Amando, quatenus ipsius industriosa sollicitudine eiusdem sacrosancte et intemerate fidei promulgationes Galliarum ecclesiis uulgarentur. In huius insuper fine uoluminis, quod uno quidem corpore, sed quinque incisionibus librorum diuisum est, sepedictus Martinus episcopus  sancte sedis apostolice etiam specialem epistolam uiro Dei transmisit Amando, per quam decreta synodalia, suamque erga ipsum benignam dilectionem satis abundeque monstrauit, ac ne afflictionum angoribus coarctatus a pio mentis proposito recederet admonuit, et sermonibus insuper exhortatoriis ad tolerantiam tribulationum quibus a contrariis diuine religioni presbyteris seu diaconibus, aliisque sacerdotalis officii ministris grauabatur, animare studuit. Pro quorum postea augescentibus in deterius sceleratorum actuum incorrigibilibus excessibus  etiam cathedram episcopii sibi commissi deseruit, pulueremque pedum suorum super contemptores sue predicationis iuxta euangelicum Domini preceptum in testimonium  illis excutiens, ad loca alia demigrauit. Preterea etiam iam dictus apostolicus eiusdem Patris cure Sigebertum Dagoberti filium, regem uidelicet Francorum commendare studuit, qui olim adhuc infans, necdum adhuc quadragenarium dierum excedens numerum, dum a B. Amando benediceretur, Amen dulce quod necdum corporis usu didicerat, pro tanti pedagogi merito declarando, clara uoce post sacre finem orationis pronuntiauit. Ut uero predicte locutionis nostre assertio deterso dubietatis nubilo confirmetur, prefatam epistolam eiusdem pape ad B. Amandum directam huic nostro sermoni subiungere placuit, cuius iste modus est:

»Dilectissimo fratri AMANDO MARTINUS.

»Fraternitatis tue,« etc. 



TITULUS DE OBITU BEATI AMANDI CONFESSORIS.

Anno incarnationis Domini nostri Iesu Christi sexcentesimo sexagesimo primo [a 1Kb] , indictione quarta, epacta quinta decima, concurrente quarto, termino duodecimo Kalendas Aprilis, Pascha quinto Kalendarum  Aprilium, luna uicesima prima, octauo Idus Februarii, die Dominica, luna prima, obiit S. Amandus annorum circiter nonaginta.



ARGUMENTUM QUO TEMPORE BEATUS CONFESSOR AMANDUS uEL NATUS uEL DEFUNCTUS SIT.

De tempore natiuitatis et cursu uite atque obitu beati pontificis Christi Amandi, aliqua lectioni inserere ob plenam cognitionem legentium necessarium duximus: qui sicut probabili argumento historiis ac chronicis sibi concinentibus inuestigauimus, anno ab Incarnatione Domini nostri Iesu Christi quinquagentesimo septuagesimo primo, Nonis Maii mensis, in prouincia Aquitaniorum, et pago prefate regionis uocabulo Herbatilico, ex patre Sereno, genitrice Amantia; natiuitatis initium habuit, anno scilicet septimo  quo Iustiniani successor Iustinus minor, cum Sophia coniuge iure publico arcem imperii tenebat, quo uidelicet tempore Ioannes pontifex Romane Ecclesie in ordine pontificum sexagesimus tertius cathedram eiusdem urbis anno sui presulatus octauo strenue gubernabat. Computantur autem ab anno natiuitatis prefati uiri Dei Amandi usque ad obitum ipsius pontifices Romane sedis sexdecim, a Ioanne scilicet incipientes numerari, cuius octauo anno pontificatus natus est, hoc modo: primus idem Ioannes, secundus Benedictus, tertius Pelagius, quartus mirabilis doctor Ecclesie Gregorius, in cuius ordinationis initio uir Dei Amandus uicesimum secundum etatis agebat annum, in obitu uero ipsius prope trigesimum quintum, qui erat annus a natiuitate Domini sexcentesimus  quintus, regni autem Phoce Cesaris annus secundus, sicut Beda uenerabilis presbyter in chronicis suis refert. Et ut ceptum persequar calculum, successor Gregorii pontificis quintus Sabinianus, sextus Bonifacius, septimus alter Bonifacius, octauus Deusdedit, nonus Bonifacius, decimus Honorius, undecimus Seuerinus, duodecimus Ioannes, tertius decimus Theodorus, quartus decimus Martinus, B. Amando familiarissimus, quintus decimus Eugenius, sextus decimus uitalianus, cuius tertio anno pontificatus B. Amandus est defunctus, octauo Idus mensis Februarii: atque ita computati ab anno Incarnationis Dominice quingentesimus septuagesimus primus, qui erat annus octauus presulatus Ioannis pape, usque ad annum Domini sexcentesimum sexagesimum  primum, qui erat annus episcopatus uitaliani pape tertius [a 1Kb] , quo S. Amandus obiit, inueniuntur anni uite prefati patroni nonaginta, quibus presentis uite munus expleuit.

Simili etiam modo si reipublice imperatores reuoluas, septem in tempore uite prefati Patris Amandi regio officio functos inuenies hoc ordine: primum Iustiniani successorem Iustinum iuniorem, cuius septimo anno regni natus est; secundum Tiberium,  tertium Mauricium, quartum Phocam, cuius secundo anno imperii, ut iam diximus, qui erat annus Domini sexcentesimus quintus, Gregorius papa obiit, post quem B. Amandus, uixit annis quinquaginta sex; quintum Romani imperii principem Heraclium, sextum Constantinum [b 1Kb] , septimum eiusdem nominis Constantinum, cuius anno regni uigesimo tertio [c 1Kb] , qui erat annus Dominice Incarnationis sexcentesimus sexagesimus primus ultimum presentis eui tempus sepe dictus Pater expleuit.

Quod si et principes regni Francorum qui tempore uite eius ius regium tenuerunt, aliquis querere uoluerit , diligentius animi uiuacitate perspiciens, reperiet  tempore uite eius hos apud Francos honore functos regio hoc ordine: primum Chilpericum, secundum Lotharium, tertium Dagobertum, quartum Sigebertum, eiusque fratrem Lodoueum quintum, cuius filii fuerunt hi, Lotharius, Hildericus, ac Theodoricus: sed Lothario in iuuentute mortuo, ac deinde Hilderico a Francorum primatibus interfecto, regalem, quam nuper tonsoratus amiserat, Theodoricus recepit dignitatem: ad cuius usque tempora beatum uixisse Amandum chartarum instrumentis que apud nos hactenus habentur docemur. Quibus etiam diebus Ebroinus maiordomus nefandas regno Francorum fraudes inferebat calamitates, augens de die in diem usque ad seram scelerata piacula mortem; qui regibus cum omni populo perturbatis ad ultimum  omnium malorum suorum cumulum B. Leodegarium diuersis tormentorum penis excruciatum Christi martyrem fecit. Si quis uero hunc sermonem ab exiguitate ingenioli nostri depromptum quasi minus idoneum ac ueritate suffultum probabili argumento inuestigare uoluerit, hunc monemus, ut primo annum obitus prefati confessoris Christi Amandi, qui fuit a natiuitate Domini sexcentesimus sexagesimus primus diligenter memorie figat, quia in eo, sicut priores nostri nobis non solum in libris, sed etiam lapidibus ne obliterari posset scriptum reliquerunt, ab hoc mundo ad Dominum transiit. Unde hoc numero quasi fundamento in animo stabiliter collocato, ab ipso demum ad superiora calculando nonaginta annorum quibus uixit numerum computet, et sic ad quingentesimum  septuagesimum primum natiuitatis Dominice annum quo natus est sepe dictus Pater gradatim perueniet. His igitur duobus calculis, uno ortus, et altero obitus diligenter animo commendatis, adhibeat sibi historias regum qui eo tempore ius regium tenuerunt, insuper et chronicas ueneralium Patrum, necnon et librum de Pontificibus apostolice sedis editum: eosque quasi ante et retro oculatus hinc et inde sensus uiuacitate circumspiciat, atque qui apostolici,  quiue imperatores uel principes B. Amando in corpore adhuc uiuente fuerint solerter consideret. Etsi post nullam laboris operam rei ueritatem inuenire  quiuerit, nequaquam hec nostra dicta qualiacunque sunt, ut opinor, reprobabit.





SERMO DE TRANSLATIONE S. AMANDI. Qualiter corpus B. Amandi in loco quo nunc requiescit fuerit translatum, et de dedicatione basilice aut de ordinatione episcopatus ipsius septimo Kalend. Nouemb.

 Diem hodiernam sacrosancte festiuitatis solemni deuotione religiosorum conuentui celebrabilem ipse reuoluti temporis cursus indicit. Et quoniam plurimi in hac plebe huius penitus expertes adhuc exstant rationis, non otiosum duximus eis notitiam tante ac tam grate pandere celebritatis. Dignum igitur, imo necessarium credimus, ut qui ista celebrant et quare celebrent ignorent, cognitionem huius rei capiant, et qui hactenus minus nota festiuo studio honorabant, gloriosius ac reuerentius iam nota excolere atque uenerari discant. Quia ergo uite ter beati ac dilecti confessoris Christi Amandi libellus satis plene sufficienterque disseruisse cognoscitur, qualis quantusque idem dum adhuc mortalitatis istius erumnis  teneretur exstiterit, qualibusque inter caliginosos huius seculi anfractus uirtutum signis claruerit, necnon et quam longe sitos illustrauerit, atque de tenebrosa huius seculi Aegypto, columna legis, diuineque gratie protectione preeunte, per uias piorum profectuum mansiones ad terram repromissionis  quali fine migrauerit; his interim posthabitis, ad indaganda aliqua de multis diuinorum operum magnalibus que circa ipsum eiusque corpusculum post eius obitum diuina clementia, quanquam impolitum dirigamus sermonis officium. Ea ergo que referimus, a Patribus fideliter referentibus audiuimus, quorum fidem omnipotenti Christo committimus, apud quem etiam peracta quasi instantia, et pro presentibus haberi  futura credimus: cui mendacium, quia ex malo est, displicere cognoscimus. Non enim beati uiri merita ut clara hominibus appareant mendaciis egent astrui, sed ampliora quam explicari uerbis queant, remota omni ambiguitate debent credi. Sed quia de his non pro sui  dignitate, sed pro nostri paupertate ingenioli aliqua preloquendo tetigimus; nunc diuina nos preeunte clementia propositum nobis iter carpamus.

Anno igitur incarnationis Dominice sexcentesimo sexagesimo primo qua Conditor et Redemptor mundanos miseratus errores humane dignatus est uniri nature, Deo bonisque cunctis amabilis Amandus post multa bonorum actuum insignia ad celi aulam perenniter cum Christo, cui deuote seruiuit, regnaturus  ascendit. Nec immerito ei intreunti celestia  patuere palatia, pro quibus ipse in terris positus uoce cantauerat indefessa: Quam amabilia sunt, inquiens, Domine uirtutum, tabernacula tua! concupiscit et deficit in his anima mea. Requieuit uero anno etatis sue nonagesimo, mense Februario, febris tactus incommodo, die quoque Dominico, cui mors uia ad patriam, ac presentis uite exitus, sequentis ac nunquam finiende factus est introitus. Ad quam multiplicibus huius mundi erumnis absolutus, sui Domini obtutibus, plenis oleo lampadibus, uirtutum scilicet piarum fertilitate, meruit apparere coruscus. Sepultus sane est debito fidelium honore in cenobio a se edificato, cui ex nomine fluuioli ibi decurrentis Helnonis uocabulum hesit. Quem uidelicet  locum quondam ipsi uiro Dei Francorum princeps Dagobertus siluestri coma [a 1Kb] non indignum prona indigni contulit deuotione, rata legum sanctione stabilitum. Cuius licet crebra plurimorum opinione didicerit sanctitatem, amplius tamen  eumdem isdem princeps in filii sui Sigeberti contra naturam mirabili propter infantiam locutione, sub sua presentia Christo sanctum suum mirificante, meruit agnoscere manifestam. Predicto igitur in loco quia amplius ipsum ceteris a se constitutis diligendo excoluit, etiam corpusculum ipsius discipulorum suorum obsequio tumulum sumpsit, sicut, etiam testamento terribili scripto pro hac re , quod in archiuio nostri monasterii hactenus seruatur, decreuit.  Non tamen in ipsa qua nunc requiescit positus est basilica, sed in altera qui adhuc superest, principis apostolorum Petri nomine dedicata; que quoniam pro sui paruitate tanti presulis tumulo uisa fuit incongrua, atque etiam secundo sexui propter monachorum habitacula inaccessa, frequenti religiosorum uirorum conuentui uisum est aliam magnitudine prestantem debere edificari, que ex utroque sexu a confluenti illo sufficeret multitudini populari. Completo itaque Deo deuotorum sumptu opere illius edificii, tempus aderat quo ille deberet transferri.

Illis igitur diebus supererat adhuc humanis rebus uenerandus Christi confessor mirabiliumque operum patrator Eligius [b 1Kb] , qui beatissimo pontifici Amando  dum aduiueret fuerat familiarissimus, ac sanctitatis  ipsius non ignarus. Hic itaque ad dedicationem noue ecclesie atque ad transferendas in illam sacri corporis reliquias in urbe Nouiomagensi uenerat; plurima quippe in sue diecesis sollicitudine sagacitatis industria pollebat. Ubi uero tumulo sacro remouit cooperculum, reperit insperatum diuine uirtutis miraculum, corpusculum scilicet sancti Patris, ut ibi ante sexdecim annos positum fuerat incorruptum. Tum demum tam inopinati stupefactus nouitate miraculi, gratias egit summe Diuinitati, quia sanctitas qui in claritate claruerat, in mortuo non latebat. Ne cui forte hoc prodigium uideatur incredibile, non defuit adhuc qui mirabilius aliquid in ipsius sancti uiri sacratissimo corpore nostra in etate miraculum se confirmat uidisse: quod etiam in altero de eleuatione  incorrupti cadaueris eius sermone habito, qui uoluerit nostra qualiacunque sint legere, poterit cognoscere. Si enim aromata pigmentariorum arte conficta humana nequaquam post mortem sinunt putrescere cadauera; multo magis credi decet tanti patroni merita mirabilium operum indiciis declarata seruare potuisse membra, uascula uidelicet sua in quibus habitauerant, incontaminata. Deportatum itaque beati pontificis Amandi corpusculum sibi preparate eademque die dedicate basilice intrauit habitaculum. Ibi usque in sequentem diem famulantum est obsequio custoditum, donec completa a prefato antistite Eligio missarum solemni celebratione, ingens spectaculum uniuerse plebi prebuit ad has exsequias congregate. Collocatum  etenim in medio templi atrio coram altario corpus honorificum omnibus circumstantibus prebuit contemplandum, eiusdemque uenerabilem uultum detectum cupientibus turbis monstrauit intuendum, paciferos insuper ipsius sancti pedes atque manus concessit osculari uirtutum operatrices. Qualis quantusque ibi stupor gaudio mistus fuerit, excellentia tam mirabilis facti prodit. Inenarrabile etenim tunc Christicolis inerat gaudium, cum gemini sacerdotes Amandus atque Eligius ordine et merito inclyti, uelut duo luminaria mundi celestia meritis et terrena complentes uirtutum radiis, coram diuino altario positi suffragia orationum suarum largirentur turbe circumstanti; unus horum superata antiqui hostis tyrannide iam dum Christo scilicet rege suo  in celesti gloria triumphans, alter inter uaria huius mundi certamina pro eodem ut inuincibilis agonitheta desudans: unus ex his ut emeritus miles iam sine labore premia indefectiua recensens, alter contra numerosos huius uite labores ac multiplicia pericula sudoris grauatus anxietate persistens: unus horum iure pontificali, more uidelicet suo, peracto officio reposans, alter necdum terminatis solemniis ut pontifex Christum pontificum pontificem interpellans. Fragrante igitur in sacratissimo famuli Dei  Amandi corpusculo incorruptione membrorum et meritorum, si qui intererant qui eo uiuente de signorum ipsius magnitudine dubitauerant, in mortuo quod multiplici timoris anxietate pauescerent uidebant. Qui autem eo audito non obtemperasse se eius salubribus monitis meminerant, se hec paruipendisse summo meroris lamento plangebant. At qui eius magisterio precepta uitalia nuntianti inheserant, se hec et auribus audiisse et actibus exercuisse gaudebant. Ut uero turbis quamuis adhuc desiderantibus predictus antistes Eligius duxit satisfactum, pretiosissimum depositi corpusculi thesaurum altius telluri  credidit abscondendum, uidelicet ut omnibus non pie querentibus inueniendi illud negaretur facultas. Illius itaque  translationis ac sepulture decus et qui aderant uotis celebrauere solemnibus atque suis posteris celebrandum decretis statuere salubribus, sacre scilicet encenias basilice, atque die eadem deportati cadaueris prodigium memorabile, quod hactenus a nobis numeroso populorum cetu ad hec solemnia confluente, anniuersarie septimo Kalendarum Nouembrium die, debito celebratur honore. Ordinatis igitur omnibus atque uniuersis que ad ornatum loci siue stipendia ordinis monastici pertinebant, pro facultate sua bene congruenterque dispositis, singuli quique fidelium ad propria repedarunt gaudentes, gratias sancte et indiuidue Trinitati super inenarrabilibus eius agentes muneribus, quibus ab initio seculi omnibus se in ueritate querentibus est misereri  dignatus. Rationem ut credimus hodierne festiuitatis reddidimus, ac quid in ea colimus, utcunque his paucissimis sermonibus explicauimus, sacre uidelicet basilice dedicationem atque translationem in ipsam pontificis Christi Amandi memorabilem.

Preterea ut etiam ueneranda eius solemnitas diei trino non indecora sit calculo, tertia supradicte celebritati causa concurrit, episcopalis scilicet honoris assumptio, quia reuerendum patronum nostrum hodierna die uenerabiliter recolimus ordinatum, atque saluti plurimorum superna dirigente clementia pontificem celitus datum. Hec ergo summo deuotionis officio honestissime celebremus, eumdemque orationum nostrarum adiutorem ac suffragatorem queramus. Plurimum quippe in celestibus sedibus obtinere  posse creditur iam cum Christo positus, cui in terris conuersatus in omnibus bonis actibus seruire studuit indefessus. Ab ipsis siquidem pueritie sue crepundiis diuinis famulari elegit obsequiis, ac toto corde uiuificis Domini sui obedire mandatis. Nec immerito apostolico uocabulo uiuens meruit insigniri, quorum exempla concupiuit imitari: siquidem excelsis eorum meritis dignus habitus est particeps fieri, qui patria, parentibus ac omnibus mundi possessionibus spretis, Christi elegit discipulus effici, ut  heres ipsius mereretur inueniri, pro quo uniuersas uoluptates caduci contempserat mundi. Nec tamen tantum apostolicis dignus est laudibus adequari, sed  etiam angelicis spiritibus ac uniuersis agminibus celi, etc.





SERMO DE ELEuATIONE CORPORIS IPSIUS, Que facta est a LOTHARIO custode XII Kalend. Octobris.

 Quia opera omnipotentis Dei enarrare fore honorificum, per Raphelem archangelum celestis medicine docemur baiulum ; dignum arbitramur, imo necessarium, eleuationem corporis sacratissimi pontificis Christi Amandi memorabilem non tacere. Est quippe in ea et diuini miraculi portio non minima, et eiusdem beati uiri laudis ac sanctitatis materies infinita.

Igitur anno uerbi carnem facti, scilicet Filii Dei pro salute ac redemptione humani generis incarnati, octingentesimo nono, qui erat annus a transitu uiri Dei Amandi centesimus quinquagesimus, plurima ultra solitum aquarum inundatio facta, multis in locis metus suas excesserat, atque circumiacentes fluminibus agros damnosa segetum uacuatione nudauerat.  Quod periculi malum adeousque excreuerat, ut etiam incole fluminibus proximi habitacula auita cogerentur deserere, et in sublimibus colliculis, donec decrescerent, mutatis tabernaculis habitare. Hec uero excrescentium aquarum copia de die in diem augmento imbrium intumescens, etiam oras fluuii uocabulo Scarp nimietate sua impleuerat, qui beatissimi patroni nostri Amandi tumulo pene contiguus, non amplius ab eo quam uiginti passibus distabat. Qui quotidiano cremento supereffluens, in tantum excreuit, ut ad sacrosanctam sacratissimi corporis sepulturam accederet, atque omne illud edicule ipsius spatium quod circa pedes adiacet, superfusis aquis impleret, siccumque pergentibus ibi gradiendi iter negaret.

 Huius itaque incommoditatis tristis euentus, monachorum animis merorem non modicum intulit, precipue uero uenerabilem Lotharium, sacri templi illo in tempore edituum, non mediocriter perculit. Cuius sagacis animi industriam operumque efficaciam, et corpora librorum nostro archiuo indita, ac totius cenobii in melius augmentata, etiamsi humana lingua taceat, fabrice structura clamat. Hic igitur insoliti permotus nouitate diluuii, secum cepit pertractare mente sagaci quibus modis imminenti succurreret periculo, aut tali ac tante perniciei quali obsisteret suffragio. Sollicitus enim erat, ne usque ad pretiosissimi thesauri depositum, sacri uidelicet Patris corpusculum, altius telluri, ut in altero  sermone diximus, a beate memorie antistite Elegio defossum, eadem aquarum affluentia penetraret, atque ipsum circumflua humectatione et improbo ausu contingendo uiolaret. Tandem ergo ancipiti dubietate submota ad hoc se salubre consilium sustulit, diuino  instinctu animatus, quatenus ipsam sacri corpusculi urnam de inferioribus  ad altiora subrigeret, eamdemque deinceps ab omni hac alluuione tutissimam limosaque pallude secretissimam sua prouisione redderet.

Die igitur constituta clericorum caterua ad tantum opus congregata, fossores necessarios adhibuit, atque sarcophago eleuando plurimam diligentiam impendit. Quod summa cautela, ut dignum erat, leuatum, in sinistra parte deponi fecit, ac festiua celebritate per ampla edis spatia lychni relucentibus missarum solemnia pro tanti presulis honore deuotissime exorsus, super eumdem tumulum impleuit. Et quamuis in circuitu ipsius sepulcri aquatilis humor extrinsecus fuerit non tamen intrinsecus lutulentis sordibus seu aque guttulis introitus patuit. Nec immerito credibile est, Deum qui omnium creaturarum naturas  pro suo arbitrio in quascunque uult rerum species transformat, ac tumescentia maria proprio nutu arenis quasi habenis fortissimis frenat, etiam dilecti sui cadaueri, tanti honoris beneficium prestare potuisse: ut intra ipsius urne uasculum, quo pretiosum tenebatur depositum, nichil intraret sordium: ut cunctis fieret eiusdem uenerandi pontificis meritum manifestum.

Expletis igitur missarum solemniis, paucis secum quos uoluit ex monachis retentis, ceteros abscedere fecit, ac non tam temerario ausu, quam fidelis animi deuotione feruens, explorare diligentius amica curiositate duxit congruum, quid sub oculis positum intra uterum suum teneret uasis receptaculum; simulque estimans necessarium ut ad deuotionem uenerandam querentium, de puluere  carnis siue de ossibus illius tolleret aliquantam portiunculam reliquiarum. Interea omni dubietate submota, idem archicustos ad tumulum iam superficie pauimenti positum humiliter accessit, atque operculo lapidis quo tegebatur remoto diligentius introspexit. Et ecce obtulit se obtutibus illius uir cano capite reuerendus abstinentie ac ieiuniorum marcore quibus comitibus uixerat pallidus, sanctitate morum meritorumque precipuus, incorruptione quoque membrorum suaue fragrantium quasi aromaticus ac toto corpore incontaminatus, hoc solo quod in sepulcro iacebat dormienti simillimus, uestimentis pontificalibus honesta pulchritudine adornatus. Res raritate sui ualde mirabilis, atque pro  sui magnitudine humano sermone uix explicabilis. Qui enim putauerat se putrefacte carnis, uti in mortuis fieri assolet, reliquias inuenturum, reperit ultra estimationem, inuiolati corporis memorabile prodigium. Quali hec uisio digna miraculo, quamque immenso stupore proxima fuerit, eloquentia humani ingenii effari nequit, quin minus ariditas nostri sermonis  hec explicare ut decet, tenuissimis ualeat uerbis. Stupefactus igitur, ut par erat, tam inopinati uisione portenti, omnipotenti Deo debitis laudibus benedixit, tantorumque donorum largitori gratias egit. Congaudens etiam tanti inuentione thesauri, non modico iterum cepit sollicitudinis angore cruciari, multa animo uoluens, quid ex ipso ad commemorationem sequentium pro munere deberet auferri.

Ubi uero fluctuantem animum anchora consilii stabiliuit, casulam qua erat indutus, a sacratissimo eius collo abstulit, eumdemque in latus utrumque uersans, cannas arundinum fluuiales, que sub ipso olim posite fuerant propter humorem aquatilem, subduxit, idque suis desideriis minus esse perpendens,  nisi etiam ex corpore aliquam tolleret inuiolatorum portionem membrorum, uertit audaces, ut ita dicam, ad cadauer uenerabile manus, unguesque spiritualis uituli cornua producentis et ungulas secuit. Que post obitum illius contra naturam ita excreuerant, ut etiam manicas manuum eius cremento suo penetrarent. Necnon et barbam pontificis, nostri scilicet Aaronis, post sepulturam illius recrescentem totondit.

Hec uero omnia sibi summo deuotionis obsequio recondens, nec sibi tamen suisque desideriis sufficere credens, ad os sacratissimum per quod diuine pietati crebre orationum preces fuerant fuse, ac uariis populis frequentes predicationes directe, ausus est manum mittere, atque si aliquem de dentibus  illius posset eximere, studuit pertentare. Sed et cum hoc pro eorumdem firmitate nequiret perficere, fabrili instrumento, tenaci uidelicet forcipe usus, de gingiuis pulcherrimi oris duos dentes eduxit, rubicundo ebore, ut credi decet, ac antiquo sapphiro pretiosiores. Mirum dictu fidelem querens auditorem, quod contra naturam est! mortui cadaueris de dentibus eductis stille fluxerunt cruoris, huiusque monumenti usque in diem hodiernum testimonium acerra prebet eborea, adhuc eodem quo infusa fuerat sanguine, cum ibi seruandi mitterentur, mirabile dictu! cruentata, etc.

Igitur ablatas de corpore uiri Dei Amandi supramemoratas reliquias congruo loco debito honore  deposuit: lapidum etiam cesores, necnon et cementarios adhibuit, aliaque perplura, que ad hoc opus apta uidebantur, exquisiuit. Corpus uero uenerabile a die duodecimo Kalendarum Octobrium quibus eleuatum est, usque ad decimum Kalendarum Nouembrium quibus restitutum est, per triginta duos dies supra terram manere permisit, ac die eodem, magno cleri, populique conuentu congregato, in loco preparato recollocauit: urnamque sepulcri, non ut antea fuerat in profunditioribus posuit, sed in superioribus, ita ut fundamentum illius uideri, et lumen sub illo accendi posset, collocauit, atque in eo illum psalmi uersiculum: Hec requies mea in seculum seculi, hic habitabo, quoniam elegi eam, suprascripsit. Utramque uero eleuationem uidelicet corporis atque  restitutionem, celebrem esse fecit, suis etiam successoribus honorabilem in perpetuo fore sanxit. Quod hactenus nos deuotissime hodierna celebritate colimus, ac nostros ut ea maneat cura posteros monemus.

Hec nos cum a Patribus qui his interfuere, et adhuc numerosi supersunt, audissemus, frequenti sermone narrantibus, silentio nequaquam infructuoso tegere permissi sumus: sed ad laudem Christi pontificisque ipsius, licet uili dictatu, posteris transmisimus. Talibus et tantis usque in presens uirtutibus, eius celebrabilis honoratur tumulus. De sanitatibus uero in basilica eius, qua requiescit, ipsius interuenientibus meritis patratis, aliqua hic commemorare supersedimus: quoniam de his satis in libello uite illius expressa cognoscimus. Siquidem ad eius memoriam  cecitas uisum, surditas auditum, debilitas gressum, et taciturnitas lingue recipit officium. Hec nempe quasi communia sanctorum dona referre omittimus, quia ad ignem in eius memoria diuinitus accensum stylus festinat stolidus, cui hebes prona deuotione concurrit animus [a 3Kb] .


De igne celesti in memoria beati Amandi diuina uirtute mirabiliter accenso.

Denique anno ab incarnatione Domini octingentesimo quinquagesimo quinto, a transitu uero beatissimi Amandi centesimo nonagesimo quinto atque ab eleuatione corporis ipsius quadragesimo septimo, die uigesimo mensis Septembris, celebritas anniuersaria sepe  dicte eleuationis illius imminebat, que minus digno deuotionis studio solemnis exstabat. Siquidem quotidianis diebus consueto contenta officio nullo feriali honorabilis erat obsequio: quam negligentiam diuino correctam prodigio sequenti manifestius liquebit eloquio. Non enim, ut aliquid etiam in transcursu dicamus, Dei omnipotentis miracula siue per ipsum, siue per ministros suos acta, tantum ad strepitum et plausum fauoremque uulgi excitandum credimus patrata; sed ad fidem corroborandam credentium correctionemque animarum errantium celestia terrigenis monstrari opera tenemus certissimum: ut quia quotidianis preceptorum sacrorum admonitionibus non emendamur, portentis quibusdam quasi stimulatorum aculeis corrigamur. Et quia  more generorum Lot obdurati, ut periture Sodome terga fugiendo prebeamus, atque ad montem uirtutum ascendamus obedire nolumus; fit ut nobis sermonem diuinum qui per Lot figuratur, quasi per ludum loqui uideamus, terribiliaque precepta mortem ac perditionem minantia iuxta prophetam in canticum oris nostri uertamus.

Quid itaque isto de quo loqui incepimus signo, ignis uidelicet diuini accensione nos admonitos putare debemus, nisi ut flammam gemine dilectionis, Dei uidelicet et proximi, in nostris cordibus accendamus, qua in conspectu summe maiestatis lucere ualeamus, uitiorumque rubiginem de actibus nostris ardore illius ignis, quem Dominus noster in terram, hoc est terrena corda misit, ad purum expurgemus;  ut depulsa plumbi, id est iniquitatis et peccati a nobis grauedine, ad celeste diadema nostri Regis quasi aurum purissimum nos preparemus? Sed de his satis, quamuis prepostero ordine dicenda fuerint, preoccupando diximus: nunc ad ipsius signi magnitudinem lingue plectro et calamo scribere accedamus.

Die igitur qui iam dictam eleuationem ordine temporis precedebat, terminata synaxi uespertine celebritatis, non ita pleno, ut dignum erat, apparatu luminis, neque etiam festiuo conuentu ut dicebat turbe popularis, soluebat sol iam a curru flammeo igniuomos quadrupedes, ac fraterno amore sorori Cinthie uicariam functionem prebebat; hacque uicissitudine alternante, emula nox ceruleo circumamicta  peplo ueniebat, Completoriisque completis tenebrarum horror iam lucernis egebat; ac quoniam quiescendi tempus iam uenerat, monachorum singuli lectisternia petierunt custodibus in aula basilice relictis. Qui more sibi solito lucernis nocturnis horis ardere suetis accensis, atque uniuersis per tota edis spatia cereis exstinctis, dum unus eorum post paruissimi intercapedinem temporis diligentiam templi obseruans rediisset, cereum ad sancti uestigia ardere solitum ac paulo ante exstinctum fuso  celitus ignis candore reperit radiantem. Quem dum ab aliis estimat illuminatum, iterato credit exstinguendum. Sic a singulis uicissim succedentibus tertio exstinctus, tertio nichilominus apparuit celesti igne coruscus. Qua de re quod supererat in unum conuenientes, ac singuli se eumdem exstinxisse memorantes, et qui ipsum reaccenderit conquirentes, ita eumdem denuo exstinguendum putauerunt, ut etiam carbonem qui ex filo remanserat emunctoriis digitis adimerent, probare uolentes utrum rursus repetito luminis candore radiatilis appareret. Necdum quippe rem tanti miraculi pleniter agnoscebant: quamdam tamen animo sollicitudinem de hoc facto iam omnimodis capiebant. Qua de re dum ipsum cereum quarto reaccensum conspicerent, stupefacti,  imo perterriti, quod quasi temerario, ut ita dixerim, ausu eidem prodigio obuiare exstinguendo tentauissent, ipsum toties euindicatum a lumine ipsi concesserunt. Quid multis? permissus est eius esse iuris, cuius uirtutis maiestate tantis uicibus apparuit inuincibilis. Diu itaque super hac repentini nouitate miraculi gaudio summo attoniti, tandemque dormitum euntes, stupidos oculos soporifere tradiderunt quieti.

Iamque nox ipsa tanto illustrata lumine prope transierat, et aurora rubescente Matutinorum solemnitas propinquabat, cum interea custodes grabatis quibus quieuerant surrexerunt, ac de cereis septem maximis qui ad caput uiri Dei sub ipso mausoleo intra cancellos sub conclaui positi stabant, duos gemino  candore flagrantes repererunt. Ex illo autem ad pedes positi quem paulo ante accendi uiderant, unde isti ad caput statuti accensi fuerunt non dubitabant. Finitis uero Matutinorum solemniis, ac die iam clarescente, uulgata facti fama omne monachorum agmen in basilicam uenit, atque summe, sancte et indiuidue Trinitati excelsis laudibus uocibusque iubilantibus benedixit, missarum deinde solemnia pro eiusdem honore Patris ultra solitum deuotissime impleuit. Cuius inexplicabilis melodie cantilenam diutius protelatam ego ipse qui hec qualiacunque sunt describo, coram positus et audiui auribus, et ignem oculis uidi, atque hos etiam uersiculos in ipsis concentibus tanto pontifici dixi:

 Lumen in ethereo quam clarus haberis olympo
   Monstrati monachis, presul Amande, tuis.
Da famulis ambire tue consortia uite,
   Ut ualeant donis participare tuis.

Hoc igitur geminum diuinorum beneficiorum munus, eleuationem scilicet sacri corporis admirabilem, ac dationem ignis de celo missi memorabilem, summo deuotionis tripudio qui adfuere celebrarunt, atque ut a posteris eorum honoretur decreuerunt, credentes leuamen adepturos eternum, qui eius memoriam cum debita habuerint actione gratiarum.





CARMEN DE CONFLICTU uERIS ET HIEMIS.



 Conueniunt subito cuncti de montibus altis
Pastores pecudum, uernali luce sub umbra,
Arboreas pariter letas celebrare camenas.
Omnes hic cuculo laudes cantare parabant.
uer quoque florigero succinctus stemmate uenit,
Frigida uenit Hiems, rigidis hirsuta capillis,
His certamen erat cuculi de carmine grande.
uer prior allusit ternos modulamine uersus:

uER.

Opto meus ueniat cuculus, carissimus aies,
Omnibus iste solet fieri gratissimus hospes,
Intret is modulans, rutilo bona carmina rostro.
Tum glacialis Hiems respondit uoce serena;

HIEMS.

 Non ueniat cuculus, nigris sed dormiat antris;
Iste famem secum semper portare suescit.

uER.

Opto meus ueniat cuculus cum germine leto,
Frigora depellat, Phebo comes almus in euum;
Phebus amat cuculum, crescenti luce serena.

HIEMS.

Non ueniat cuculus, generat qui forte labores,
Prelia congeminat, requiem disiungit amaram;
Omnia disturbat: pelagi terreque laborant.


uER.


Quid tu, tarda Hiems, cuculo conuicia cantas?
Qui torpore graui tenebrosis tectus in antris,
 Post epulas ueneris, post stulti pocula Bacchi.

HIEMS.

Sunt mihi diuitie, sunt et conuiuia leta,
Est requies dulcis, calidus est ignis in ede;
Hec cuculus nescit, sed perfidus ille laborat.

 uER.

Ore refert flores cuculus, et mella ministrat,
Aedificatque domos, placidas et nauigat undas,
Et generat soboles, letos et uestiet agros.

HIEMS.

Hec inimica mihi sunt, que tibi leta uidentur:
Sed placet optatas gazas numerare paratas;
Et gaudere cibis, simul et requiescere semper.

uER.

Quis tibi, tarda Hiems, semper dormire parata,
Diuitias cumulat, gazas, uel congregat ullas:
Si uer aut estas tibi nulla, uel ante laborat?

HIEMS.

uera refers, illi nunquam mihi multa laborant;
Sunt etiam serui, nostra ditione subacti,
 Iam mihi seruantes domino quecunque laborant.
Non illis dominus, sed pauper inopsque superbus,
Nec te iam poteris per te tu pascere tantum,
Ni tibi quis ueniat cuculus, alimonia prestet.
Tunc respondit ouans, sublimi a sede Palemon.

PALAEMON

Et Daphnis pariter, pastorum et turba piorum:
Desine plura, Hiems, rerum tu prodigus atrox;
Et ueniat cuculus, pastorum dulcis amicus;
Collibus in nostris erumpant germina leta;
Pascua sit pecori, requies et dulcis in aruis;
Et uirides rami prestent umbracula fessis.
Uberibus plenis ueniantque ad mulctra capelle;
 Et uolucres uaria Phebum sub uoce salutent.
Quapropter citius cuculus nunc ecce uenito,
Tum iam dulcis amor, cunctis gratissimus hospes.
Omnia te exspectant, pelagi tellusque salutant:
Salue, dulce decus cuculus, per secula salue.





EPITAPHIUM PIPPINI ET DROGONIS Caroli Calui filiorum, qui, Miloni ad erudiendum commissi, ipso pueritie tempore diem clauserunt.



 Quisque uidens nostras solerti corde figuras,
   Perspice quam subito defluat orbis bonos.
Rege sati fuimus, nomen qui nomine duxit
   De Magni Magnus, de Karoli Karolus,
Nec licuit totum uite complectier annum,
   Sed rapuit nostras debita mors animas.
 Si genitor nostram dignaris uisere tumbam,
   Rex nostros obitus ne doleas petimus.
Terris sublati, placida regione locati,
   Cum sanctis requie perpetua fruimur.
uos nostri memores felices este parentes.
   Hoc Pippinus ego posco, simulque Drogo.




ANNO DOMINI DCCCLXu.
SANCTUS REMIGIUS LUGDUNENSIS EPISCOPUS.





NOTITIA HISTORICA IN REMIGIUM.


 Sanctus Remigius, sacri palatii Lotharii imperatoris summus capellanus, synodo ualentine III an. 855 prefuit; Tullensi apud Saponarias, an. 859; Lingonensi item adfuit, presente Carolo Caluo rege, ut est apud Flodoardum ex Hincmari ep. lib. III Hist., cap. 161. Subscribit quoque concilio Tullensi II, an. 860; Suessionensi III, an, 866; in qua synodo nomen apposuit, cum aliis episcopis, priuilegio monasterii Solemniacensis. Cabilonensi, an. 873, cum Leuboino, chorepiscopo Lugdunensi, interest anno 3 Caroli Calui in Burgundia regnantis post mortem Lotharii nepotis sui, ut est in chartulario S. Marcelli. At uero in eiusdem imperatoris diplomate commendatur Remigius et »sancta Lugdunensis Ecclesia ditissima, rebus late florentissima, ac religione preclarissima.« Confirmat autem fundationem abbatie monialium S. Andochii Augustodunensis an. 858, atque ex ueteri tabula liquet sub an. 868 congregationem canonicorum in basilica S. Irenei constituisse et S. Iusti sodales in secularem ordinem  reduxisse. Recensetur et in notitia monasterii S. Benedicti Saxiaci, tum apud Flodoardum in Historia; Lupum Ferrariensem, epist. 112; Baronium et Raynaudum in Sanctis Lugdunensibus. Ceterum Maldonatus Remigium auctorem Commentariorum in Epistolas Pauli, qui S. Ambrosio tribuuntur, fuisse arbitratur, sed eiusce lucubrationis iudicium relinquere aliis satius putamus. Hoc eodem tempore scripta est epistola nomine Lugdunensis Ecclesie aduersus Ioannem Scotum, que habetur tomo Iu Bibliothece Patrum. Ad meliorem uitam translatus u Kal. Nouembris iacet in templo sancti Iusti.

Exscripsit librum de tribus epistolis sub nomine Ecclesie Lugdunensis; absolutionem questionis de generali per Adam damnatione; item librum alium de tenenda immobiliter Scripture sancte ueritate. Exstant in auctoribus de Predestinatione per Gilb. Manguinum editis, tom. I, part. II. Repetita sunt hec opera in tom. Xu Bibliothece Patrum Lugd., p. 666-718, ex qua eadem excepimus.





SANCTI REMIGII, LUGDUNENSIS EPISCOPI, SUB NOMINE ECCLESIAE LUGDUNENSIS, DE TRIBUS EPISTOLIS LIBER.

IN NOMINE DOMINI NOSTRI IESU CHRISTI, incipit libellus De Tribus quibusdam Epistolis uenerabilium episcoporum, quid de earum sensu et assertionibus iuxta catholice ueritatis regulam sentiendum sit. *



PRAEFATIO


Quorumdam uenerabilium uirorum, »trium uidelicet episcoporum ad Ecclesiam nostram, id est, Lugdunensem, Epistole perlate sunt;« ex quibus due priores simpliciter et sinceriter de quadam profunda et perplexa questione, que iam per aliquot annos inter plures multa et uaria disceptatione uel etiam contentione uersatur, »de ueritate scilicet, diuine prescientie et predestinationis;« et quid ipsis uideretur aperuisse et exposuisse uidentur; et quid prefata Ecclesia nostra, Deo inspirante  atque auxiliante, de eadem re sentiat, ut eis uere et fideliter respondeatur, attentius flagitare et exigere noscuntur.

Quorum unus , qui et in his tribus primus ponitur, etiam cuiusdam miserabilis monachi, qui inquieta et insolenti presumptione huius questionis, uel potius scandali, excitator et exagitator exstitisse dicitur: Qualiter uidelicet in »duobus episcoporum conciliis et auditus fuerit, et iudicatus atque damnatus,« diligenter et breuiter in epistola sua exposuit, atque digessit: et singulis eius propositionibus  quid uel ab ipso, uel a ceteris, siue tunc obiectum fuerit, siue usque hodie apud eos obiiciatur, pariter exsecutus est.

Secundus autem  etiam quosdam qui aduersus eum scripserint fere, sex numero memorauit. Nec tamen aliquem eorum ad rem de qua queritur, sufficienti ratione satisfecisse conquestus est.

Nam tertius , non ad Ecclesiam nostram, sed ad quemdam alium episcopum specialiter scripsisse, et quid de hac re illi tenendum siue docendum esset  exposuisse et definisse cognoscitur.

Que omnia cum legissemus, et prout Dominus dedit, sollicite et fideliter tractassemus, uisum omnino  nobis est quod et interrogantibus, ut dictum est, uenerabilibus uiris, et ipsarum opinionum, que tam laciniose et inuolute ponuntur necessitate cogente, necnon et simpliciorum atque ignorantium fratrum, quos talium questionum incerto fluctuare cognoscimus, perturbatione compulsi, nullatenus  responsionem fidei, non ex nostro sensu, sed ex Scripturarum sanctarum immobili ueritate, et beatissimorum ecclesiasticorum Patrum fundatissima auctoritate, subtrahere debeamus, quatenus, inquantum Dominus opitulari dignatur, et nobis ipsis ex huiusmodi responsionis studio fidei firmitas augeatur, et aliis qui hec fortasse legere uoluerint, quam fideliter diuina ueritas sit seruanda, quam reuerenter et obedienter paterna  auctoritas sequenda, diligentius et manifestius declaretur.



CAPUT PRIMUM. De prima, que est Hincmari, epistola.

Primus igitur qui, ut supra diximus, miserabilis illius monachi et actum describit, et doctrinam redarguit, et damnationem exponit, postquam eum dixit ultro sibi predicatoris nomen assumpsisse, atque ad barbaras et paganas gentes uelut euangelizaturum perrexisse, his uerbis seriem predicationis eius exsequitur dicens.


HINCMARUS.

»Alio predicationem suam orsus initio quam Ioannes, qui dixit: Penitentiam agite, appropinquauit  enim regnum celorum ;« et  quam Paulus qui docuit, »per uisibilia uisibilium et inuisibilium cognoscere Creatorem ,« cepit predicare.

1. »Quia ante omnia secula, et antequam quidquam faceret a principio Deus, quos uoluit predestinauit ad regnum, et quos uoluit predestinauit ad interitum.

2. »Et qui predestinati sunt ad interitum, saluari non possunt; et qui predestinati sunt ad regnum, perire non possunt.

3. »Et Deus non uult omnes homines saluos fieri, sed eos tantum qui saluantur. Et quod dicit Apostolus: Qui uult omnes homines saluos fieri ,« illos dici omnes qui tantummodo saluantur.

 4. »Christus non uenit ut omnes saluaret, nec passus est pro omnibus, nisi solummodo pro his qui passionis eius saluantur mysterio.

5. »Et postquam primus homo libero arbitrio cecidit, nemo nostrum ad bene agendum, sed tantummodo ad male agendum libero potest uti arbitrio.«


RESPONSIO.

Et cetera que iam de aliis actis eius non de doctrine tenore exsequitur. [a 2Kb] Hoc itaque nobis licet ex parte incredibile uideatur, quod uidelicet gentibus ignorantibus Dominum predicans, pretermittere potuerit, ut non eos primo omnium ad penitentiam prouocaret, nec eis inter creaturam et Creatorem rationabiliter discernere persuaderet, ut iam  non colerent, »neque seruirent creature« per idololatrie errorem, »sed potius Creatori, qui est benedictus in secula ;« sed questiones eis, etiam fidelibus et doctis difficillimas, de diuinis iudiciis et predestinationis ac redemptionis mysterio proposuerit: tamen pretermittentes huius rei tam absurdam et incongruam obiectionem, magis credimus inter fideles uel etiam sacerdotes illarum partium talia mouere et proponere potuisse, quibus magnarum et nouarum rerum uelut nouus atque admirandus predicator existimaretur, quam tante eum fatuitatis et stultitie exstitisse, ut imputetur omnium rerum diuinarum penitus ignaris tam importune et prepostere talia ingessisse, quibus apud eos non audiendus, sed potius penitus ridendus,  et ab omnium auribus arcendus iudicaretur.

 De prefatis autem quinque sententiis, quas uel predicasse dicitur, uel etiam in conciliis, ubi audiendus ac diiudicandus admissus est proposuisse, ac defendere, ac confirmare uoluisse asseritur, quid nostre pusillitati iuxta rationem uere fidei, diuina inspirante pietate, uideatur, non precipiti et inconsiderata festinatione temere aliquid credimus definiendum, sed omni cura pietatis, deuotissimo studio inueniende ac tenende ueritatis fideliter querendum, et pulsandum, atque petendum: ut non humano errore, quod nobis uidetur, sed quod ipsa ueritas ostenderit, remota omni animositate et contentione, fideliter atque unanimiter sequamur. Quod ut, inquantum Deo adiuuante possumus, diligenter et fideliter possit fieri, illud primo in loco ponendum,  et uehementius, prout nunc pusillitatis nostre memorie occurrit credimus, commendandum, »septem quasdam esse regulas fidei« ex diuinarum Scripturarum auctoritate euenientes, et a sanctis atque orthodoxis Patribus diligentissime commendatas, de prescientia scilicet et predestinatione diuina, quas et catholicus quisque fidelissime tenere debeat, et quicunque his contraria sapit non catholice sentire comprobetur



CAPUT II. REGULA PRIMA. Prescientia et predestinatio Dei sempiterna et incommutabilis.

Harum ergo prima est ut omnino firmissime ac fidelissime teneamus »quia omnipotens Deus nichil ex  tempore prescierit uel predestinauerit: sed sicut ipse absque ullo initio eternus et incommutabilis est, ita et eius prescientia, ac predestinatio sempiterna, atque incommutabilis sit.« Nulla enim Deo noua uoluntas, nullum nouum consilium, nulla noua dispositio, nullum nouum iudicium, quasi ex eterno apud ipsum et in ipso non fuerit, sed postmodum esse ceperit. Nihil namque eius diuinitati est accidens, nichil in eius deitate potest augeri, uel minui, aut mutari. Et ideo quidquid presciuit, eternaliter presciuit; quidquid predestinauit, procul dubio eternaliter predestinauit. Ad hanc fidem nos Scriptura Sancta instruit atque informat, dicens: »Deus eterne, qui occultorum es cognitor, qui nosti omnia antequam fiant .« Et ipse omnipotens  Deus cum de se ipso testatur et dicit: »Ego enim Dominus, et non mutor .« Et hanc predestinationis sue eternitatem etiam alio loco per prophetam ostendit, dicens: »Ego Dominus locutus sum, et feci ,« id est quod nunc per prophetam »locutus sum,« longe postea suo tempore facturum in me predestinationis eternitate iam »feci,« nec apud me adhuc exspectatur futurum, quod in mea immobili dispositione constat esse iam factum. Ut autem hoc omnipotens Deus diceret, per prophetam premiserat supra similitudinem duarum arborum, in figura scilicet duorum populorum, id est Iudeorum et gentium: quarum unam se dicit ex sublimi humiliasse et ex uiridi siccasse, alteram ex  humili exaltasse et ex arida frondentem fecisse, ita dicens: »Et scient omnia ligna regionis, quia ego Dominus humiliaui lignum sublime, et exaltaui lignum humile: et siccaui lignum uiride et frondere feci lignum aridum;« et continuo subiungens: »Ego Dominus locutus sum et feci .« Id est quod nunc sum per prophetam locutus, et quod apud homines adhuc sum facturus, in eterna predestinatione iam feci; uidelicet utrumque  misericordiam, et iudicium suum; et sicut Apostolus dicit, »bonitatem et seueritatem« suam in utriusque populi uel deiectione, uel exaltatione eternaliter predestinata ostendens, illum iusto iudicio humiliat, et arefacit: hunc autem gratuita misericordia in secula exaltat et uirere facit. Quid ergo euidentius  et dilucidius de utriusque partis, id est tam electorum quam reproborum predestinatione queri potest? Cum et unius per infidelitatem ariditas, et alterius per fidem uiriditas eterno Dei iudicio in eterna eius predestinatione declaratur predestinata. Tale est et illud apud eumdem Ezechiel prophetam quantum ad partem pertinet reproborum, ubi omnium impiarum gentium, et populo Dei inimicarum, id est paganorum, Iudeorum, et ereticorum, et maxime Antichristi, et eorum qui cum illo Ecclesiam Dei persecuturi sunt sub figura Gog et Magog eternus prenuntiatur interitus: et statim propheta subiungit, dicens: »Ecce uenit, et factum est, ait Dominus Deus ,« id est quod apud homines tam longo post tempore  est uenturum, et quod tam longo post tempore est futurum, apud me in eterna predestinatione, non adhuc uenturum est, sed iam uenit, nec adhuc futurum est, sed iam factum est, hoc et Psalmista in utramque partem et electorum uidelicet et reproborum, id est eterno Dei iudicio, et illos misericordie, et istos perditioni predestinatos ostendens, distincte, et manifeste de electis dicit: »Misericordia autem Domini ab eterno, et usque in eternum super timentes eum ;« de reprobis uero: »Quoniam qui elongant se, iniquitate peribunt; perdidisti omnes, qui fornicantur abs te .« Id est »qui elongant se abs te,« quantum ad ipsos pertinet, adhuc suo tempore, uidelicet extremo iudicio peribunt. Quantum autem ad predestinationem  eterni iudicii tui, tu eos iam perdidisti. Hanc immobilitatem consilii et iudicii diuini docet nos Apostolus intelligere, ubi iuramentum Dei interponitur. Sicut illud est quod de heredibus fidei Abrahe ad ipsum Abraham iurasse eum explanat, dicens: »Abrahe namque promittens Deus, quoniam neminem habuit, per quem iuraret maiorem, iurauit per semetipsum, dicens: Nisi benedicens benedicam tibi et multiplicans multiplicabo te? « Et paulo post: »In quo abundantius, inquit, uolens Deus ostendere pollicitationis heredibus immobilitatem consilii sui interposuit iusiurandum ut per duas res, quibus impossibile est mentiri Deum, fortissimum solatium  habeamus, qui confugimus ad tenendam propositam nobis spem .« Sicut ergo in parte electorum, qui sunt diuine pollicitationis et promissionis heredes, per iusiurandum uoluit Deus ostendere immobilitatem consilii sui, id est immutabilem dispositionem eterne predestinationis sue iuxta expositionem Apostoli, ita et in parte reproborum, ubi interponitur iusiurandum Dei, nichil aliud ostenditur nisi immobilitas atque immutabilitas eterni consilii et predestinationis eius in damnatione et perditione ipsorum, ostendit namque eos omnipotens Deus reprobos, cum de eis dicit: »Ipsi uero non cognouerunt uias meas ,« ostendit eos immobili consilio suo, id est immutabili predestinatione iudicii sui eterne damnationi, et  perditioni esse preordinatos, cum statim subiungit: »Quibus iuraui in ira mea, si introibunt in requiem meam .« Quod si quis putat de illis tantummodo reprobis, qui educti ex Aegypto per Moysen, et per quadraginta annos in deserto semper [a 3Kb] rebelles et increduli exstiterunt, quorum etiam cadauera in eodem deserto prostrata sunt, esse intelligendum; et non potius in eorum speciali damnatione et perditione omnium generaliter reproborum interitum figuratum; audi Apostolum terribiliter et ueraciter dicentem: »Omnia autem hec in figura contingebant illis: scripta sunt autem ad correptionem nostram, in quos fines seculorum deuenerunt .« Et alio loco: »Festinemus ergo, inquit, ingredi in illam requiem, ut ne in idipsum  quis incidat incredulitatis exemplum .«

Hanc ueritatem et immobilitatem diuine predestinationis, in qua Deus iudicia sua futura iam fecit, et B. propheta Isaias mirabiliter ostendit; et B. Augustinus ueraciter et breuiter exponit, dicens: [Qui enim certis et immutabilibus causis omnia futura predestinauit, quidquid facturus est fecit. Nam et per prophetam dictum de illo est: »Qui fecit que futura sunt ].« Unde etiam alio loco idem doctor uerissime de ipso dicit: [Neque enim sicut hominem, Deum cuiusquam facti  sui penitet, cuius est omnibus omnino rebus tam fixa sententia, quam certa prescientia.] Utrumque ergo apud illum eternum, utrumque immutabile est, cum de omnibus omnino rebus, tam bonis quam malis, que fiunt in mundo eternaliter ante mundum, et prenoscendo certa est eius prescientia, et iudicando fixa sententia. Hanc immobilitatem prescientie et predestinationis Dei ante tempora manentem, et omnia temporalia ordinantem, etiam beata Iudith, uictoriam de Assyriis inimicis populi Dei postulans, mirabiliter et breuiter in oratione sua Deo confitetur, dicens: »Tu enim fecisti priora, et illa post illa cogitasti, et hoc factum est quod ipse uoluisti, et tua iudicia in prouidentia tua posuisti .«---»Fecisti, inquit, priora, et  illa post illa cogitasti;« non quod in Deo uolutabilitas et uarietas decedentium et succedentium cogitationum credenda sit, sed quia omnia que in rebus creatis precedunt atque succedunt, ille uno et eterno intuitu immutabiliter cernit, incomprehensibiliter comprehendit. »Et tua, inquit, iudicia in prouidentia tua posuisti,« id est, iudicia tua, que exerces in mundo, in prouidentia tua posuisti etiam ante mundum: et quidquid temporaliter fieri uoluisti, in eterno consilio tuo intemporaliter statuisti. Nouit enim omnipotens Deus creare noua sine nouitate aliqua uoluntatis: nouit et quiescens agere et agens quiescere. Potest ad opus nouum non nouum, sed sempiternum adhibere consilium. Et ideo cum se aliud atque aliud cogitasse dicit, non ipse, quod absit,  mutabilitate aliqua uariatur, sed erga mutabilitatem nostram diuersis modis immutabilis et non diuerso consilio operatur. Unde et beatus apostolus Iacobus de illo dicit: »Apud quem non est transmutatio, nec uicissitudinis obumbratio .« Et liber Ecclesiasticus in eius laudibus loquitur, dicens: »Domino enim antequam crearentur, omnia fuerunt agnita. Similiter et post perfectum respicit omnia ;« et iterum: »A seculo et usque in seculum respicit, et nichil est mirabile in conspectu eius .«



CAPUT III.


REGULA SECUNDA. Omnia eterne prescientie et ordinationi eius immobiliter subsunt.

Secunda regula diuine prescientie et predestinationis est: »Nihil omnino esse, aut fuisse, aut futurum esse posse in operibus Dei, que siue in condendis, siue in regendis, siue in consummandis uel finiendis creaturis agit, quod non ipse in suo eterno consilio atque iudicio et ueraciter prescierit, et immobiliter preordinauerit. Atque ita omne quod temporale est, intemporaliter sua prescientia et predestinatione precedit. Et omne quod in eius eterna prescientia et predestinatione dispositum est, etiam  in rebus esse potest. Quidquid uero ibi dispositum non est, nunquam et nusquam esse potest; nichil enim temere uel fortuito, sed omnia eterne sue sapientie consilio et ratione facit.« Unde in eius laudibus uerissime dicitur: »Omnia in sapientia fecisti .« Precessit enim eius sapientia eternaliter omnia que in creaturis facta sunt, uel fiunt, siue futura sunt temporaliter. uerbi gratia, presciuit esse mundum futurum, et predestinauit se esse facturum; presciuit hominem creandum, et predestinauit se esse creaturum: presciuit humanum genus per hominem primum lapsum unigeniti Filii sui sanguine redimendum, et predestinauit se esse redempturum. »Redemptionem enim misit populo suo .« Et ueraciter ipsi cantatur:  »Redemisti in brachio tuo populum tuum .« Presciuit electos suos ad eternum regnum suum esse uenturos; presciuit etiam reprobos in eternum supplicium tradendos. Et hoc totum quia plenum est misericordia, plenum iustitia, predestinauit se misericordia et iudicio suo esse facturum; apud quem est, iuxta Apostolum, »eterna bonitas et seueritas ,« et cui digne a fidelibus dicitur: »Misericordiam et iudicium cantabo tibi, Domine .« Unde constat omnino quod in utramque partem, electorum uidelicet et reproborum, nisi eorum uel glorificationem, uel damnationem iustissimam, [a 1Kb] prescientia et predestinatio diuina precederet, nunquam in eis fieri atque adimpleri posset. Sicut nichil omnino in operibus diuinis  esse potest quod non ibi precesserit. Ad hoc mirabiliter et sublimiter insinuandum pertinet quod de eterno et unigenito uerbo Dei euangelista dicit.  »Quod factum est, in ipso uita erat ,« id est omne quod a uerbo et per uerbum Dei »factum est« temporaliter, iam antequam fieret, eternaliter in eodem uerbo Dei »uita erat«: quia uidelicet ipsum uerbum Dei uiuens, uita est, et uiua sapientia, et uiua ratio, et uiuum consilium, quo omnia suis modis et suo ordine fieri potuerunt.


REGULA TERTIA. In operibus Dei omne prescitum est predestinatum.

Tertia regula diuine prescientie et predestinationis est, »quia in operibus omnipotentis Dei non sunt alia prescita et alia predestinata, sed quidquid ibi est prescitum, quia totum est bonum et iustum, sine dubio est etiam predestinatum; et quidquid predestinatum, utique et prescitum, quia predestinatio  sine prescientia esse non potest.« Quantum igitur ad ipsa opera diuina pertinet, siue dicantur prescita, siue dicantur predestinata, tantumdem ualet, et eamdem exprimit immobilem firmitatem. Inde est quod Apostolus quodam loco prescientiam Dei predestinationem eius intelligi uoluit, ubi ait: »Non repulit Deus plebem suam, quam presciuit .« Si enim prescisset tantummodo, et non predestinasset, nequaquam eam plebem suam fecisset, sed quia ita presciuit, ut eam uerissime ipsa prescientia predestinaret, quid est aliud quod eam presciuit, nisi quia uere et immutabiliter predestinauit? Sic ergo in preordinatione electorum ad uitam, et in preordinatione reproborum ad mortem, quia utrumque iustum opus Dei est, sicut Psalmista  testatur, dicens: »Iustus Dominus in omnibus uiis suis et sanctus in operibus suis ,« nec prescientia eius sine predestinatione nec predestinatio sine prescientia intelligi potest, quia istud iustum est, et rectum opus suum, et uere presciuit, et presciendo iuste predestinauit.


REGULA QUARTA. Bona opera principaliter Dei sunt, sed et ipsius creature. Mala solius creature ideo prescita. non predestinata.

Quarta regula est eiusdem prescientie et predestinationis quod: »Hec duo in operibus rationalis creature et distincte et coniuncte intelligi possunt, quia scilicet eiusdem creature opera alia sunt bona,  alia mala. Et quia bona opera ita sunt ipsius creature, ut sint omnino, [b 1Kb] principaliter et ueraciter opera Creatoris, »qui operatur in ea et uelle et perficere  »pro bona uoluntate ,« rectissime tanquam uere diuina, id est diuinitus inspirata, et gesta, et prescita, et predestinata debent intelligi. Mala uero opera eiusdem creature, quia ipsius tantummodo sunt, et ex eius uitio, non ex Dei uoluntate, uel operatione procedunt, prescita a Deo dici possunt, predestinata non possunt.« Quia ita est ille certissime prescius omnium futurorum, et bonorum scilicet et malorum, ut nunquam esse possit predestinator, sicut nec auctor malorum; presciuit itaque Deus et predestinauit rationalis creature sue omnia bona, sicut Apostolus dicit: »Nam quos presciuit, et predestinauit conformes fieri imaginis Filii sui ;« et iterum: »Sed loquimur Dei sapientiam in mysterio absconditam, quam predestinauit  Deus ante secula in gloriam nostram .« Mala uero opera et mala merita eiusdem creature presciuit tantummodo, non predestinauit: sicut Psalmista ex persona humani generis inter labores et pericula uite mortalis gementis, et ad Deum redire conantis, ipsi omnipotenti Deo humiliter confitetur, dicens: »Intellexisti cogitationes meas de longe, semitam meam et funiculum meum inuestigasti; et omnes uias meas preuidisti .« Quid est enim »omnes uias meas preuidisti,« nisi omnes uias meas, utique malas, non solum presentes uidisti, sed etiam futuras, antequam eas ambularem, preuidisti? Cui etiam alio loco Scriptura dicit: »Qui nosti omnia antequam fiant ,« utique non solum bona, sed etiam mala.



CAPUT Iu.


REGULA QUINTA. Predestinatio Dei nulli necessitatem ad malum imponit. Notent Caluiniste.

Quinta regula est diuine prescientie et predestinationis quod »omnipotens Deus eadem prescientia et predestinatione sua ita quosdam malos in sua iniquitate et impietate et prescierit perseueraturos, et ob hoc iuste predestinauerit perituros, ut ex ipsa certa prescientia et iusta predestinatione sua nulli necessitatem imposuerit, ut malus esset et aliud esse non posset.« Hoc enim si fecisset, quod absit de eius bonitate sentire [a 1Kb] , ipse esset utique auctor malorum, que sue potestatis uiolentia fieri compulisset. Quod quam horrende sit blasphemie dicere uel cogitare,  omnis pius fidelis intelligit: suo ergo uitio impii et iniqui in malis suis pertinaciter perseuerant, non aliquo Dei preiudicio, qui quotidie omnes ad penitentiam uocat, et ad salutem inuitat, et conuersis ad se misericordie sue sinum pandit, et incessanter declinari a malis et fieri bona hortatur et admonet, dicens: »Declina a malo, et fac bonum ;« et iterum: »Querite bonum et non malum ut uiuatis, et erit Dominus exercituum uobiscum, sicut dixistis ;« et alio loco: »Conuertimini ad me, et conuertar ad uos, dicit Dominus exercituum ;« et rursum in Psalmo: »Letetur cor querentium Dominum, querite Dominum et confirmamini, querite faciem eius semper .« Unde et in eius laudem digne canitur: »Sperent in te omnes qui nouerunt nomen tuum, quoniam non dereliquisti querentes te, Domine .«

Non ergo ille tante bonitatis et pietatis Pater quemquam impellit aut compellit ad malum opus agendum uel in malo opere permanendum; tamen uere constringit et compellit iudicio suo in malis perseuerantes  ad iustum supplicium luendum. Et ibi ergo bonus, quia neminem uult malum esse; et hic iustus, quia nullum iniquum et impium permittit impunitum esse: nusquam autem malus, qui malorum tantummodo ultor, nunquam auctor existit. Hoc enim nobis de illo Scriptura diligentissime commendat, dicens: »Nemini mandauit impie agere, et nemini dedit spatium peccandi ;« et iterum de his qui putant se Deo impellente peccare: »Stultitia, inquit, hominis supplantat gressus illius, et contra Deum seruet animo suo .« Et alio loco: »Iniquitates sue capiunt impium, et funibus peccatorum suorum constringitur .« Unde et beatus Iacobus apostolus omnem fidelem ab hac insania cercens et ad ueram pietatis scientiam reducens sollicite admonet, dicens: »Nemo, cum tentatur, dicat  quoniam a Deo tentatur; Deus enim intentator malorum est, ipse autem neminem tentat: unusquisque autem tentatur a concupiscentia sua abstractus et illectus; dein concupiscentia, cum conceperit, parit peccatum: peccatum uero cum consummatum fuerit, generat mortem.« Igitur omnipotens Deus prescientia sua erga reprobos preuidit, quod uerum est: eos scilicet, non suo impulsu, sed proprio uitio in impietatibus perseueraturos. Predestinatione sua statuit, et decreuit, quod iustum est, eosdem uidelicet eterno supplicio perituros. Hec etenim mala, id est, non ea que ipsi uolentes faciunt, sed que pro malis factis suis nolentes patientur, et predestinauit illis Deus iustitia sua et omnino illaturus est iusto iudicio  suo. Qui uerissime talibus comminatur, dicens: »Congregabo super eos mala, et sagittas meas complebo in eis ;« et iterum: »Adducam super eos mala, annum uisitationis eorum .« [Reddet enim omnino Deus, ut beatus Augustinus sincerissime et lucidissime docet, et mala pro malis, quoniam iustus est; et bona pro malis, quoniam bonus est; et bona pro bonis, quoniam  bonus et iustus est. Tantummodo mala pro bonis non reddet, quoniam iniustus non est. Reddit ergo mala pro malis, penam pro iniustitia. Et reddit bona pro malis, gratiam pro iniustitia, et reddit bona pro bonis, gratiam pro gratia.] Qui ergo hec audit, quid habet unde conqueratur? Aut quid ei restat: nisi ut terrore iusti iudicii Dei, quo perseuerantes in malis suis punire decreuit, ipse a malis corrigatur, ne cum illis qui incorrigibiles permanent, puniatur. Ita timor iusti iudicii Dei erga iniquos, et impios puniendos, nemini omnino est noxius, sed illis, qui per eum corriguntur uerissime probatur esse salubris.



CAPUT u. REGULA SEXTA. Ex re etiam sine uerbis intelligenda in Scripturis prescientia et predestinatio nulla bona opera ex nobis, sed ex Deo, ipsaque predestinata .


Sexta regula est diuine prescientie et predestinationis: »Ut in diuinis Scripturis nequaquam hoc pueriliter queratur, uel exigatur, ut ibi solummodo intelligatur diuina prescientia, uel predestinatio: ubi hec ipsa nomina prescientie, et predestinationis, expresse et proprie posita inueniuntur: sicut eo loco, ubi Apostolus dicit: »Nam quos presciuit et predestinauit conformes fieri imaginis Filii diuine sui.« Sed ubicunque res ipsa eiusdem prescientie, et predestinationis certissime posita, legitur, prescientiam, et predestinationem ipsam intelligendam  esse minime dubitemus.« Nam si proprietates ipsorum nominum requiramus nusquam in illis testimoniis propheticis, que pro ipsius prescientie, et predestinationis commendatione in Epistola ad Romanos assumit, et proponit Apostolus, uel prescientia, uel predestinatio nominatur; et tamen res ipsa in eis tam clare, et perspicue demonstratur, ut de ea nemini fidelium liceat dubitare.

Primum: Namque ipsorum testimoniorum est, »Quia maior seruiet minori.« Secundum: »Iacob dilexi, Esau autem odio habui .« Tertium: »Miserebor cui miserebor, et misericordiam prestabo, cui misericors fuero .« Quartum: »Dicit enim Scriptura Pharaoni, quia in hoc ipsum excitaui  te, ut ostendam in te uirtutem meam et annuntietur nomen meum in uniuersa terra .« Et sic ex ordine cetera usque ad eum locum ubi ait: »Conclusit enim Deus omnia sub peccato, ut omnium misereatur .« In quibus omnibus, ut dictum est, nusquam nomen prescientie, nusquam predestinationis sonat. Et tamen ipsa fidei religione compellimur credere Apostolo hec omnia de prescientia et predestinatione utriusque partis tam electorum uidelicet, quam reproborum, illorum ad salutem, istorum ad damnationem intelligenti atque docenti. Que ille tanta auctoritate et firmitate proponit, ut quidquid paulo superius ante hec testimonio de eterno Dei proposito,  prescientia, et predestinatione, uocatione et electione, iustificatione, et glorificatione docuerat, et quod postea de Gentium salute et Iudeorum obcecatione commemorat, eisdem ipsis testimoniis sufficienter atque euidenter se demonstrasse, et comprobasse credi uelit.

Tale est et illud, quod ex uerbis eiusdem Apostoli beatus Augustinus ad probandam, et commendandam diuinam gratiam et predestinationem proponit, dicens : [Quod ergo ait Apostolus: »Ipsius enim sumus figmentum, creati in Christo Iesu, in operibus bonis« , gratia est; quod autem sequitur et dicit: »Que preparauit Deus ut ambulemus in illis ,« predestinatio est.] Certe enim neque in hoc testimonio  apostolico nomen gratie, uel predestinationis sonat; et tamen res ipsa gratie et predestinationis manifestissime comprobatur. Que enim manifestior res gratie, quam quod ex nobis nulla bona opera habemus? sed ipsius, id est »Dei sumus« speciale »figmentum creati in Christo Iesu in operibus bonis.« Et que euidentior res predestinationis, quam quod hec ipsa bona opera, non solum in presenti per gratiam suam nobis donauit, sed etiam in eterna predestinatione sua: »Preparauit Deus, ut in illis ambulemus.« [Caueamus itaque, ut beatus Hieronymus quodam loco admonet, in Scripturis superstitiosam intelligentiam: Et hanc apostolicam auctoritatem, qua non nomina, sed res ipsas diuine prescientie et predestinationis suo exemplo nobis querendas,  et tenendas docuit quantum possumus firmissime, et fidelissime, tam in euangelicis, et apostolicis, quam etiam in propheticis dictis sequamur.]



CAPUT uI. REGULA SEPTIMA. Electorum nullus perire potest. De reprobis nullus saluatur. Cur saluari non possunt reprobi. De paruulis.

Septima regula est ipsius diuine prescientie et predestinationis: »Ut neque de electis Dei ullum perire posse credamus, neque de reprobis aliquem saluari ullatenus existimemus.« Non quia non possunt homines de malo ad bonum commutari, et de  malis et prauis, boni ac recti fieri, sed quia in melius mutari noluerunt, et in pessimis operibus usque in finem perseuerare uoluerunt: nec possunt ullo modo pertinere ad sortem electorum, qui magis elegerunt permanere in malitia iniquitatum et impietatum suarum. Hoc enim pessimum et nefarium malum quod est nolle ad Deum conuerti; neque de malo ad bonum commutari, sed »secundum duritiam et impenitentiam cordis sui thesaurizare sibi iram in die ire et reuelationis iusti iudicii ,« ille in eis eterna sua prescientia uerissime preuidit futurum, qui omnino falli non potest. Et quia hoc uerissime presciuit, iuste omnino tales perditioni eterne predestinauit.

 Quod ergo non possunt saluari, eorum est uitium, quia nolunt, non Dei  aliqua iniquitas, qui erga illos et uerax semper exstitit in prescientia sua, et iustus in iudicio suo. Licet sit et aliud genus reproborum in innumerabilibus uidelicet millibus paruulorum, qui nec etatem nec sensum ad aliquid boni agendum unquam acceperunt, sed in sola originalis peccati, que per unum hominem in mundum intrauit, damnatione perierunt. De quibus quid aliud dicendum, nisi quod et in eorum reprobatione atque interitu omnipotens Deus iustus est, in quibus non naturam bene a se conditam, sed culpam male admissam, et in eos originaliter transfusam iusta ultione damnauit.

Hoc ita esse, hoc est, neminem de electis perire  posse ipse Dominus ostendit, dicens: »Oues mee uocem meam audiunt, et ego cognosco eas et sequuntur me. Et ego uitam eternam do eis, et non peribunt in eternum, et non rapiet eas quisquam de manu mea. Pater meus quod dedit mihi maius omnibus est, et nemo potest rapere de manu Patris mei .« Iste oues, que ut ipsa ueritas testatur, non peribunt in eternum, et quas nemo potest rapere de manu Patris et Filii, alio loco appellantur pusilli Dei. De quibus similiter ipse Dominus dicit: »Sic non est uoluntas ante Patrem uestrum ut pereat unus de pusillis istis .« Quibus etiam alio loco ait: »Nolite timere, pusillus grex, quia complacuit Patri uestro dare uobis regnum .« et iterum: »Capillus de  capite uestro non peribit .« Item quod reprobi non propter prescientiam et predestinationem Dei ueraciter prescientis, et iuste damnantis, sed propter obstinatam et indomabilem malitiam suam nullatenus possint saluari, idem Dominus ostendit loquens talibus, et dicens: »Sed uos non creditis, quia non estis ex ouibus meis ;« et iterum: »Propterea uos non auditis, quia ex Deo non estis .« Similiter et per prophetam de talibus comminatur, dicens: »In consilio populi mei non erunt, et in Scriptura domus Isrel non scribentur, nec terram Isrel ingredientur .« uidelicet sicut uere de cetu electorum eiecti, et de libro uite deleti, et de terra uiuentium penitus alienati: de his et Apostolus consonanter  uerbis euangelicis loquitur, dicens: »Quod si etiam opertum est Euangelium nostrum, in his qui pereunt est opertum; in quibus Deus huius seculi excecauit mentes infidelium, ut non fulgeat illuminatio Euangelii glorie Christi .« De quibus etiam alio loco dicit: »Non enim omnium est fides;« et: »Non omnes obediunt Euangelio ,« quia ergo tales sunt, et tales usque in fidem perdurant; merito utique et prescientia Dei mali presciti sunt, et predestinatione Dei iuste reprobati atque damnati; probet ergo seipsum homo, ut ex quotidiano profectu, siue defectu uite sue, utrum magis ad societatem electorum, an  ad societatem reproborum propinquare se sentiat, apud  se sollicitus perspiciat, et inquirat, oretque fideliter, et perseueranter quantum potest, ut eum omnipotens Domini misericordia, et ab eterna damnatione eripi, et in electorum suorum iubeat grege numerari: [quia licet, ut beatus Gregorius dicit , obtineri nequaquam possint que predestinata non fuerint, ipsa tamen perennis regni predestinatio ita est ab omnipotente Deo disposita, ut ad hoc electi ex labore perueniant, quatenus postulando mereantur accipere, quod eis omnipotens Deus ante secula disposuit donare.]



CAPUT uII. De Dei prescientia.

Hec ita esse que, prout Dominus dedit, septem titulis distincta, atque, digesta, tam nobis, quam  ceteris qui legere uoluerint iuxta regulam uere fidei de prescientia et predestinatione diuina, uelut regulariter proposuimus agnoscenda, atque tenenda non ex nostro sensu aliquid presumentes, sed Scripture sancte auctoritatem fideliter atque humiliter sequentes: hec, inquam, ita esse, et ita antique Ecclesie auctoritate, et sanctorum Patrum fidelissima institutione tenta et tradita necessarium omnino duximus; ut etiam eorumdem sanctorum Patrum uerbis, et definitionibus breuiter aperteque propositis ad confirmationem legentium attentius commendare, ac declarare studeamus.

In libro cuius titulus est de duabus in Christo naturis, omnibus fere Ecclesiis notissimo et celebriter  commendato, ubi etiam multorum, et orthodoxorum Patrum tam Grecorum, quam Latinorum, uel libri integri, uel sententie ad edificationem et confirmationem fidei pertinentes, beatissimorum scilicet, Athanasii, Ambrosii, Hieronymi, Augustini et ceterorum diligenter collecte atque digeste sunt; inseruntur etiam quedam quadraginta capitula sub unius libelli textu, qui uel beati Augustini, uel beati Fulgentii gloriosi antistitis confessoris Christi nomine titulatur , precipue ad cognitionem et confirmationem fidei pertinentia, in quibus de hac re unde nunc agitur, id est de diuine prescientie et predestinationis ueritate quid firmissime atque indubitanter tenendum sit, ita breuissime ac plenissime legitur definitum. [Firmissime,  inquit, tene et nullatenus dubites Deo incommutabili non solum preterita et presentia, sed etiam futura omnia incommutabiliter esse notissima. Cui dicitur: »Deus qui occultorum es cognitor, qui scis omnia antequam fiant .«] Et iterum: [Firmissime, inquit, tene, et nullatenus dubites Trinitatem Deum incommutabilem rerum omnium, atque operum, tam suorum, quam humanorum certissimum, cognitorem ante omnia secula scire, quibus per fidem esset gratiam largiturus, sine qua nemo potuit ex initio mundi, usque in finem a reatu peccati, tam originalis, quam actualis absolui; »quos enim Deus presciuit, et predestinauit conformes fieri imaginis Filii eius ];« et iterum:  [Firmissime, inquit, tene, et nullatenus dubites, omnes, quos uasa misericordie gratuita bonitate Deus facit ante constitutionem mundi, in adoptionem filiorum Dei predestinatos a Deo, neque perire posse aliquem eorum, quos Deus predestinauit ad regnum; neque quemquam eorum, quos Deus non predestinauit ad uitam ulla posse ratione saluari: predestinatio enim illa gratuite donationis est preparatio, qua nos Apostolus ait: »Predestinatos in adoptionem filiorum per Iesum Christum in ipsum .«]

Hanc fidei regulam et definitionem certissimam fideliter sequens beatus et sanctus doctor Ecclesie Beda presbyter, cum exponeret locum illum ubi in libro Genesis narratur de ereptione Lot ex interitu Sodomorum , et quorumdam suorum  non credentium et cum eo exire nolentium, et ideo cum ceteris, qui in urbe impia remanserant, iustissime perditorum punitione, ita ait: [Quod ostium Lot incluserunt angeli, ne uel ipsum, uel aliquem de domo ipsius possent ad perdendum rapere Sodomite, patenter insinuat quia nullum de electis Dei perditura est impietas, et persecutio reproborum, dicente Domino de ouibus suis: »Et ego uitam eternam do eis et non peribunt in eternum, et non rapiet eos quisquam de manu mea .« Quod uero idem Lot facultate ab angelis data nullum de ciuibus perfidis, ne de suis quidem cognatis siue amicis tametsi multum conatus potuit ad salutem reuocare, significat, quia nullius labor hominis ad numerum predestinatorum, qui ante constitutionem  mundi electi sunt a Deo, uel unam possit animam adiicere. Nouit enim Dominus qui sunt eius. uerum et si nostram fragilitatem qui ad electorum sortem pertineant latet, non tamen ab agenda cura nostre salutis cessandum, non ab instruendis proximis lingua est continenda, sed ad exemplum beati Lot, et nobis caste uiuendum, et errantium quoque correctioni officium pietatis impendendum. Constat enim quia etsi predestinatos ad interitum saluare nequimus, nostre tamen benignitatis, quam erga illorum salutem impendimus, mercedem non perdimus.]



CAPUT uIII. De gemina predestinatione. Ex predestinatione nulla necessitas ad malum.

Hanc fidei regulam firmissime ac fidelissime nobis  tenendam beatus Augustinus ista diligenter et breuiter commendat in libris de Ciuitate Dei , ita dicens: [Humanum, inquit, genus in duo genera distribuimus, unum eorum qui secundum hominem, alterum eorum qui secundum Deum uiuunt; quas etiam mystice appellamus ciuitates duas, hoc est, duas societates hominum quarum est una, que predestinata est in eternum regnare cum Deo: altera eternum supplicium subire cum diabolo.] Et post pauca, de exortu duarum ciuitatum istarum, id est ciuitatis Dei et ciuitatis diaboli, diligentius disputans, ita dicit : [Natus est igitur prior Cain ex illis duobus humani generis parentibus pertinens ad hominum ciuitatem: posterior  Abel ad ciuitatem Dei. Prior est natus ciuis huius seculi, posterior autem isto peregrinus in seculo, et pertinens ad ciuitatem Dei. Gratia predestinatus, gratia electus, gratia peregrinus deorsum, gratia ciuis sursum. Nam quantum ad ipsum attinet ex eadem massa oritur, que originaliter est tota damnata; sed tanquam figulus Deus: hanc enim similitudinem non imprudenter, sed prudenter introducit Apostolus: Ex eadem massa fecit aliud uas in honorem, aliud in contumeliam . Prius autem factum est uas in contumeliam, post uero alterum in honorem. Quia et in ipso uno homine, sicut dixit Apostolus, non »primum quod spirituale est, sed quod animale, deinde quod spirituale ,« etc.] Item in libro Enchiridion   quem ad Laurentium Ecclesie Romane archidiaconum scripsit, de eadem re ita loquitur: [Cum angelica, inquit, et humana creatura peccasset, id est, non quod Deus sed quod ipsa uoluit fecisset, etiam per eamdem creature uoluntatem, qua factum est quod Creator noluit, impleuit ipse quod uoluit, bene utens et malis tanquam summe bonus ad eorum damnationem, quos iuste predestinauit ad penam, et ad eorum salutem, quos benigne predestinauit ad gratiam.]

Hec pauca ex prefati beatissimi doctoris duobus libris posuimus, quos eum non solum catholice et ueridice scripsisse, sed etiam diligenter et fideliter retractasse, qui libros Retractationum eius attentius legit, euidenter agnoscit ut quia iam eius auctoritas  de hac re, id est de diuina in utramque partem predestinatione, et electorum uidelicet ad gloriam, et reproborum ad penam a nonnullis publice contemnitur, et conculcatur: ita ut quia se ipse in quibusdam scriptis suis pie, atque humiliter reprehendit, et corrigit, putent se, ubi eis uisum fuerit, licenter eum posse reprehendere. Et quod ille fecit ad exemplum humilitatis, ipsi usurpare non erubescant ad tumorem presumptionis. Ex his saltem libris agnoscant quia hoc uerbum diuine predestinationis in parte reproborum positum, quia uerissime et rectissime diuino iudicio predestinati »dicuntur, non ad culpam utique, sed ad penam, nec ad malum opus, quod ipsi uolentes agunt, sed ad malum; quod in eternis suppliciis inuiti patientur,« nec ipse in suis  dictis reprehenderit, nec ab ullis catholice et sane sentientibus reprehensum sit. Et ideo etiam »moderno tempore,« a nobis qui tante imperitie, et infirmitatis sumus nequaquam reprehendendum, uel reiiciendum debuit, iudicari, sed potius diligenti, et humili pietate perscrutari, et intelligi. Et si qui sunt, qui ex hoc scandalizari uideantur, tanquam per istud predestinationis uerbum necessitas male agendi cuiquam imposita esse significetur, instruendi potius fuerunt et breuiter ac lucide docendi, quod Deus neminem predestinauerit ad peccatum, sed ad luendum supplicium pro peccato. Nec ista predestinatione aliquem cogat ad male agendum, sed potius declaret iudicem iustum, qui et peccata fieri noluit,  et facta iuste se puniturum esse presciuit, iuste se puniturum et esse predestinauit. Hac namque predestinatione non opus hominis malum, sed iustum hominis predestinauit suppliciunt

Hunc sensum B. Augustini uerum, atque catholicum quod Deum operis sui futuri, id est iusti iudicii de malis et in malis exercendi semper fuisse prescium, semper fuisse predestinatorem iustum, fideliter commendat B. Fulgentius, ut supra memorauimus, illius temporis uicinus, et tempore uandalice persecutionis apud Africam inter ceteros Christi sacerdotes confessores inclytus interrogatus a quodam pio, et religioso uiro non spreuit, non respuit, sed potius diligenter exposuit, et confirmauit dicens : [Nihil aliud accipiendum existimo  in illo sancti Augustini sermone, quo ad interitum quosdam predestinatos affirmat, »nisi ad interitum supplicii non delicti, neque ad malum quod iniuste admittunt, sed ad cruciatum quod iustissime patiuntur: nec ad peccatum, sed ad tormentum, quod illis propria iniquitas male parit, et equitas diuina bene retribuit;« nec ad mortem anime primam sed ad mortem secundam: quod enim ante gehennam mali peccando pereunt, non est diuini operis sed humani: quod autem in gehenna perituri sunt, hoc facit Dei equitas, cui nulla placet peccantis iniquitas. Hoc itaque predestinauit Deus, quod erat ipse facturus; illud uero nullatenus predestinauit, quod facturus ipse non fuit; mala quippe uoluntas non pertinet ad optimum Creatorem: iusta uero iniustorum damnatio  pertinet ad equissimum cognitorem; predestinauit itaque Deus iniquos et impios ad supplicium iustum, non ad aliquod opus iniustum; ad penam, non ad culpam; ad punitionem non ad transgressionem; ad interitum, quem ira iusti iudicis peccantibus reddidit, non ad interitum, quo in se iram Dei peccantium iniquitas prouocauit.] Huc usque beatus Fulgentius.



CAPUT IX. Testimonia ex S. Leone et S. Gregorio.

Beatus etiam Leo de huius diuine prescientie, et predestinationis ueritate, id est sempiternarum dispositionum Dei incommutabili ordine, sic docet: [Cum omnia, que in Domino maiestatis Iudaica admisit  impietas, tanto ante predicta sint, ut non tam de futuris, quam de preteritis propheticus sit sermo contextus, quid aliud nobis, quam sempiternarum dispositionum Dei incommutabilis ordo referatur? Apud quem discernenda iam diiudicata, et futura iam facta sunt. Cum enim et qualitates actionum nostrarum, et effectus omnium uoluntatum scientia diuina preueniat, quanto magis nota sunt Deo opera sua? Et recte placuit quasi facta recoli, que non poterant omnino non fieri.]

Beatus quoque Gregorius exponens illa uerba Apostoli, id est: »Que sit longitudo, et latitudo, et sublimitas, et profundum ,« ita de predestinatione reproborum ad interitum breuiter et  aperte dicit: [Inest Deo etiam profundum, quo damnandos inferius iusta equitate disponens preordinat.] Item de eadem re alio loco sic dicit: [Ad leuam quoque dilatatur Ecclesia, dum ad se quosdam in iniquitate permansuros admittit. Propter hanc multitudinem, que extra electorum numerum iacet, in Euangelio Dominus dicit »Multi uocati, pauci autem electi .«] Alio quoque loco uim superne dispositionis incommutabilem esse demonstrans ita ait: [uitari enim uis superni consilii nequaquam potest, sed magna sibi uirtute hanc temperat, qui se sub eius nutibus refrenat; eiusque sibi pondera leuigat, qui hanc subiecto cordis humero uolens portat.] Item alibi de eadem re: [Sicut nemo obsistit largitati Dei uocantis, ita nullus obuiat iustitie  relinquentis.] Et iterum de impiis iam preiudicatis: [Qui uero nec fidei sacramenta tenuerunt, increpationem iudicis in extrema examinatione non audiunt: quia preiudicati infidelitatis sue tenebris, eius quem despexerunt inuectione redargui non merentur.] Item de predestinatione perditionis reproborum: [Omnipotens, inquit, Dei iustitia, futurorum prescia ab ipsa mundi origine gehenne ignem creauit, qui in penam reproborum esse semel inciperet, sed ardorem suum etiam sine lignis nunquam finiret.] Alibi quoque de ipso impiorum et reproborum, atque eterno interitu damnatorum capite, id est Antichristo, iam eum damnatum esse contestans, ita dicit: [Ille damnatus homo quem in fine mundi apostata angelus assumit ad predicandum falsitatem  suam, astutos, ac duplices, atque huiusmodi scientiam habentes selecturus est.] Et alio loco: [Terra cui ue dicitur ille principaliter damnatus homo est qui alarum cymbalum uocatur: quia qui per superbiam multitudinem cogitationis euolant, eumdem peruersum hominem predicando sonant.] Et paulo post: [Terra, inquit, cui ue dicitur, trans flumina Aethiopie esse perhibetur: quia damnatus ille homo tanta immensitate iniquus est, ut omnium peccantium peccata transcendat.]



CAPUT X. De gemina predestinatione.

Ecce beatissimi Patres Ecclesie uno sensu, uno ore, quia et uno spiritu diuine prescientie, et predestinationis  immobilem ueritatem in utraque parte, electorum scilicet et reproborum predicant, et commendant. Electorum utique ad gloriam, reproborum uero non ad culpam, sed ad penam. Et in his non temporalium, neque ex aliquo tempore inchoantium, sed sempiternarum dispositionum Dei immutabilem ordinem nobis demonstrari confirmant, nec aliquem electorum posse perire, nec ullum reproborum propter duritiam et impenitentiam cordis sui posse saluari. Hoc et diuinarum Scripturarum ueritas, et sanctorum, atque orthodoxorum Patrum auctoritas consonanter annuntiant, indubitanter nobis credendum, tenendum inculcant. Quapropter et si »illius miserabilis monachi« improbatur leuitas, improbatur  temeritas, culpatur importuna loquacitas, non ideo diuina neganda est ueritas: quia iuxta premissam catholice fidei rationem omnipotens Deus ante constitutionem mundi, antequam quidquam faceret, a principio certis et iustis, atque immutabilibus causis eterni consilii sui quosdam predestinauerit ad regnum gratuita bonitate sua, ex quibus nemo sit periturus protegente misericordia sua, et quosdam predestinauerit ad interitum iusto iudicio suo propter »meritum, quod presciuit impietatis eorum:« ex quibus nemo possit saluari non propter uiolentiam aliquam diuine potestatis, sed propter indomabilem, et perseuerantem nequitiam proprie iniquitatis. Quid ergo restat, nisi ut si quid aliter sapuimus, hoc nobis, Deo reuelante, humiliter abnuamus, et clarescentem ueritatem fideliter amplectamur: quia, ut Apostolus  docet, »non debemus posse aliquid aduersus ueritatem sed pro ueritate .«



CAPUT XI. De uoluntate Dei.---Locus difficillimus, Qui uult omnes homines saluos fieri a Patribus quatuor modis explicatur.

Sequitur in iam dicta Epistola prefatum monachum dixisse atque docuisse: »Quod Deus non uult omnes homines saluos fieri, sed eos tantum qui saluantur«: et quod dicit Apostolus, »qui uult omnes homines saluos fieri ,« illos dici omnes qui tantum saluantur.

Hec autem questio ualde perplexa, et in sanctorum  Patrum scriptis multum uersata, et multipliciter exposita, non nobis uidetur precipitanter definienda, sed cautissime, et fidelissime perscrutanda, atque pertractanda, et ex aliis uidelicet Scripture sancte manifestioribus locis quibus eius obscuritas illustretur, et ex paterne, ut dictum est, auctoritatis expositionibus, et ex ipsa fidei ratione.

[a 2Kb] Primo itaque hoc dicendum quod firmissime sit credendum, et nullatenus dubitandum, quod Apostolus Christo in se loquente testatur et predicat dicens de Deo: »Qui uult omnes homines saluos fieri, et ad agnitionem ueritatis uenire .« Et tamen manifestum est non omnes saluari, cum ipsa ueritas dicat, discernens inter eos qui saluantur et qui condemnantur: »Qui crediderit et baptizatus erit,  saluus erit; qui uero non crediderit, condemnabitur .« Neque »omnes ad agnitionem ueritatis uenire ,« nisi eos solos, qui mysterium Dei Patris, et unigeniti Filii eius, et hic agnouerint per fidem, et in futuro uidere meruerint per speciem: sicut eadem ueritas ad Patrem dicit: »Ut omne quod dedisti ei, det eis uitam eternam. Hec est autem uita eterna, ut cognoscant te solum uerum Deum et quem misisti Iesum Christum .« Quomodo ergo omnipotens Deus, »et omnes homines saluos fieri uult, atque ad agnitionem ueritatis uenire,« et tamen non omnes saluantur, nec ueniunt ad hanc agnitionem, cum alibi Scriptura dicat: »Omnia quecunque uoluit, Dominus fecit ,« cur itaque hoc uoluit et non fecit, qui omnia quecunque uoluit fecit?

 Hunc obscurissimum et difficillimum locum, in quantum nostre pusillitatis memorie occurrit, quatuor modis in scriptis catholicorum Patrum inuenimus explanatum, uidelicet ut uel ita intelligamus dictum: »Qui uult omnes homines saluos fieri,« ut omnes homines omnia hominum genera accipiamus, id est Iudeorum et gentium, liberorum et seruorum, uirorum et mulierum, diuitum et pauperum, nobilium et ignobilium, et quecunque huiusmodi ex omni genere hominum saluat, et ad agnitionem ueritatis perducit per Dominum Iesum Christum qui in Euangelio dicit: »Simile est regnum celorum sagene misse in mare, et ex omni genere piscium congreganti .« Isto namque locutionis  modo ipse Dominus in Euangelio dicit: »Et ego si exaltatus fuero a terra, omnia traham ad me .« Quomodo enim per passionem crucis, in qua exaltatus est, omnia traxit ad se, qui alibi dicit: »Nemo potest uenire ad me, nisi Pater qui misit me traxerit eum?«  Quod utique de solis fidelibus intelligendum est; sed omnia ad se trahit qui ex omni, ut dictum est, genere hominum Ecclesiam suam colligit, et perficit. Sicut etiam illud ab Apostolo dictum est: »Conclusit enim Deus omnia in incredulitate, ut omnium misereatur ,« quomodo enim omnium miseretur eterna illa miseratione, qua electos suos »Coronat misericordia, et miserationibus ,« qui occulta dispositione iudicii sui, »Cuius uult miseretur,  et quem uult indurat ,« nisi quia  omni hominum generi miseretur. Quod in duobus populis Iudeorum scilicet, et gentium continetur. De quibus, ut hoc diceret, supra loquebatur Apostolus.

Aut ita accipiamus dictum: Qui uult omnes homines saluos fieri, ut illos solos saluari intelligamus, Quos ipse saluare uoluerit, id est non quod omnes saluentur, sed quod nemo, nisi miserationis eius uoluntate saluetur, de quo Psalmista dicit: »Saluum me fecit, quoniam uoluit ;« et iterum: »Et uita in uoluntate eius .« Iste enim locutionis modus in uerbis Apostoli etiam aliis locis inuenitur, sicut est illud: »Sicut per unius hominis delictum in omnes homines in condemnationem,  ita et per unius hominis iustitiam in omnes homines in iustificationem uite .« Quomodo enim per unius hominis iustitiam, id est Christi, in omnes homines in iustificationem uite? cum manifestissime non omnes homines per iustitiam Christi iustificentur, et uiuificentur in Christo. Et tamen uerissime dixit Apostolus: »Per unius hominis iustitiam in omnes homines in iustificationem uite,« non quia nullus hominum est, qui per illius iustitiam non iustificetur: sed quia, preter eius iustitiam, nemo iustificatur. »Omnes« ergo per primum Adam in condemnationem, et »omnes« per nouissimum Adam in iustificationem: quia nemo in condemnatione nisi per illum, nemo in iustificatione nisi per istum. Tali sensu et illud accipiendum est:  »Sicut in Adam omnes moriuntur, ita et in Christo omnes uiuificabuntur .« Quod utique de futura resurrectione dixit Apostolus. Nunquid enim tunc uiuificabuntur in Christo, qui nunquam crediderunt in Christum, qui nunquam fuerunt in Christo, qui nunquam uixerunt, nec mortui sunt in Christo? Et ideo nullatenus pertinent, ut in illo accipiant resurrectionem uite, quam Dominus fidelibus promittit dicens: »Qui bona fecerunt, in resurrectionem uite,« et ideo ad eorum pertinent sortem, de quibus statim subiungit: »Qui uero mala egerunt, in resurrectionem iudicii .« Et tamen uere in Adam »omnes« moriuntur, quia nemo in mortem nisi per illum. Et uere in Christo »omnes« uiuificabuntur: quia nemo in illa resurrectione  uite nisi per ipsum. Quo etiam sensu manifestissime illud in psalmo dictum est: »Alleuat Dominus omnes qui corruunt, et erigit omnes elisos .« Neque enim »omnes« omnino, qui in diuersis criminibus, et uitiis corruunt, et eliduntur Dominus miserendo, atque indulgendo a lapsu ruine sue alleuat, et erigit cum tantos in eisdem suis criminibus, et iniquitatibus perire certum sit. Et tamen uere ipse »omnes« corruentes, et »omnes« elisos alleuat, atque erigit, quia uel ex omni genere peccantium siue criminosorum, quos uoluerit, saluat; uel quia nisi per illum nemo prostratus erigitur, aut alleuatur, dum non suis uiribus, sed Dei miseratione consurgit. Sicut ergo in his  Psalmi uerbis de opere misericordie Dei: ita et in illa apostolica sententia, quia de ipso dictum est: »Qui uult omnes homines saluos fieri,« rectissime intelligitur de uoluntate bonitatis Dei.

uel certe ita intelligatur: »Qui uult omnes homines saluos fieri ,« quia hoc sanctos suos per Spiritum suum uelle facit, id est uelle eis inspirat, ut omnes homines sicut seipsos saluos fieri optent; sicut et de Spiritu sancto intelligendum est quod idem dicit Apostolus: »Sed ipse Spiritus postulat pro nobis gemitibus inenarrabilibus. Qui autem scrutatur corda, scit quid desideret Spiritus, quia secundum Deum postulat pro sanctis.« Postulat namque Spiritus, quia, ut beatus Gregorius exponit ad postulandum eos quos repleuerit inflammat. Et gemit atque  desiderat Spiritus, quia sanctos in orationibus gementes et desiderantes facit, iuxta hunc itaque sensum, »Deus uult omnes homines saluos fieri.« quia, ut dictum est, ipse sanctis suis inspirat ut hoc uelint, ipse eos ita uolentes facit sicut inspirauerat beato Apostolo qui dicebat: »uolo autem omnes homines esse sicut meipsum .« Et alibi cum coram rege Agrippa et principibus testimonium Christi mira libertate et constantia predicaret, dicente sibi eodem rege: »In modico suades me Christianum fieri,« continuo plenus desiderio, salutis omnium respondit: »Opto apud Deum et in modico, et in magno non solum te, sed et omnes qui me audiunt hodie tales fieri: qualis ego sum exceptis uinculis istis .«



CAPUT XII. Sequitur eiusdem loci explanatio.


Quarto autem modo ita a sanctis Patribus intellectum inuenitur quod dictum est: »Qui uult omnes homines saluos fieri,« ut simpliciter accipiatur hoc de omnibus hominibus »Quantum in ipso est Deum uelle,« eo quod omnes saluari uelit »bonitate Creatoris:« sed quia liberi arbitrii eos condidit, exspectet, ut hoc etiam ipsi uelint: et si uoluerint, iuste saluentur: si noluerint, iuste puniantur. Sed huic sensui imprimis illud uidetur esse contrarium: »Quomodo omnipotens Deus eorum, quos uult saluos fieri exspectet uoluntatem,« ut et ipsi scilicet propria arbitrii libertate salui esse uelint, cum uelle  fideliter saluum fieri sit per redemptionem Domini Iesu Christi. (Quia, sicut beatus Petrus apostolus docet: »Non est in ullo alio salus, et non est aliud nomen sub celo datum hominibus, in quo oporteat nos saluos fieri ,« nemo omnino possit, nisi in eo Deus operetur et uelle et posse: sicut Apostolus testatur dicens: »Deus est enim qui operatur in uobis et uelle et perficere pro bona uoluntate ,« si enim hanc uoluntatem redemptionis et salutis que est in Christo nemo habet ex se ipso, sed ab illo »qui operatur in eis, quos uocat et uelle et perficere pro bona uoluntate,« sicut manifestissime apostolice doctrine ueritas docet, ut quid Deus exspectat eorum quos uult saluos fieri uoluntatem, ut  ipsi libero arbitrio suo incipiant uelle saluari, et tunc diuina bonitate saluentur, ut initium salutis eorum sit ex ipsis, perfectio autem eiusdem salutis ex Deo. Et ubi erit quod idem Apostolus dicit: »Aut quis prior dedit illi et retribuetur ei?«  Aut quomodo in tali sensu Pelagianus error non habet uictoriam, qui salutem hominis non ex Dei dono, sed ex libero ipsius hominis arbitrio esse confirmat?

Quod si falsum est, sicut omnino falsum esse conuincitur, quid cause est, ut Deus »qui omnes homines uult saluos fieri ,« non omnes homines saluet? uoluntatem eorum non exspectat, quia uoluntatem uere salutis sue nemo habere potest, nisi per illum. An quod uult, non potest omnipotens? ut  uelit saluare omnes homines, nec  possit. Quid ergo restat, nisi ut ille »Qui omnia quecunque uoluit fecit ,« ideo hoc non faciat, quia nolit, non quia non possit? Quia sicut uere »omnia que uoluit fecit« ita uere noluit que non fecit. Cur ergo noluit, nisi quia in hac re, sicut iustum, ita et occultum est iudicium eius, cui Psalmista dicit: »Iudicia tua abyssus multa?«  Et de quo Apostolus dicit: »Quis enim cognouit sensum Domini, aut quis consiliarius eius fuit? « Et iterum: »Nunquid iniquitas apud Deum? Absit .« Quos ergo uoluit saluare, saluauit, quia omnia quecunque uoluit fecit; quos autem saluare noluit, ubi nisi in illa ex Adam ueniente massa damnationis reliquit. Ita fit etiam si secundum pium quorumdam Patrum piorum sensum  Deus omnes homines uult saluos fieri bonitate Creatoris, qua creaturam suam bene a se conditam perire non uult, id ipsum iterum nolit »iudicis equitate,« qua eamdem creaturam suam uel originali, uel etiam actuali peccato nequiter inquinatam et uitiatam impunitam esse non sinit. In tantum enim: »Neminem uult perire,« nec uoluntas eius alicui causa perditionis existit, ut per prophetam etiam iurat et dicat: »uiuo ego, dicit Dominus, quia nolo mortem impii, sed ut reuertatur a uia sua impia et uiuat .« Et tamen ipse, qui non uult mortem impii perseuerantem in impietate sua impium procul dubio punit. Ita in uno atque eodem homine et bonitatem et seueritatem suam ostendens: bonitatem, qua non uult eum perire; seueritatem,  qua perseuerantem in iniquitate non uult impunitum relinquere. Si ergo hoc quod de uno homine diximus: De uniuerso genere hominum pereuntium similiter intelligatur, potest forsitan non absurde dici quod Deus omnes homines uelit saluos fieri bonitate Creatoris; et tamen eos quos indignos salute iudicauerit, iusta iudicis seueritate non saluet. Nam et in uno homine, ut iam dictum est, utrumque fieri posse ostendit Apostolus, dicens: »uide ergo bonitatem et seueritatem Dei, in illis quidem qui ceciderunt seueritatem: in te autem bonitatem, si permanseris in bonitate, alioquin et tu excideris ;« quod est aperte seueritatem denuntiare illi qui non permanserit in bonitate.



CAPUT XIII. Conclusio.


In tribus itaque prioribus modis intelligentie eorum uerborum, quibus de Deo dicitur: »Qui uult omnes homines saluos fieri, et ad agnitionem ueritatis uenire .« Nulla absurditas, nulla repugnantia fidei inuenitur: quia siue omnes homines quos Deus uult saluos fieri omnia genera hominum accipiantur, siue omnes homines saluos fieri Deum uelle ita intelligatur: quia omnes qui saluantur non nisi eius uoluntate saluantur: siue eo modo dictum credatur: omnes homines Deum uelle saluos fieri: quia in sanctis suis ipse hoc uult, qui eis talem uoluntatem inspirat, ut omnes homines uelint  saluos fieri sicut seipsos: in his  omnibus et uera omnino, et salubris intelligentia est. In quarto autem modo illud sine dubio cauendum, quia et occasionem Pelagiane prauitati prebet, quod Deum; ut saluet homines, humanas exspectare asserit uoluntates. Contra quem errorem ita in antiquis Patrum conciliis legitur definitum : [Si quis ut a peccato purgemur uoluntatem nostram Deum exspectare contendit, non autem, ut etiam purgari uelimus, per sancti Spiritus infusionem, et operationem in nobis fieri confitetur, resistit ipsi Spiritui sancto per Salomonem dicenti: »Preparatur uoluntas a Domino ;« et Apostolo salubriter predicanti: »Deus est qui operatur in nobis, et uelle et perficere pro  bona uoluntate.«] Quod autem ibi simpliciter intelligitur Deum omnes homines uelle saluos fieri bonitate scilicet Creatoris  fideliter potest recipi, si hanc uoluntatem bonitatis sue erga salutem hominum non credatur humana obsistente uoluntate implere non posse, sed obsistente humana iniquitate implere nolle. Que omnia cum tam obscura sint, et tam profunda atque perplexa, nollemus inter fratres et carissimos nostros aliquid de his contentiose uentilari uel temere definiri, sed potius quod in eis certum est sine dubitatione defendi. Quod autem etiam inter magnos diuerso modo, sed non diuersa pietate sentientes ambiguum atque incertum remansit, etiam apud nos et reuerenter honorari, quia neutrum eorum uidetur esse falsum,  uel fidei contrarium; et magis in talibus inquietos et contentiosos ad tranquillitatis et sobrietatis modestiam prouocari, quam pro inusitatis et minus elucentibus rebus aliquem immoderata austeritate ac seueritate damnari.



CAPUT XIu. De morte Christi.

Adiungitur post hec in prefata epistola quod predicauerit ille miserabilis monachus, quia »Christus non uenit ut omnes saluaret, nec passus est pro omnibus, nisi solummodo pro his qui passionis eius saluantur mysterio.« Sed et de hac questione nichil confuse, et inconsiderate dici, uel definiri uellemus,  habet enim et ipsa profunditatem, et difficultatem suam, non nostra presumptione, sed Scripturarum sanctarum ueritate, et orthodoxorum Patrum auctoritate diligentius perscrutandam, et in quantum Dominus aperire dignatur, fideliter intelligendam. Nos enim firmissime tenemus, nec ullatenus dubitamus, iuxta euangelicam et apostolicam fidem, Dominum nostrum Iesum Christum, pastorem bonum »animam suam posuisse pro ouibus suis;« sicut ipse dicit: »Ego sum pastor bonus: bonus pastor animam suam dat pro ouibus.« Et iterum: »Sicut nouit me Pater, et ego agnosco Patrem. Et animam meam pono pro ouibus meis .« De quibus ouibus alibi dicitur: »Sicut filius hominis non uenit ministrari, sed ministrare, et dare animam suam in  redemptionem pro multis :« et: »Hic est calix sanguinis mei Noui Testamenti, qui pro uobis, et pro multis effundetur in remissionem peccatorum .« Unde et Apostolus dicit: »Sic et Christus semel oblatus est ad multorum exhaurienda peccata .« Et qui isti sunt diligentissime commendauit dicens: »Et ambulate in dilectione, sicut et Christus dilexit nos, et tradidit semetipsum pro nobis oblationem et hostiam Deo in odore suauitatis .« Et alibi: »Quanto magis,« inquit, »sanguis Christi, qui per Spiritum sanctum semetipsum obtulit immaculatum Deo emundauit conscientiam uestram ab operibus mortuis, ad seruiendum Deo uiuenti .« Et iterum: »Qui dedit semetipsum pro nobis, ut  nos redimeret ab omni iniquitate, et mundaret sibi populum acceptabilem, sectatorem bonorum operum .« Et alio loco: »Qui factus est in nobis,« inquit, »sapientia a Deo, et iustitia et sanctificatio et redemptio .« Hoc et in Psalmis similiter est prenuntiatum, ubi canitur: »Redemptionem misit Dominus populo suo ;« et: »Redemisti in brachio tuo populum tuum .« Et iterum: »Quia apud Dominum misericordia, et copiosa apud eum redemptio: et ipse redimet Isrel ex omnibus iniquitatibus eius .«

Hoc nobis et sacratissimum nomen eius commendat et angelus docet dicens: »Et uocabis nomen eius Iesum, ipse enim saluum faciet populum suum  a peccatis eorum .« Pro his namque et ipse Dominus se in patibulo crucis exaltatum testatur, dicens: »Et sicut Moyses exaltauit serpentem in deserto, ita exaltari oportet Filium hominis; ut omnis qui credit in ipsum non pereat, sed habeat uitam eternam;« ubi et statim subiunxit: »Sic enim et Deus dilexit mundum, ut Filium suum unigenitum daret .« Et quis iste sit mundus quem Deus dilexit, et pro quo unigenitum suum dedit, continuo exponens adiunxit: »Ut omnis qui credit in ipsum non pereat, sed habeat uitam eternam,« sic enim et ibi intelligendus est mundus Deo dilectus, et per Unigenitum eius redemptus, ubi beatus Ioannes apostolus dicit: »Et ipse  est propitiatio pro peccatis nostris; non pro nostris autem tantum, sed et pro totius mundi ;« et ubi B. Paulus apostolus dicit: »Deus erat in Christo mundum reconcilians sibi, non reputans illis delicta ipsorum .« Est namque mundus in infidelibus inimicus Deo, nec reconciliatus Deo. De quo scriptum est: »Et mundus eum non cognouit.« Et iterum: »Et mundus totus in maligno positus est .« Totus ergo mundus in salute, et totus in incredulitate; totus in reconciliatione, et totus in inimicitiis; quia et ille in suo genere totus, et iste in suo genere totus intelligendus est.



CAPUT Xu. Ordo reconciliationis; 1. Electorum; 2. Fidelium omnium qui non perseuerant; 3. uocandorum; 4. Infidelium.


In hac redemptionis et reconciliationis gratia primus ordo est electorum et predestinatorum ad uitam eternam: de quibus perire nullus potest, et qui omnino omnes saluantur et ad quos pertinet, quod Dominus dicit: »Qui perseuerauerit usque in finem, hic saluus erit .« Secundus ordo est eorum fidelium qui recta fide et pietate accedunt ad gratiam baptismi, et per eam accipiunt indulgentiam peccatorum, baptizati in morte Christi, et abluti a peccatis suis in sanguine eius, ac per hoc participes redemptionis ipsius effecti; sed postea diuersis tentationibus et iniquitatibus gratiam ipsius fidei et redemptionis amittunt perseuerantes in malis suis, et  sic de seculo exeuntes. De qualibus dicit Apostolus quod »regnum Dei non consequentur ;« et »quia non habent hereditatem in regno Christi et Dei ;« quibus etiam Dominus se dicturum comminatur, dicens: »Amen dico uobis, nescio uos ;« unde et idem apostolus de eisdem gratiam Christi in Ecclesia consecutis, sed eam minime seruantibus terribiliter denuntiat dicens: »Quanto magis putatis deteriora mereri supplicia, qui Filium Dei conculcauerit, et sanguinem testamenti pollutum duxerit, in quo sanctificatus est, et spiritui gratie contumeliam fecerit .« Et iterum: »Impossibile est enim eos, qui semel sunt illuminati, gustauerunt etiam donum celeste, et participes sunt facti Spiritus sancti; gustauerunt nichilominus bonum  Dei uerbum, uirtutesque seculi uenturi, et prolapsi sunt, renouari rursus ad penitentiam, rursum crucifigentes sibimetipsis Filium Dei, et ostentui habentes .« Propter hoc horrendum malum transgressionis, et amissionis gratie Dei, omni intentione cauendum atque fugiendum; omni fideli Dominus in Apocalypsi dicit: »Tene quod habes, ut nemo accipiat coronam tuam .« Et iterum: »Esto fidelis usque ad mortem. et dabo tibi coronam uite .« Et Apostolus admonet atque hortatur, dicens: »Participes enim Christi effecti sumus, si tamen initium substantie usque ad finem firmum teneamus ;.« et iterum: »Christus uero tanquam filius in domo  sua, que domus sumus nos, si fiduciam et gloriam spei usque ad finem firmam retineamus .« Tertius autem ordo eorum qui ad hanc gratiam accedunt, in illis accipiendus est, qui adhuc in infidelitate positi, uocandi tamen sunt per misericordiam Dei, et hoc sine dubio in Ecclesia consecuturi quod consecuti sunt, et illi duo ordines siue perseuerantium, siue non perseuerantium in gratia Christi, de quibus iam diximus. De his namque Domini uoce promittitur: »Qui crediderit et baptizatus fuerit saluus erit .« Quartus uero ordo de quo statim subiungitur: »Qui autem non crediderit condemnabitur I,« manifeste extra numerum fidelium iacet, et eterne condemnationi est destinatus; qualibus dictum est: »Sed uos non  creditis, quia non estis ex ouibus meis ;« et: »Propterea uos non auditis, qui ex Deo non estis ;« et: »Qui non credit iam iudicatus est, quia non credidit in nomine unigeniti Filii Dei .«



CAPUT XuI. Mortuus Christus pro omnibus credentibus et credituris.

Pro illis itaque tribus ordinibus ad Christi gratiam et societatem fidelium pertinentibus Dominum Iesum Christum et uenisse ut eos saluaret, et crucifixum esse ut eos redimeret, eosque in sua morte baptizaret, et in suo sanguine a peccatis ablueret, et fideliter credendum tenemus, et hoc non solum ex  diuinis Scripturis, sed etiam ex sanctorum Patrum fide et doctrina euidenter agnoscimus. Beatus namque Hieronymus, exponens illum locum Euangelii ubi Dominus de se ait: »Et dare animam suam in redemptionem pro multis ;« de hac re ita docet: [Quando formam serui accepit, ut pro mundo sanguinem funderet, et non dixit: Dare animam suam redemptionem [a 1Kb] pro omnibus, sed pro multis, id est, pro his qui credere uoluerint.] In quibus uerbis miro et apostolico modo Dominum nostrum, et pro mundo sanguinem fudisse, et tamen ipsum mundum pro quo pretiosus ille sanguis effusus est, non alios nisi fideles monstrauit. Beatus Augustinus in tractationibus Euangelii secundum Ioannem , non solum pro infidelibus, sed  etiam pro his qui ex parte credunt Christum, et ex parte non credunt, docet non esse mortuum Christum, ita dicens: [Qui ita confitetur Christum Deum ut hominem neget, non pro illo mortuus est Christus: quia secundum hominem mortuus est Christus.] Et  alio loco de infidelibus: [Quomodo, inquit, istis dixit: Non estis ex ouibus meis, quia uidebat eos ad sempiternum interitum predestinatos, non ad uitam eternam sui sanguinis pretio comparatos.] Et alibi  distinguens inter apostolos et Iudam proditorem, quod pro illis Dominus moriturus esset, pro illo non esset: [Tota, inquit, eius passio nostra purgatio est: passurus exitia, promisit obsequia, non solum illis pro quibus erat subiturus mortem, sed etiam illi qui fuerat eum traditurus ad mortem.] Item docens pro illis tantum Dominum passum, quos ipsa passione redimendo, oues suas fecit: [Omnes, inquit, fecit suas oues, pro quibus est omnibus passus; quia et ipse ut pro omnibus pateretur, ouis est factus.] Item cum exponeret mysterium illius uituli  saginati, quem pater redeunti filio iussit occidi, tunc eum pro unoquoque dicit occidi, cum credit in occisum: [Nam ut etiam occidant, inquit, eum iubet, hoc est, ut mortem eius insinuent: tunc enim cuique occiditur cum credit in occisum.]

Beatus Leo nichil Dominum nostrum inaniter egisse aut pertulisse, sed totum ad salutem fidelium ita docet. [Nihil enim Redemptor noster non ad nostram salutem aut egit, aut pertulit, ut uirtus que inerat capiti, inesset et corpori. Nam primum ipsa illa substantie nostre in deitate susceptio, qua »uerbum caro factum est, et habitauit in nobis ,« quem hominum misericordie sue, nisi infidelem, reliquit exsortem? et cui non communis natura cum Christo est, si assumentem recipit,  et eo Spiritu est regeneratus, quo est ille progenitus?] Beatus quoque Gregorius quod ad eos tantum Dominus noster saluandos uenerit, quos in se suscipiendo liberauit, ita docet: [Interpellat autem pro nobis Dominus, non uoce, sed miseratione: quia quod in eternum damnari noluit, suscipiendo liberauit.]

Hec ex sanctorum Patrum uerbis breuiter adnotauimus, ut quam uere eorum ueneranda doctrina etiam in hac re de qua queritur, euangelice et apostolice auctoritati consonet et concordet, euidentissime agnoscatur. Et licet Apostolus de eodem Domino et Redemptore nostro dicat: »Unus enim Deus, unus est mediator Dei et hominum homo Christus iehsu, qui dedit semetipsum redemptionem pro omnibus,«  tamen iuxta superius demonstratam fidei regulam, recte intelligitur pro illis omnibus se redemptionem dedisse pro quibus etiam dignatus est mediator Dei et hominum esse. Neque enim infidelium mediator est, sicut nec aduocatus, uel reconcibator,  sed fidelium tantum; de quibus beatus Ioannes apostolus dicit: »Aduocatum habemus apud Patrem Iesum Christum iustum, et ipse est propitiatio pro peccatis nostris ;« ut uidelicet ita accipiatur quod dictum est: »Qui dedit semetipsum redemptionem pro omnibus ;« non quod omnes sua passione redemerit, sicut utique manifestum est, sed quod nemo accipiat redemptionem nisi in illo et per illum. Dicit etiam alibi idem Apostolus de Domino: »Ut gratia Dei pro omnibus gustaret mortem ,« et pro quibus omnibus mortem gustasse intelligendus sit, uidetur continuo demonstrasse cum subiungit: »Dicebat enim eum propter quem omnia, et per quem omnia, qui multos filios in gloriam adduxerat, auctorem salutis  eorum per passiones consummari.« Similiter et alio loco ubi de eodem Domino nostro dicit: »Quia unus pro omnibus mortuus est, ergo omnes mortui sunt, et pro omnibus mortuus est ;« statim pro quibus omnibus mortuus esse intelligendus sit subiungit dicens: »Ut et qui uiuunt iam non sibi uiuant, sed ei qui pro ipsis mortuus est et resurrexit .« Isti namque sunt omnes de quibus alibi idem Apostolus in gloriam et laudem Dei Patris dicit: »Qui etiam proprio Filio suo non pepercit, sed pro nobis omnibus tradidit illum ;« quibus et alibi dicit: »Et non estis uestri: empti enim estis pretio magno .« Unde penset unusquisque fidelis, cum sanguis ille tanquam Agni incontaminati et immaculati  Christi ab Apostolo pretium magnum dicatur esse, utrum possit tale pretium in aliqua parte esse inane et uacuum, an potius illarum mercium pro quibus datum est lucro et cumulo refertum.



CAPUT XuII. Quomodo in uacuum laborasse dicitur Christus? Ex persona scilicet membrorum.

Dicit quidem ipse Dominus apud Isaiam prophetam, loquens de mysterio passionis sue: [a 1Kb] »Et ego dixi: In uacuum laboraui sine causa, et uane fortitudinem meam consumpsi .« Sed absit ut hoc uelut anxius et ignarus loqui credatur, qui sine dubio nunquam ignorare potuit exitum et effectum passionis sue, quam pro utriusque populi redemptione et salute  certo et definito consilio suscepit, dicente euangelista: »Quia iehsu moriturus erat pro gente, et non tantum pro gente, sed ut filios Dei qui erant dispersi  congregaret in unum ;« et ipso Domino de humilitate et copioso fructu eiusdem mortis sue manifeste prenuntiante, cum ait: »Nisi granum frumenti cadens in terram mortuum fuerit, ipsum solum manet; sin autem mortuum fuerit, multum fructum affert .« Cum ergo hec tanta certitudine prescierit, tanta ueritate et firmitate predixerit, quid est quod dicit: Et ego dixi: »In uacuum laboraui sine causa, et uane fortitudinem meam consumpsi?«  Ut scilicet quia si doleat et conqueratur tanta humilitate et abiectione passionis se in uacuum laborasse, ac sine causa et uane tantam tolerantie et patientie fortitudinem consumpsisse; dum uelut infructuosa et uacua uideretur inani adnisu et conatu esse consumpta:  sed hoc nimirum bene intelligitur dicere ex persona membrorum suorum sub illa passionis et mortis ignominia infirmantium, ac pene desperantium: dum et persecutorum seuitia uelut uictus et exstinctus putabatur, et resurrecturus atque humani generis redemptor minime credebatur. Ita namque de illo desperare ceperunt qui dicebant: »Et quomodo tradiderunt eum summi sacerdotes, et principes nostri in damnationem mortis, et crucifixerunt eum: Nos autem sperabamus quia ipse esset redempturus Isrel ;« et ideo uacuus eis uideri poterat et labor passionis, et fortitudo tante tolerantie, cuius nullus fructus uidebatur, nulla redemptionis utilitas credebatur. Sic enim et in psalmo, utique non ex sua, qui peccatum non fecit, sed ex  persona membrorum suorum dicit: [b 1Kb] »Longe a salute mea uerba delictorum meorum .« Et alio loco: »Deus, tu scis insipientiam meam, et delicta mea a te non sunt abscondita .« Ita ergo et in his propheticis uerbis ex persona, ut dictum est, infirmantium et pene desperantium membrorum suorum, et in uanum se illa passione laborasse, et sine causa et uane fortitudinem suam consumpsisse conquestus est. Ipse autem ex persona sua omnino certus et fidens, licet et a persecutoribus uideretur uictus, et ab infirmitatibus discipulis putaretur frustra atque in uacuum passus, continuo per illa uerba uelut querimonie et anxietatis subiungit: »Ergo iudicium meum cum Domino, et opus meum in Deo meo .« Id est, iudicium  meum, quod apud homines in illa humilitate sublatum est, apud Dominum saluum et inuiolatum est. Et opus meum, quod sub tanta ignominia et contemptu  passionis frustra uidetur effusum atque consumptum, apud Deum plenum est fructu, et in nullo sui effectus lucro fraudatum. Denique ut statim fructuosissimum ipsius sui operis effectum in utriusque populi redemptione, atque illuminatione euidentissime declararet, premissis uerbis protinus adiunxit: »Et glorificatus sum in oculis Domini, et Deus meus factus est fortitudo mea; et dixit: Parum est, ut sis mihi seruus ad suscitandas tribus Iacob, et feces Isrel conuertendas. Posui te in lucem gentibus, ut sis salus mea usque ad extremum terre .« Non ergo aliquis ex illis uerbis uelut rationem se inuenisse existimet, quia Dominum nostrum aliquid inaniter et uane in passione sua et pretiosi sanguinis effusione egisse contendat; cum tota huius  prophetice lectionis serie ordinatissimo rerum effectu, et ex persona, ut dictum est, infirmantium membrorum euidens hesitatio et desperatio, et ex persona ipsius capitis iusti iudicii, et efficacissimi operis presumptio, et ex persona patrum plenissima declaretur tante humilitatis, et tanti operis in utriusque populi acquisitione compensatio: in illis uidelicet, qui per eum a morte anime suscitantur, qui ad fidem conuertuntur, quibus in lucem ponitur, atque in salutem datur.



CAPUT XuIII. Pro impiis ante mortem Christi damnatis nullo modo passus est. Quid de posteris infidelibus, quid id Antichristo?

Quamuis igitur idem Dominus noster, et ad omnes  saluandos et omnes redimendos, etiam quos nec saluauit nec redemit, id est infideles, et impios, in sua infidelitate et impietate perditos et pereuntes, siue perituros, uenisse contendatur, unum tamen est quod nos et fidelissime credimus, et uerissime nouimus, quia pro omni illa innumerabili et infinita multitudine impiorum, qui ab exordio mundi usque ad passionem Domini [a 1Kb] per quatuor ferme annorum millia in sua impietate sunt mortui, et apud inferos eterna perditione damnati, nunquam Dominus passus, nunquam mortuus est, nec ad eos saluandos ullatenus uenit, nec pro eis pretiosum sanguinem fudit: quoniam solos illos ex his qui ab exordio mundi usque ad passionem eius exstiterunt, eadem passione sua redemisse et saluasse, atque ab inferni  claustris eduxisse credendus est, qui et fideliter eum sperauerunt uenturum, et fideliter per eum redemptionem et liberationem ad salutem se accepturos esse crediderunt: sanctos uidelicet patriarchas, et prophetas, et ceteros iustos quibus etiam per Osee prophetam ante promiserat, dicens: »De manu mortis liberabo eos, de morte redimam eos. Ero mors  tua, o mors: ero morsus tuns, inferne .« Et ideo nunquam aliquis catholicorum doctorum ita sensisse, aut docuisse credendus est, quasi Dominus et saluator noster etiam ad illam impiorum multitudinem, que ante passionem eius periit, saluandam atque redimendam, passionem et mortem susceperit. Cum ergo pro illa inestimabiliter maiore humani generis parte, que per tot millia annorum precesserat, nullatenus credendus sit passus, nec pro eius salute crucifixus, quid de ista utique minori parte infidelium et impiorum credendum est, qui post passionem eius usque ad mundi terminum aut exstiterunt aut existunt, aut futuri sunt? In quibus utique et homo ille nondum natus Antichristus erit. Nam si ad istos tales Dominus saluandos uenit, id est  impios, et in sua impietate perituros, ergo prestitit illis quod illis antiquis impiis non prestitit: quia uidelicet pro istis est crucifixus et mortuus, quod pro illis nullatenus credendus est passus. Si autem nec pro istis est crucifixus et mortuus, sicut nec pro illis, ergo pares sunt impietate, pares perditione, et pariter omnino extranei a Christi redemptione: quia et si pro istis passus esse dicatur, quid eis profecit eius passio impiis, et in sua impietate perituris, nisi, ut qui non fiunt participes redemptionis, maiorem et grauiorem incurrant cumulum damnationis?



CAPUT XIX. De B. Leonis intelligentia.

Ponit quedam uerba B. Leo in quibusdam sermonibus  ad populum, ex quibus nonnulli, uel minus attendentes, uel minus intelligentes, fortassis eum docere et sentire existimant quod Dominus noster etiam pro impiis in sua impietate durantibus passus sit, et eorum possit dici redemptor, sicut illud est quod quodam loco ait: [Respice tandem, Iudee, respice, et ad Redemptorem etiam tuum, deposita infidelitate, conuertere. Noli sceleris tui immanitate terreri; non iustos Christus, sed peccatores uocat: nec impietatem tuam repellit, qui pro te, cum crucifixus esset, orauit.] Sed in his uerbis manifestum est bene intelligentibus, quia, usitato more humane locutionis, sub unius Iudei persona totum Iudeorum populum alloquitur, et idcirco uelut in persona omnium, ad unum clamat et dicit: [Et ad redemptorem  etiam tuum deposita infidelitate conuertere.] Non quia nullus sit infidelium Iudeorum cuius Dominus non sit redemptor, sed quia non solum aliarum gentium, sed etiam illius Iudaici populi, cuius scelere et impietate crucifixus est, si ad eum conuertatur, redemptor esse dignatur. Et ideo ait [qui pro te cum crucifixus esset orauit:] non quod nullus infidelium  Iudeorum sit pro quo non Dominus in cruce orauerit, dicens: »Pater, ignosce illis, non enim sciunt quid faciunt ,« cum aperte ipse Dominus dicat: »Ego pro eis rogo, non pro mundo rogo, sed pro his quos dedisti mihi de mundo  [a 2Kb] .« Sed quia etiam in ipso infideli populo et sunt, et fuerunt multi, pro quibus ut a suo errore conuertantur et saluentur Domini misericorditer orauit, et quod orauit efficaciter obtinuit, et perfecit. Et recte B. doctor dicit, uelut sub unius persona ad totum illum infidelem populum [qui pro te cum crucifixus esset orauit]. Quia profecto et ex illo, et in illo populo et fuerunt, et sunt, et erunt, pro quibus orauit. Hec uerba B. Leonis ita omnino esse intelligenda, etiam ipse in aliis locis eorumdem  sermonum ad populum tam clare exponit, ut de his nemini dubitandum sit. [Sicut enim quodam loco ait: Dominus noster ita humano generi sua morte consulit, ut sacramentum salutis etiam ipsis persecutoribus non negaret; qui enim uenerat uniuersis credentibus omnia peccata dimittere, a generali indulgentia nec Iudaicum uoluit crimen excludere.] Item alibi de eodem Domino nostro loquens: [Cuius, inquit, etiam circa interfectores suos tanta erat pietatis affectio, ut de cruce supplicans patri non se uindicari, sed illis postularet ignosci, dicens: »Pater, dimitte illis, non enim sciunt quid faciunt.« De cuius utique orationis potentia fuit, ut predicatio apostoli Petri ex his qui dixerunt: »Sanguis eius super nos, et super filios nostros« multorum ad penitentiam  corda conuerteret, et una die baptizarentur tria fere millia Iudeorum; fieretque »omnium una anima, et cor unum paratorum pro eo mori,« quem poposcerant crucifigi.]

Hec de expositione superiorum uerborum ex ipsis beati Leonis uerbis posuimus, qui his dictis continuo subiungit, dicens: Ad hanc indulgentiam traditor Iudas peruenire non potuit: [Quoniam perditionis filius, cui diabolus stabat a dextris, prius in desperationem transiit, quam sacramentum generalis redemptionis Christus impleret. Nam mortuo pro impiis omnibus Domino, potuisset forte etiam hic consequi remedium, si non festinasset ad laqueum.] In quibus uerbis potest aliquis minus considerans, et minus intelligens ita existimare, ut quod dictum  est sacramentum generalis redemptionis, et mortuo pro omnibus impiis Domino, ita accipi possit quasi et illa generalis redemptio, et illa mors Domini pro  omnibus impiis, etiam pro non credentibus et in sua impietate pereuntibus facta credenda sit: sed pro quibus omnibus impiis Dominum mortuum dicat, et quid generalem redemptionem uelit intelligi putamus quod ipse suis uerbis, que paulo superius posuimus diligenter exponat, dicens: [Qui enim uenerat uniuersis credentibus omnia peccata dimittere, a generali indulgentia nec Iudaicum uoluit crimen excludere.] Ut uere pro illis omnibus impiis mors Domini fuerit impensa, quibus uniuersis credentibus omnia peccata dimittit. »Et generalem redemptionem, siue generalem indulgentiam« ideo dixisse intelligatur, quia nec populum Iudaicum, nec ullum genus hominum ab illa redemptione, et indulgentia inueniatur exclusum. Sed in illis uerbis, pro quibus  exponendis ista replicauimus, illud euidenter ostenditur, quod »proditor Iudas« nullatenus ad Christi redemptionem pertineat: Nec potuerit consequi remedium, quoniam festinauit ad laqueum, et ideo illi passio Christi nichil profuit, quia in eorum damnationem transiit, qui apud inferos iam puniti redemptionis Dominice participes esse non poterant. Et tamen, uelut ad ipsum infelicem, et perditum alio loco ita increpando loquitur, dicens: Redemptorem etiam tuum, ne tibi parceret uendidisti. Non quia et ipsum redemit, quem iam superius idem Doctor ad redemptionem peruenire non potuisse monstrauit. Nec quod Redemptor illius intelligendus sit, qui in sua impietate permansit, et periit, sed quia in illa generali redemptione passionis Christi potuisset et  ipse fortasse consequi remedium, si non festinasset ad laqueum et ideo sic ei dicit: Redemptorem etiam tuum uendidisti, quia uere etiam ipsius Redemptor fieret, si ab eo etiam post tantum reatum pie et fideliter indulgentiam posceret. Nimis omnino prolixum est, et in ratione fidei exercitatis minime necessarium, ut de singulis huius beati doctoris sententiis, ubi aliqua eiusmodi occasio esse potest, sicut in istis paucissimis factum est, diligenter omnia exponantur. Illud tantum attentius uidetur esse commendandum, quod ubi »generale chirographum,« uel »generalem pactionem,« siue cautionem memorat generalis damnatio totius humani generis, que introducta est per Adam, intelligenda sit: et ubi »generalem redemptionem,« uel »generalem indulgentiam«  ponit, »propter omnium hominum,« uel omnium nationum »genus« dictum accipiendum sit. Et ubi »pro omnibus impiis« Dominum mortem  suscepisse docet, pro omnibus »ex impietate conuersis,« et in eum credentibus, sicut ipsa eius uerba in multis declarant, accipiendum sit.



CAPUT XX. De Christi morte pro solis fidelibus.

Hec fideliter, et omnino indubitanter tam de Scripturis sanctis, quam de beatorum Patrum scriptis legenda, et consideranda proposuimus: in quibus euidenter idem reuerendi Patres docent, et ex ipsius Domini, et Redemptoris nostri sermonibus probant, quod pretiosus eius »Sanguis pro multis effusus sit« in remissionem peccatorum, »et dederit ipse animam suam redemptionem pro multis .« Et non eum dixisse pro omnibus, sed pro multis.  Ita intelligunt et exponunt quod pro his qui credere uoluerint, distincte et designanter accipiendum sit. Et quod omnes pro quibus mortuus est, oues suas fecit: quod utique impios in sua impietate pereuntes et perituros nullatenus fecit; [quibus  etiam manifeste dicit: »Sed uos non creditis quia non ex ouibus meis .« Et pro eis qui ita credunt Dominum nostrum uerum Deum, ut negent eum pro salute nostra uerum hominem factum, dicunt non esse mortuum ipsum Dominum Christum; quia utique secundum hominem mortuus est Christus. Dicunt etiam quod tunc pro uno quoque Christi occisio intelligenda sit, cum credit in occisum, id est per eius mortem sua peccata dimittit;] et quod gratia incarnationis, et totius redemptionis  eiusdem Domini Iesu Christi, ita generaliter omnibus, qui eum naturam nostram suscipientem receperint, et eo spiritu fuerint regenerati, quo est ille progenitus, prestita sit: ut tamen impios, et infideles tante misericordie sue reliquerit exsortes.

Quibus autem ista non sufficiunt, sed magis »ita generaliter pro omnibus« Christum Dominum passum et mortuum intelligunt, ut eamdem passionem, et mortem suam etiam impiis nunquam credituris, et omnino in sua impietate perituris impenderit, queri ab eis merito potest, cum Dominus se »pro multis« animam suam daturum, et »pro multis« sanguinem suum effundendum in remissionem peccatorum dixerit, et non pro omnibus: ubi si responderint, quia nec aliud eis respondendum restat, quod  ideo dixerit »pro multis« quia pro solis illis, qui ad fidem uenturi, et fideles futuri erant, et illa suscepta, et pretiosus sanguis fusus esse intelligendus sit. Ergo confirmatur Patrum illa sententia, qua pro multis dictum pro illis scilicet qui credere uoluerint intellexerunt? Et ideo ubicunque in litteris apostolicis legitur, quod »idem Dominus dederit semetipsum redemptionem pro omnibus, et gratia Dei pro omnibus gustauerit mortem, et pro omnibus mortuus sit ,« illi multi pro quibus Dominus et animam suam se positurum, et sanguinem  fusurum dixit, qui utique in suo genere, »et multi et omnes sunt ,« recte intelliguntur. Sicut et illud quod »omnes in Christo uiuificabuntur ,« et quod »per unius hominis iustitiam in omnes homines in iustificationem uite ,« et non confuse et absurde, etiam de impiis, et infidelibus, sed de illis omnino »multis« dictum intelligendum est, de quibus manifeste dicitur: »Sic et per obedientiam unius hominis iusti constituentur multi.« Et de quibus alibi idem Apostolus dicit uerbis Domini euidentissime consonans: »Sic et Christus semel oblatus est ad multorum exhaurienda peccata .« Et apud beatum Danielem prophetam legitur: »Et multi de his, qui dormiunt in terre puluere, euigilabunt .«  Et quod est mirabilius isti ipsi in suo genere omnes, et in suo genere »multi« ad comparationem multitudinis reproborum dicuntur a Domino pauci, cum ait: »Multi autem sunt uocati, pauci uero electi .«

Quod si inueniuntur aliqui Patrum, qui etiam pro impiis in sua impietate permansuris Dominum crucifixum dicant: si hoc diuine Scripture certissimis et clarissimis documentis probant: erunt ergo illa, que ex uerbis Domini de hac re commemorauimus aliter intelligenda. Quod est omnino mirum, uel potius incredibile posse fieri. Si autem absque ullis Scripture, ut dictum est, non ambiguis, que et aliter intelligi possint, sed certis, omnino testimoniis hoc dixisse inueniuntur, quis non uideat potiorem illam esse auctoritatem, que et tam euidenti ratione  et tam multiplici Scripturarum attestatione firmatur. Si autem placet, sicut et nobis multum placet, ut etiam istorum »sententia ex pietate ueniens, propter pacem et uenerabilem pietatem beatissimorum Patrum non renuatur.« Nulla ergo contentione pro aliis aduersus alios litigetur: non una sententia pro altera damnetur. Et quia uere fieri potest, ut ignorantiam et imperitiam nostram in hac re aliquid lateat, »nichil temere definiatur; ut quolibet acquiescat modo, non sit hereticum, nisi contentione hereticum fiat.«



CAPUT XXI. De libero arbitrio. Nemo sine Dei gratia libero bene uti potest arbitrio.---De necessitate Redemptoris.

 Additur adhuc in prefata epistola dixisse illum miserabilem monachum, »quod postquam primus homo libero arbitrio cecidit, nemo nostrum ad bene agendum, sed tantum ad male agendum libero potest uti arbitrio [a 1Kb] .« Quod est utique non solum mirabile, et inauditum, sed quantum nobis uidetur, etiam incredibile ut homo inter fideles, et a fidelibus nutritus et eruditus, et in ecclesiasticorum Patrum scriptis, non parum exercitatus hoc dicere, uel sentire potuerit: »quod post primi hominis lapsum, nemo etiam fidelium ad bene agendum libero possit  uti arbitrio, sed tantum ad male agendum:« tanquam in nobis non sit liberum arbitrium, nisi ad malum: ad bonum autem sola in nobis Dei gratia absque libero arbitrio operetur. Si enim dixisset generaliter »nemo hominum« et addidisset »sine Dei gratia,« et ita subiungeret, »libero bene uti potest arbitrio,« esset »catholicus sensus,« et catholica omnino assertio. Cum autem dixisse arguatur, quod nemo nostrum, id est fidelium, nisi tantummodo ad male agendum, libero uti possit arbitrio, quid aliud tali dicto, et tali nouitatis presumptione asseritur, nisi quod humane mentis arbitrium, quod ante peccatum ad uerum bonum amandum et desiderandum et fruendum erat liberum: ita primo homine peccante uitiatum sit, et  perierit, ut deinceps tantummodo ad malum remanserit in homine liberum arbitrium; ad bonum uero agendum, siue habendum nullum sit hominis liberum arbitrium, sed tantum diuine gratie bonum. Quod genus erroris nec apud hereticos, nec apud quemquam catholicorum nos cognouisse, uel audiuisse meminimus; ita ut etiam de isto hoc nobis, ut iam diximus, incredibile uideatur.

Sicut enim unus atque idem homo potest esse sanus, et ex sano qualibet intemperantia effici infirmus, et remedio salutari iterum fieri sanus; sic et liberum humane mentis arbitrium quod prius erat sanum, factum est primo homine peccante infirmum, et quod erat saluum, factum est perditum; et quod erat uiuum, factum est mortuum. uere enim sanum  erat ante peccatum nullo peccati languore uitiatum, et per ipsum peccatum factum est infirmatum, ut ueraciter clamet at Deum: »Ego dixi: Domine, miserere mei, sana animam meam, quia peccaui tibi .« Et cum per uerum medicum sanatur, gratulans, et gratiosa gens dicit: »Domine Deus noster, clamaui ad te et sanasti me .« uere erat saluum, quod nulla interius mala uoluntate, nulla exterius mala operatione erat deprauatum, siue corruptum: et uere factum est perditum, cum mala uoluntate Deum deseruit, et deserendo bonum, quod habebat, amisit. Unde hanc perditionem in se recognoscens, atque ab ea liberari cupiens ingemiscit, et dicit: »Erraui sicut ouis que periit: require seruum tuum, quia mandata  tua non sum oblitus .« Et quotidie necessarium habet querentem, atque saluantem illum, qui dicit: »uenit enim Filius hominis querere, et saluum facere, quod perierat .« Erat etiam uiuum, quia adherebat illi, cui dicimus: »Quoniam apud te est fons uite, et in lumine tuo uidebimus lumen ,« uiuens in illo, et per illum, de quo in Euangelio scriptum est: »Et uita erat lux hominum .« Sed hanc uitam, atque hunc fontem uite deserendo factum est a uita Dei alienatum et mortuum: »Quia anima que peccauerit ipsa morietur .« Nec habet in se et ex se ullum sensum uita lem et ad ueram uitam nitentem, nisi per eum  resuscitetur et uiuificetur, qui dicit: »Quoniam hic Filius meus fuerat et reuixit, perierat et inuentus est .« Et nisi in illo spiritu uegetetur, de quo dicit Apostolus: »Littera occidit, spiritus autem uiuificat .« Sic sunt mortui, et quotidie uiuificantur, de quibus Dominus in Euangelio dicit: »uenit hora et nunc est, quando mortui audient uocem Filii Dei, et qui audierint uiuent .« Et quibus Apostolus clamat, dicens- »Surge qui dormis, et exsurge a mortuis, et illuminabit tibi Christus .«

Nec aliquis insidiosus, et calumniosus obiicere nobis conetur, quod ita dicamus liberum arbitrium per peccatum primi hominis perditum, et mortuum, quasi naturam suam in qua naturaliter habet insitam  liberi arbitrii uoluntatem perdidisse intelligendus sit. Non enim perdidit naturam, sed bonum nature: non perdidit uelle, sed perdidit bonum uelle: nec perdidit anima naturam suam cum moritur: in qua sicut semper existit, ita et secundum quemdam modum suum semper uiuit. Et tamen uere moritur, non abolitione substantie, sed amissione uere uite sue, quod illi Deus est. Et ideo prorsus ipsum liberum hominis arbitrium necesse habet requirentem et inuenientem, ut ex perdito fiat saluum: necesse habet suscitantem, et uiuificantem, ut ex mortuo fiat uiuum: necesse habet etiam redimentem, ut quod erat seruituti obnoxium, possit effici liberum. Erat namque seruituti obnoxium, quia peccato subiugatum, et »omnis qui facit peccatum  seruus est peccati .« A qua seruitute fit liberum per eum qui dixit: Si uos Filius liberauerit, tunc uere liberi eritis. Et per donum Spiritus sancti, de quo Apostolus ait: »Ubi Spiritus Domini, ibi libertas .« Perdiderat itaque homo per prime preuaricationis lapsum, et in eo omne genus humanum, ueram arbitrii libertatem, qua antea liberum erat ad appetendum et habendum uerum et diuinum, et eternum bonum. Nec hanc felicem et ueram bone uoluntatis libertatem ullo modo ualet recipere, nisi per redemptionem Christi fiat liberum, et per gratiam Spiritus sancti, de seruitute peccati, in libertatem iustitie transferatur.



CAPUT XXII. Liberum arbitrium, id est recta uoluntas, renouatur de die in diem. De operibus infidelium.


Hec est ergo infirmitas, et perditio, et mors liberi arbitrii per unum hominem ingressa in mundum, qua per se nullatenus ualet assurgere ad uerum et eternum, et beatificum bonum, nisi per secundum hominem fuerit sanatum inuentum, uiuificatum et redemptum. Idipsum namque liberum hominis arbitrium, id est ipsa humane mentis bona, et recta uoluntas, cum qua homo bonus et rectus conditus fuerat, et Deo obediendo ante peccatum perseuerabat bona, et Deum contemnendo per peccatum facta est mala: et per iustificationis Christi gratiam, ad Deum resipiscendo, et rediendo efficitur bona: ipsa  erat ante peccatum libera, ipsa facta est per peccatum seruituti obnoxia, ipsa fit per iustificantem gratiam liberata, et renouatur de die in diem, usquedum ad perfectam libertatem uite eterne per eamdem gratiam perducatur. Ita liberum arbitrium ad uerum bonum, et per Adam agnoscitur uerissime perditum, et per Christum uerissime restauratum. Qui non abstulit homini liberum arbitrium, sed, ut dictum est, infirmum sanans, perditum inuenit, mortuum suscitauit, seruituti addictum redimendo liberauit.

Ideo in infidelibus idipsum liberum arbitrium, ita per Adam damnatum et perditum, in operibus mortuis liberum esse potest, in uiuis non potest: unde ante omnia necessaria est homini omni sanguinis Christi  redemptio, per quam et emundetur ab operibus mortuis, et uiuificetur ad seruiendum Deo uiuenti. Quod commendans Apostolus dicit: »Quanto magis sanguis Christi qui per Spiritum sanctum semetipsum obtulit immaculatum Deo, emundauit conscientiam nostram ab operibus mortuis ad seruiendum Deo uiuenti .« uere enim mortua sunt omnia opera infidelium, non solum quando aperte uitiis et peccatis seruiunt, sed etiam quando naturali bono in quantum omnipotens Creator tribuit, instigati, uel naturali lege commoniti, que quotidie in cordibus eorum clamat: »Quod tibi non uis, alii ne feceris: Et omnia quecunque uultis, ut faciant uobis homines, et uos eadem facite illis ;« quedam bona opera et uelut quasdam uirtutes habere,  atque exercere uidentur: quia fidem Dei, et Christi eius uel ignorantes, uel odio habentes aut etiam persequentes, quod ex illa fide non operantur, omnino nec bonum opus, nec uera uirtus esse potest, que non procedit ex radice ueritatis et bonitatis. Dum enim illa ipsa que secundum homines uidentur esse bona opera, nequaquam uera fide ad Dominum referuntur, quem ignorant, nec propter eum agunt, sed aut propter quamdam honestatem, qua inter homines magni uideantur, uel propter cupiditatem alicuius commodi temporalis, ipsa impietate infidelitatis, ipsa inflatione elationis, ipsa peruersitate cupiditatis [a 2Kb] , ita immunda et inquinata sunt omnia, ut apud Deum non uirtutes, sed uitia iudicentur; unde Apostolus ait: Inquinatis autem et infidelibus nichil est  mundum; sed inquinata sunt eorum et mens et conscientia ; et iterum: »Omne autem, quod non est ex fide, peccatum est ;« et: »Sine fide impossibile est placere Deo .«



CAPUT XXIII. Renouatur quidem recta uoluntas, gratia tamen Christi semper auxiliante.


Fideles autem Christi sanguine redempti, et per lauacrum regenerationis et renouationis mundati, instaurata in se, et quotidie instauranda arbitrii libertate, eadem gratia  semper cooperante, et auxiliante operantur opera bona, non ex seipsis, neque ex uiribus propriis; sed ex illo, cuius spiritu aguntur. Quia ut Apostolus dicit: »Quicunque Spiritu Dei aguntur, hi filii sunt Dei .« Qui etiam, ut manifestissime ostenderet, et commendaret, et fideles operari opus bonum, et ut hoc ipsum operari possint, Deum in illis operari, breuiter utrumque declarauit dicens eisdem  fidelibus: »Cum timore et tremore uestram salutem operamini: Deus est enim qui operatur in uobis, et uelle, et perficere pro bona uoluntate .« Quod beatus Leo ita exponit : [Dicente enim discipulis suis Domino, »sine me nichil potestis facere,« dubium non est hominem bona agentem ex Deo habere, et effectum boni operis, et initium uoluntatis. Unde et Apostolus copiosissimus, et fidelium cohortator, cum timore, inquit, et tremore uestram salutem operamini: Deus est enim qui operatur in uobis, et uelle, et operari pro bona uoluntate. Et: Hec sanctis causa est tremendi, atque metuendi, ne ipsis operibus pietatis elati deserantur ope gratie, et remaneant in infirmitate nature.] Ita namque operante in suis fidelibus  Deo impletur illud quod Dominus ait: Qui autem facit ueritatem, uenit ad lucem, ut manifestentur eius opera, quia in Deo sunt facta ; et ex persona eorumdem fidelium ei per prophetam dicitur: Domine, dabis pacem nobis: omnia enim opera nostra operatus es in nobis.

Hec ita esse sentienda, atque tenenda de liberi arbitrii instauratione, et de munere atque auxilio diuine gratie ita beatus papa Celestinus breuiter docet, et inculcat dicens : [Non est dubium ab ipsius gratia omnia hominis merita preueniri, per quem fit, ut aliquid boni et uelle incipiamus, et facere. Quo utique auxilio et munere Dei non aufertur liberum arbitrium, sed liberatur: ut de tenebroso lucidum, de prauo rectum, de languido  sanum, de imprudente sit prouidum. Tanta enim est erga omnes homines bonitas Dei, ut nostra uelit esse merita, que sunt ipsius dona; et pro his que largitus est, eterna premia sit donaturus. Agit quippe  in nobis, ut quod uult, et uelimus, et agamus: nec otiosa in nobis esse patitur, que exercenda, non negligenda donauit, ut et nos cooperatores simus gratie Dei.]

Item de eadem re ex conciliis uel definitionibus Patrum hec proponenda credidimus .

[Primum. Adiutorium Dei etiam renatis, ac sanatis semper est implorandum, ut ad finem bonorum peruenire, uel in bono possint opere perdurare.

Secundum . Arbitrium uoluntatis in primo homine infirmatum, nisi per gratiam baptismi non potest reparari: quod amissum, nisi a quo potuit dari, non potest reddi. Unde ueritas dicit: »Si uos filius liberauerit, tunc uos uere liberi eritis.«

 Tertium . Natura humana, etiamsi in illa integritate, in qua est condita permaneret, nullo modo seipsam creatore suo non adiuuante seruaret. Unde cum sine Dei gratia salutem non posset custodire, quam accepit: quomodo sine Dei gratia poterit reparare quod perdidit.

Quartum . Ideo Christus non gratis mortuus est, ut et lex per illum impleretur, qui dixit: »Non ueni soluere legem, sed adimplere .« Et natura per Adam perdita per illum repararetur qui dixit: »uenisse se querere et saluare quod perierat.]«



CAPUT XXIu. De condemnatione Gotteschalci.

Post hec interposita quadam narratione, que ad  presentem responsionem nostram non uidetur necessaria subiungit scriptor epistole de conuentu concilii episcoporum pro examinandis et definiendis questionibus siue obiectionibus, quas ille miserabilis monachus proposuisse uel docuisse dicitur. De quibus quid nostre pusillitati uideatur iam supra satis ostensum est. Et qualiter idem monachus eorumdem episcoporum iudicio, quia eorum acquiescere sententie noluit, fuerit condemnatus, ita dicens:


HINCMARUS.

Quapropter, inquit, ad episcoporum eum presentiam qui tunc regio mandato pro negotiis regiis apud Carisiacum accersiti erant, in presentiam etiam Domini Wenilonis, [a 1Kb] qui illuc conuenerat, producere  studui ubi multis audientibus nichil dignum ratione uel dixit, uel interrogatus respondit: sed, ut arreptitius, cum quid rationabiliter responderet non habuit, in contumelias singulorum prorupit. Et propter impudentissimam insolentiam suam per regulam sancti Benedicti a monachorum abbatibus, uel ceteris monachis dignus flagello adiudicatus. Et quia contra canonicam institutionem, ciuilia et ecclesiastica  negotia perturbare studuit indefessus, et se noluit recognoscere, uel aliquo modo humiliare profusus ab Episcopis, et secundum ecclesiastica iura damnatus.


RESPONSIO.

In quibus uerbis inprimis illud uidetur absurdum, quod prefatum miserabilem monachum in iudicio episcoporum productum prius abbates monasteriorum, qui presentes aderant, ad cedes et flagella iudicasse referuntur, et deinde Episcopi iuxta Ecclesiastica iura damnasse. Cum homo qui ante reddebatur hereticus iuxta antiquam Ecclesie obseruantiam, atque auctoritatem, ad episcopale tantummodo iudicium pertineret, siue damnandus, siue absoluendus. Nec prius ab inferioris loci hominibus, et  postmodum ab episcopis debuerit condemnari: sed et de ipsis flagellis, et cedibus, quibus secundum regulam sancti Benedicti dicitur adiudicatus, quibus et omnino fertur atrocissime et absque ulla misericordia pene usque ad mortem dilaceratus, que moderatio, et mensura iuxta pietatem ecclesiasticam, et sacerdotalem, siue monachalem uerecundiam seruari debuerit, ipsi potius apud se iudicent. Quod autem in episcoporum contumelias dicitur prorupisse, uere hoc est et impium, et insanum, et omnino iusta ultione damnandum: licet melius ab aliis quam ab ipsis.

De illis uero sententiis, quas et antea predicasse, et tunc in Synodo proposuisse, nec ullatenus mutare uoluisse firmatur, ignoscat nobis unusquisque lector,  ignoscat etiam reuerendus ille epistole scriptor: Quia sicut iam superius, et ex diuina, et ex paterna auctoritate satis ostendimus, uidetur nobis sine dubio, quod illa, que de diuina predestinatione dixit, iuxta regulam catholice fidei uera sint, et a ueridicis patribus manifestissime confirmata, nec ab ullo penitus nostrum, qui Catholicus haberi uult, respuenda siue damnanda. Et ideo in hac re dolemus non illum miserabilem, sed ecclesiasticam ueritatem esse damnatam. In illa autem Apostoli sententia, qua de Deo ait, »qui uult omnes homines saluos fieri, et ad agnitionem ueritatis uenire,« putamus eum sensum beatissimi patris Augustini, ab omni semper Ecclesia uenerabiliter recepti, et usque in finem seculi recipiendi, secutum fuisse, qui de tanta  questione tractans, et collatis inter se duobus testimoniis, apostolico uidelicet et prophetico, qualiter iuxta sanam fidei intelligentiam utrumque uerum esse accipiendum sit, et in plerisque aliis librorum suorum locis, et maxime in libello qui Enchiridion dicitur euidentissime declarat; et quid ei de re tanta probabilius uideatur, manifestat. Cuius omnino ueridicum sensum non oportuit sub persona  alicuius hominis, a catholicis Dei sacerdotibus condemnari: ne iam non iste, qui errare-putatur, sed ille potius, cuius auctoritatem sequitur, hereticus esse iudicetur. Et licet alii quidam sancti, et uenerabiles patres simpliciter illa apostoli uerba accepisse inueniantur utrorumque tamen sententia fuerat honoranda: nec ut iam superius dictum est, una pro altera damnanda; quia et illa ex diuina auctoritate uera esse monstratur, et ista quadam pia ratione non abhorrere a ueritate fideliter creditur.

Iam illud de Dominici sanguinis pretio quod pro his tantum qui credere uoluerint datum sit manifestum est, sicut supra satis ostendimus eorumdem beatorum patrum sententia: quam iste, ut putamus, et legendo didicerat, et damnare metuebat. Unde, et si  inuenti sunt alii eque patres, qui illud gloriosum pretium etiam pro nunquam credituris, et in sua impietate perituris datum esse non abnuant, melius ut credimus utrique honorarentur, nec pro aliis alii damnarentur: quia et illud manifeste diuina auctoritate firmatum est; et istud si pie sentitur, non est abnuendum. Quod uero dixisse firmatur, ad male tantummodo agendum liberum nos habere arbitrium; ad bene uero agendum non habere, si uere ita sensit et dixit, hoc uere non est ex diuina auctoritate sumptum, neque ex sanctorum Patrum dogmatibus tractum, sed aperte ex proprio errore prolatum. Quia liberum nobis arbitrium quod peccato fuerat subiugatum, non ablatum est, sed liberatum, et ipsum nobis per Dei gratiam excitatur ad bene  agendum, ut et ipsi eiusdem gratie cooperatores simus. De qua re, si iste tam absurde et insipienter errauit, manifesta est Apostoli sententia dicentis: »Fratres, et si preoccupatus fuerit homo in aliquo delicto, uos qui spirituales estis huiusmodi instruite in spiritu lenitatis, considerans te ipsum ne et tu tenteris .« Et illi quidem propter intemperantiam, importunitatem, atque infrunitatem lingue sue et inquietam mobilitatem instabilitatis sue, merito forsitan accidit, quod in Salomone legitur, »Et qui inconsideratus est ad loquendum sentiet mala ;« et iterum: »Qui imponit stulto silentium, iras mitigat ;« et alio loco: »Eiice derisorem, et exibit cum eo iurgium, cessabuntque cause, et contumelie .«



CAPUT XXu. Inaudita in Gotteschalcum crudelitatis exempla.


Tamen nullius hominis improbitate, et infrunitate ita moueri debemus, ut contemnamus, uel impugnemus, aut etiam damnare audeamus diuinam ueritatem, siue patrum nostrorum uenerabilem auctoritatem, memores Apostoli dicentis: »Non enim possumus aliquid aduersus ueritatem, sed pro ueritate  .« Atque ita potius agendum, ut et patres in filiis, et filii in patribus honorentur, iuxta Salomonem dicentem: »Corona senum, filii filiorum et gloria filiorum patres eorum .« De quibus etiam alibi precipitur: »In multitudine presbyterorum prudentium sta, et sapientia illorum ex corde coniungere, ut omnem narrationem Dei possis audire ;« et iterum: »Ne despicias narrationem presbyterorum sapientium, et in prouerbiis illorum conuersare: non te pretereat narratio seniorum; et ipsi enim didicerunt a patribus suis: quoniam ab ipsis disces intellectum, et in tempore necessitatis dabis responsum .« De his namque et alibi precipitur: »Interroga patrem tuum, et annuntiabit tibi; maiores  tuos, et dicent tibi ;« et iterum: »Ne transgrediaris terminos antiquos, quos posuerunt patres tui .«

Quapropter illud prorsus omnes non solum dolent, sed etiam horrent: quia inaudito irreligiositatis, et crudelitatis exemplo, tandiu ille miserabilis flagris et cedibus trucidatus est, donec  accenso [a 1Kb] coram se igni libellum, in quo sententias Scripturarum siue sanctorum Patrum sibi collegerat, quas in concilio offerret, coactus est iam pene emoriens suis manibus in flammam proiicere, atque incendio concremare: cum omnes retro heretici uerbis, et disputationibus uicti, atque conuicti sunt. Et sic prauitas, que uidebatur hominis, fuerit cercenda, ut nulla  diuinis rebus inferretur iniuria. Maxime cum illi sensus, qui ipso continebantur libello, excepto uno qui extremus ponitur, non essent sui, sed ecclesiastici: nec ignibus damnandi, sed pia et pacifica fuerint inquisitione tractandi. Sed et illa eiusdem miserandi hominis tam longa, et inhumana in ergastulum per tot annos damnatio, aliqua ut credimus, compassionis benignitate, et consolatione fuerat temperanda, uel etiam remouenda, ut frater pro quo Christus mortuus est, per caritatem, et spiritum mansuetudinis potius lucraretur, quam abundantiori tristitia absorberetur. Quod illuc, ut Dominus nouit, in quantum ipse inspicere dignatur, suggerimus caritate, quam nobis beatus Ioannes apostolus commendat, dicens: »In hoc cognouimus caritatem Dei, quod ille pro  nobis animam suam posuit, et nos debemus pro fratribus animas ponere .«



CAPUT XXuI. De uoluntate Dei.

Post damnationem huius miserandi hominis subiungit scriptor epistole ad singulas illius propositiones suas, et quorumdam, qui cum eo similiter sentiunt, responsiones, quas hic necesse est in ordinem  ponere, et quid nobis de his uideatur breuiter designare. Quod licet supra multipliciter iam factum sit; tamen neque nunc pretereundum putamus, ne quid difficultatis, et obscuritatis ex huiusmodi responsionibus cuiquam generetur. Que uidelicet responsiones in ipsa epistola ita incipiunt:


HINCMARUS

»Dicunt et firmiter credunt, qui sanius apud nos sapere uidentur, quia Dominus »omnes homines uult saluos fieri ,« secundum Apostolum, »qui neminem uult perire ,« licet non omnes saluentur; nam et lux in tenebris lucet, »licet eam tenebre non comprehendant ;« et »Christus pro omnibus passus est ,« secundum eumdem Apostolum scribentem ad Timotheum,  »qui dedit semetipsum redemptionem pro omnibus, ,« licet non omnes passionis eius mysterio redimantur: quia effusio iusti sanguinis Christi tam diues fuit ad pretium mundi, ut si uniuersitas captiuorum in eum crederet, nullus sub mortis imperio remaneret. Et quia non omnes tam ditissimo pretio redimuntur, ad infidelium respicit partem, non ad pretium seculi copiosum.«


RESPONSIO.

In quibus uerbis uidetur sibi ille qui scripsit epistolam, duas questiones simul, id est, »et quod Deus omnes homines uelit saluos fieri,« et quod »Dominus iehsu Christus pro omnibus« omnino »hominibus« etiam in sua infidelitate perituris  »mortuus sit,« duobus testimoniis ex Apostolo sumptis plenissime absoluisse atque finisse. Nam quod »Deus omnes homines saluos fieri uelit,« producit Apostolum testem apertissime de eodem Deo et Domino dicentem: »Qui uult omnes homines saluos fieri .« Et istis uerbis Apostoli adiungit ex uerbis propheticis uelut alterius testimonii sensum quod »Deus neminem uelit perire,« qui utique apud Ezechielem prophetam loquitur: Quia »nolo mortem peccatoris, dicit Dominus, sed ut conuertatur, et uiuat .« Quem sensum illorum Apostoli uerborum, quibus ait, »qui uult omnes homines saluos fieri,« etiam nos superius commemorauimus, et fideliter posse accipi diximus: si tamen et ille sensus beati Augustini quem ille iuxta alterius diuine Scripture auctoritatem  diligenter inquirit, et multis ac ueracibus modis exponit, pariter recipiatur: nec propter istum ille damnetur, sed potius »utrique sensui« propter ueracem et piam Patrum auctoritatem fideliter obediatur. Quia omnino, »et quos uere uult Deus saluos fieri,« sine dubio saluos facit, qui, ut Scriptura testatur, »omnia quecunque uoluit fecit .« Et si ceteros ita uult saluos fieri, ut tamen non eos saluos faciat, sed omnino perire permittat, utrumque hic euidenter apparet: et erga creaturam suam, scilicet, »bonitas Creatoris,« et erga eiusdem creature iniquitatem »seueritas iudicis.«



CAPUT XXuII. De morte Christi. Omnes pro multis.


Quod autem Dominum nostrum etiam pro impiis in sua impietate perituris esse mortuum uno similiter Apostoli testimonio confirmare uidetur, quo ait: »Qui dedit redemptionem semetipsum pro omnibus ,« profecto non recoluit, nec diligenter considerauit, ita hec Apostoli uerba esse accipienda, ut consonent Domini uerbis, quibus se in Euangelio ad hoc uenisse dicit: »Ut animam suam daret redemptionem pro multis ;« et de pretio sui sanguinis similiter ait: »Qui pro uobis, et pro multis effundetur in remissionem peccatorum .« Et ideo ita uere accipiendum est, quod Apostolus ait: »Qui dedit redemptionem  semetipsum pro omnibus ,« ut isti »omnes« intelligantur »multi« sicut et alibi idem Apostolus dicit: »Sic et Christus semel oblatus est ad multorum exhaurienda peccata .« Qui etiam alio loco quos dixit »omnes« eosdem continuo exposuit intelligendos esse »multos.« Cum enim dixisset de Domino, quod »per unius iustitiam in omnes homines in iustificationem uite« statim subiunxit, quia et »per obedientiam unius hominis, »ipsius uidelicet Domini Iesu Christi,« iusti constituentur multi .« Quia ut omnino manifestum est, ita per eum »omnes homines« efficiuntur iusti, ut ipsi qui in suo genere »omnes« sunt, ex comparatione alterius generis  eorum, qui propter infidelitatem suam non iustificantur, potius »multi« sint. Quod et si aliqui Patrum »pro omnibus omnino hominibus.« Dominum passum intellexerunt, honoretur, et iste uelut pius sensus, dummodo ille prior, qui est certissimus, et diuina ueritate firmatus nulla presumptione contemnatur, uel quod est grauius damnetur.

Nam et illud testimonium uelut ad confirmationem huius rei ex Euangelio sumptum, id est, »lux lucet in tenebris, et tenebre eam non comprehenderunt :« non nobis uidetur huic congruum assertioni: quia »lux« illa presentia maiestatis sue in tenebris lucens, id est in infidelium cordibus maiestate conditoris suam presentiam exhibens, operatur aliquid in eis, et si non, ut uideant ipsam, tamen  ut uideant aliquid per ipsam, id est, ut intelligant inter iusta et iniusta, inter bonum et malum, inter agendum et non agendum, »ut sint inexcusabiles « in die quo iudicabit Deus occulta hominum. Que tamen non »lux« a facie illis resplendet, quia non ad eam attendant, sed uelut a tergo eis relucet: quia sicut propheta dicit, »uerterunt ad eam tergum, et non faciem .« In hac autem re, qua sanguis Domini Iesu Christi etiam pro impiis in sua impietate perituris fusus esse asseritur, quid utilitatis in eis egerit, nichil omnino inuenitur, nisi ut iuxta disputationem antiqui, et fidelissimi doctoris , cuius etiam doctrina, et industria toti Gallie ab infestatione quondam  Ariane impietatis Deo auxiliante ante defense: hoc eis non in remedium, sed sicut iam supra diximus, in exitium conuertatur. Ait namque uir ille doctissimus, et magna eloquentie facultate fultus, cum exponeret uerba Euangelii, in quibus Iudei obstinata impietate aduersus Dominum dixisse leguntur: [»Sanguis eius super nos, et super filios nostros :« Hoc sibi Iudaicus hoc optat populus Christianus pari uerbo, dispari uoto. Est enim super nos, est et super illos: si super fidelem, protegit; si super inimicum ponitur, premit: sic tamen quod illos sibi adiungit quos tegit: illos non tangit quos grauat.] Sed illam beati Leonis sententiam licet ex parte aliis uerbis et alio forsitan sensu positam, quasi hoc uir ille senserit, quod etiam pro  impiis in sua impietate perituris Dominus Christus mortuus sit, manifesta ueritas non ita intelligendam ostendit. Ait namque ille: [Effusio pro multis sanguinis iusti tam potens ad priuilegium, tam diues fuit ad pretium, ut si omnes in eum crederent, nullum tyrannica uincula retinerent.] uere enim pretiosus sanguis ille, et potens exstitit ad priuilegium, ut omnes posset redimere: et diues ad pretium, ut nullum tyrannica, id est diabolica uincula retinerent, nisi qui ab eius fide alienus existeret. Et ideo in tanta questione non sunt proponenda incongrua, non sunt asserenda superflua. Ut in simplicitate et sinceritate Dei instruantur, et non in uanitate sensus nostri, hi qui nos audiunt illudantur.



CAPUT XXuIII. De predestinatione ad interitum.


Subiungitur in eadem epistola de lege prima tertia questione, id est »predestinatione diuina,« sermo prolixus, qui non totus simul, sed per partes ponendus et tractandus nobis uidetur, ita se habens.


HINCMARUS.

»Dicunt, inquit, quia »qui omnes homines uult saluos fieri, et neminem uult perire, et qui pro omnibus passus est,« neminem predestinauit ad interitum uel ignem eternum: sed ex massa peccati quosdam, sicut presciuit, predestinauit, id est gratia preparauit ad uitam et regnum, et illis uitam ac regnum predestinauit, id est gratia preparauit eternum:  Euangelio teste qui dicit: »uenite, benedicti,« id est de prima maledictione gratia erepti, electi, et predestinati, »percipite regnum, quod uobis paratum est,« id est quod uobis predestinatum est, »ab origine mundi .« Quosdam autem, sicut presciuit, non ad mortem neque ad ignem predestinauit, sed in massa peccati et perditionis iuste deseruit, a qua eos predestinatione sua, id est gratie preparatione, occulto, sed non iniusto iudicio nequaquam eripuit. Quia sicut beatus exponit Augustinus : [Predestinatio est gratie preparatio, gratia autem est uite donatio, id est ipsius predestinationis effectus.] Et beatus Prosper, in hac re sancti Augustini expositor, cum  ceteris orthodoxis concordans Patribus, dicit: [Non est predestinatio, nisi quod ad donum pertinet gratie, aut ad retributionem iustitie.]


RESPONSIO.

In quibus uerbis quod dicitur, quia »qui omnes uult saluos fieri,« et »neminem uult perire,« et qui pro omnibus passus est, neminem predestinauerit ad interitum uel ignem eternum, apertissime contrarium est fidei: qua uere, et fideliter creditur, et definitur quod omnipotens Deus omnia opera sua, que erat ipse facturus, que utique nunquam esse possunt nisi iusta et recta, sicut in Psalmo canitur: »Iustus Dominus in omnibus uiis suis, et sanctus in omnibus operibus suis ,« ante omnia secula, et uerissime prescierit futura, et  immobiliter predestinauerit, id est statuerit, et prefinierit facienda. Iusta quippe impiorum et iniquorum in eterna morte, atque in eterno igne damnatio, opus est procul dubio iusti iudicii Dei, »qui reddet unicuique secundum opera eius .« Et idcirco semper apud eum exstitit, et uere prescitum, et iuste predestinatum, qui, attestante propheta, »fecit que futura sunt .« Nam si hoc in eterna eius prescientia, et predestinatione non fuisset, nunquam eius opus esset, nunquam temporaliter fieri potuisset. Quia omne opus suum ille presciendo, et predestinando preuenit: et ideo nichil est in eius operibus futurum, quod ipse non prescierit, et predestinauerit se esse facturum. Deinde contrarium est  etiam doctrine, et definitionibus sanctorum Patrum. Qui in utramque partem, tam uidelicet electorum, quam reproborum  diuinam predestinationem ponere non dubitant, sicuti iam supra satis a nobis ostensum est. Et ideo multum necesse est ut agnoscant, qui ita sentiunt, manifestam fidei ueritatem et fundatissimam beatorum Patrum auctoritatem; et, quod eis nullatenus expedit, non spernant neque abiiciant illos de quibus Dominus ait: »Qui uos audit, me audit, et qui uos spernit, me spernit .«

Quod si ideo eis uidetur absurdum, quia omnipotens Deus reprobos predestinauerit ad interitum et  ad ignem eternum, quoniam uelut incredibile uidetur, ut »qui omnes uult saluari,« et qui pro omnibus mortuus creditur, aliquem eorum predestinauerit ad damnationem: recogitent attentius, quia etsi illa uerba Apostoli simpliciter intelligantur quibus de Deo dicit, »qui uult omnes homines saluos fieri,« duobus modis hoc Deum agere certissimum est: dum alios ita »uult saluos fieri,« ut eos ipse omnino faciat saluos, sicut omnes electos: alios uero ita uelit saluos fieri, ut eos omnino non saluet, sed in eternum perire permittat, sicut utique omnes reprobos, quos iuxta hunc sensum, et »ut benignus Creator« saluari uoluit, et »ut iustus Iudex« eterne perditioni tradidit. Sicut ergo et bonitatem suam in  eis ostendit, quia eos saluari uoluit, et tamen bonitas eius non impediuit seueritatem eius, qua eos iuste damnauit; ita eadem bonitas eius nullatenus impediuit predestinationem eius iustitie, dum quos ille saluos fieri uoluit, et iniquos futuros semper presciuit, et in iniquitate sua permansuros, iuste ad interitum predestinauit. Ita et si pro omnibus etiam in sua impietate perituris Christus mortuus est, sic eis exhibuit bonitatem passionis sue, ut tamen huiusmodi impios in sua impietate permansuros iusto suo iudicio condemnauerit. Sicut ipse ait, »Qui non credit, iam iudicatus est .« Et ideo bonitas eius, quia etiam pro talibus passus creditur, non euacuauit erga eos predestinationem eius: qua eos semper, et presciuit in sua impietate permansuros,  et predestinauit iuste perituros.

Quidquid ergo post ista in his uerbis de eterna predestinatione sanctorum dicitur ad regnum et uitam eternam, catholice et fideliter dicitur: quia sine dubio tam pium, et tam gloriosum opus suum, et eternaliter omnipotens presciuit futurum, et eternaliter predestinauit se esse facturum. Quod autem de reprobis hic affirmatur, quia eosdem omnipotens Deus nequaquam predestinauerit ad mortem uel ad ignem eternum, sed tantummodo prescierit eos eterne morti esse tradendos et perpetuo igni cruciandos, nullatenus est recipiendum; quia  opus suum tam iustum, tam magnum, et terribile, quo omnes impios damnaturum se esse decreuit, et eterna ueritate presciuit,  et eterna iustitia preordinauit, ac prefiniuit. Et mirum ualde est, quomodo negare contendunt eum eternam ipsorum damnationem predestinasse, quos iam ab ipso mundi exordio cum primus homo peccauit, et omne humanum genus ex se propagandum unam massam damnationis, et perditionis fecit, manifeste dicant in eadem damnationis et perditionis massa iusto Dei iudicio deputatos et derelictos. Quid est enim massa damnationis et perditionis ab initio mundi diuino iudicio effecta, nisi eodem diuino iudicio eterne damnationi et perditioni destinata et tradita? Si enim tantummodo prescita est ad eternam damnationem et perditionem, nullum ibi adhuc est diuinum iudicium: Et quomodo tales in massa damnationis, et perditionis diuino iudicio relicti esse dicuntur,  si in hac parte nichil adhuc de illis diuino iudicio est definitum? Sin autem, sicut omnino etiam eorum consensu et confessione uerum est, hec massa non solum prescita est, sed etiam iudicata, quid aliud intelligi potest, nisi omnino ad eamdem damnationem, et perditionem predestinata? Quod enim uere, et diuina prescientia precognitum, et diuino iudicio est decretum, constat omnino esse predestinatum.



CAPUT XXIX. Predestinatio ad malum non compellit.

Quod uero subiungit scriptor epistole, »quia eos, qui perituri erant, predestinatione sua Deus, id est  gratie preparatione, ab illa damnationis et perditionis massa nequaquam eripuit,« et ex uerbis beati Augustini affirmare conatur: [»Quod« uidelicet »predestinatio non sit aliud, nisi gratie preparatio,«] ut quasi ex hoc probare uideatur, quod predestinatio tantummodo in sanctorum electione, quibus ab eterno omnipotens Deus suam gratiam preparauit, intelligi debeat; in damnatione uero reproborum, nulla Dei predestinatio accipienda sit, eo quod nichil gratie sue ex eterno illis Deus predestinauerit, et preparauerit; omnino falsissimus sensus est, et sensui beati Augustini aperte contrarius. Ille enim ita dixit : [Predestinatio est gratie preparatio: Gratia uero est iam ipsa donatio.] Et post aliqua, ut distingueret inter istam predestinationem  gratie, que proprie electorum est, et predestinationem damnationis et uindicte, que proprie est reproborum, subiunxit dicens : [Predestinatio Dei, que in bono est, gratie est, ut dixi, preparatio: gratia uero est ipsius predestinationis effectus.] Atque ita luculente ostendit, aliter intelligendam esse predestinationem Dei, que in bono est bonis, id est electis ubi uere diuine erga eos gratie est preparatio, et huius predestinationis effectus est eiusdem diuinitus preparate gratie iam ipsa donatio: et aliter intelligendam predestinationem Dei, que in malo est malis, id est reprobis, que e contrario nichil est aliud, nisi eterne predestinationis [al., damnationis] eorum preparatio; cuius omnino effectus est iam ipsa damnatio.

 Ita uenerabilis doctor eternam predestinationem Dei in utrumque distribuit, ut et in bono sit bonis, et in malo malis: dum et illis per eam eterna gratia, et istis per eam eterno Dei consilio eterna damnatio preparatur. Unde et quod beatus Prosper dicit: [Non est predestinatio, nisi quod ad donum pertinet gratie, aut ad retributionem iustitie,] ita omnino rectissime intelligendum est, ut diuina predestinatio non ita credatur alicui esse in malum, ut eum malum esse compellat, quod absit, sed quod omnibus, et electis et reprobis uel ad donum pertineat gratie, uel ad retributionem iustitie: ad donum gratie electis, et ad retributionem iustitie reprobis; dum et electi gratia saluantur, et reprobi iustitia puniuntur. Iste est enim plenissimus et uerissimus diuine  predestinationis effectus non tantummodo electos preordinans ad eternam gloriam; sed etiam reprobos preordinans ad eternam penam. Sic itaque beatus Prosper cum ceteris orthodoxis Patribus sensit: Et cum beato scilicet Augustino cuius de predestinatione diuina non fallaciter sed fideliter uerba ponit atque exponit, et cum aliis, qui de eadem fide atque eodem sensu ipsius diuine predestinationis immobilem ueritatem, et equitatem in utramque partem, et electorum uidelicet, et reproborum ueraciter intellexerunt, et firmissime definierunt. Quod si scriptor epistole eos tantummodo putat orthodoxos, qui in damnatione reproborum diuinam solummodo prescientiam, et non etiam predestinationem  credunt: ergo et beatum Augustinum, et beatum Fulgentium, et ipsam fidei ecclesiastice solidissimam ueritatem heretici erroris denotatione infamat; et ad tantum malum hec pertinacia contentionis perducta est, ut  iam apud illos, qui praue sentiunt, orthodoxi, et qui orthodoxe sapiunt, heretici deputentur. Quod malum uehementer nobis cauendum propheta denuntiat, dicens: »ue qui dicitis malum bonum, et bonum malum, ponentes tenebras lucem, et lucem tenebras, ponentes amarum in dulce; et dulce, in amarum .«



CAPUT XXX. Ut malis predestinate pene, sic mali penis.

Sequitur post hec in eadem responsione.


 HINCMARUS.

»Qua de re refugiunt dicere qui, ut diximus, sanum uidentur sapere, quosdam predestinatos a Deo esse ad interitum, sed tantummodo prescitos: electos autem, et prescitos, et predestinatos esse ad regnum, et regnum illis  predestinatum eternum de quibus nullus potest perire. Et sicut sunt predestinati gratia Dei ad regnum, ita sunt predestinati secundum Apostolum, »in operibus bonis, in quibus ambularent ;« pro quibus eis non solum gratia detur, sed et gratia regnum reddatur eternum. Penam autem dicunt in infidelitate, uel iniquitate perseuerantibus a Deo predestinatam secundum diuinam prescientiam, sicut scriptum  est in propheta: »Preparata est ab heri Topheth ,« quia hoc ad retributionem iustitie pertinet, sicut pertinet ad gratiam, ut ex una eademque massa peccati gratia electi predestinentur ad uitam, concordante cum hoc euangelica ueritate: »Ite, inquit, maledicti, in ignem eternum, qui paratus est diabolo et angelis eius .«


RESPONSIO.

Quesumus, que est ista res, que causa uel ratio, pro qua isti refugiunt predestinationem Dei dicere in damnatione reproborum? Nunquid hec erga illos diuina predestinatio non est iusta, que, quos presciuit in iniquitatibus permansuros, predestinauit eternis suppliciis perituros. Nunquid non est uera, que nisi decerneret tam iustum opus Dei in eternitate,  nunquam impleri posset in tempore? Nunquid non est a sanctis Patribus predicata, et ab Ecclesia catholica recepta? Quid ergo cause est, ut refugiamus credere quod fides tenet, refugiamus dicere quod ueritas docet? Nunquid non etiam ipsi, qui hec refugiunt, iam omnes reprobos ab ipso mundi exordio in massa damnationis et perditionis asserunt derelictos? Quod quid est aliud  nisi eterne damnationi, et perditioni predestinatos? Aut qua ratione dici potest quod isti tam multiplici sermone firmare conantur, iniquis et impiis in malis suis perseueraturis penas a Deo esse predestinatas, ipsos uero non esse predestinatos penis? Cum utique non alii, sed illi omnino eas passuri sint, quibus  sunt predestinate? Et si certum est apud omnipotentem Deum, qui eas sint passuri, sine dubio et decretum et definitum sit ipsos esse passuros. Sicut enim certas penas eis qui digni sunt predestinauit, ita certissime eosdem, quia digni sunt, ipsis penis predestinauit. Sicut uero iniustus non est dignis preparando penas, sic procul dubio iustus est dignos preordinando penis. Utrumque ergo prescitum, utrumque predestinatum, quia utrumque iustum manifesta ueritas declarat. Nec necessitatem eis pereundi sua prescientia uel predestinatione imponit, quos et diu, ut conuerterentur, exspectauit: et quia conuerti noluerunt, iusta ultione damnauit.



CAPUT XXXI. De sententia B. Petri: Nouit Deus, etc.

 Sequitur in eadem responsione.


HINCMARUS.

»Quod et beatus Petrus in Epistola sua distincte loquens, demonstrat cum dicit: »Nouit Deus pios de tentatione eripere, iniquos autem in die iudicii cruciandos reseruare .« Nouit enim, uerbum prescientie Dei, ad uniuersa hec facit, uidelicet, et ad predestinationem piorum, que uerbo ereptionis innuitur, et ad significationem pene predestinate, cum in fine cruciandos impios monstrat, quando »reddet unicuique secundum opera sua .« Et ad discretionem, cum iniquos non dicit Dominum ad penarum cruciatus predestinare, sed iuste desertos cruciandos reseruare. Et  aperte monstratur quia prescientia sine predestinatione esse potest, predestinatio autem sine prescientia esse non potest. Quocirca sola prescientia uiget in reprobis, in quibus misericordia iuste nil operatur ad donum gratie; prescientia autem et predestinatio, id est gratie preparatio, misericorditer operantur in electis, qui predestinantur ad regnum et quibus regnum predestinatur eternum, quod ad donum pertinet gratie; et prescientia simul et predestinatio eque ac iustissime operantur in predestinatione pene reproborum, que pertinet ad retributionem iustitie.«


RESPONSIO. Discutiuntur testimonia prolata ex Apostolo.

 Hec sententia B. Petri apostoli non proprie de prescientia et predestinatione diuina, sed simpliciter nobis accipienda uidetur. Ait namque: »Nouit Dominus pios de tentatione eripere; impios autem in die iudicii cruciandos reseruare.« Id est, nouit ille alta et secreta dispositione sapientie sue, et pios, in presenti uita periculis et tentationibus plena laborantes, sua gratia, sua protectione, eripere; cui quotidie ipsi dicunt: »Ne nos inducas in tentationem ,« ne, aut prosperitatibus huius seculi illiciantur, aut aduersitatibus frangantur. Et e contrario impios in hoc seculo florentes, et in sua impietate uelut prospere agentes, nequaquam sua iustitia negligere, nequaquam impunitos dimittere,  sed quos uidetur quasi iniuste in suis cupiditatibus et delectationibus carnalibus securos et letos relinquere, eosdem potius futuro suo iudicio et eternis cruciatibus reseruare: ut quanto hic amplius et licentius prosperantur, tanto ibi durius et atrocius puniantur. Potest tamen in istis postremis uerbis, ubi ait: »Impios uero in die iudicii cruciandos reseruare,« aliquid diuine prescientie et predestinationis erga eosdem impios uelut ex latere intelligi: quia quos occulto et iusto iudicio suo ad eternos reseruat cruciatus, et presciuit sine dubio et predestinauit perpetuo cruciandos. Que uerba apostoli cum ita et uerius et rectius intelligantur, nichil necesse est uelut ex eorum auctoritate tam multipliciter de ea re loqui, que huius sententie  attestatione non ualet approbari, sed potius falsa et superuacua demonstrari.



CAPUT XXXII.

Sequitur in responsione.


HINCMARUS.

»Aliqua etiam exempla que illorum stultitia ad munimen sui, eadem male intelligendo proferens, profert, sicut modo ad memoriam occurrunt, sapientie uestre scribo. Proferunt ex Apostolo: »uasa ire aptata uel perfecta ad interitum,« dicentes »uasa esse predestinata ad interitum « et mutari non possunt. Sed aliter alii intelligunt; maxime cum idem dicat Apostolus de eisdem uasis: »Si quis emundauerit se ab istis,« uidelicet pro quibus uas  contumelie fuerat, »erit uas in honorem :« Proferunt: »Qui non credit iam iudicatus est ,« id est predestinatione Dei iam damnatus est.« Et Augustinus in libro de Agone Christiano dicit: [»Qui non credit iam iudicatus est,« id est iam damnatus est: prescientia utique Dei, qui nouit quid immineat non credentibus. [Proferunt: »Indurauit cor Pharaonis ; tradidit illos in reprobum sensum ; immittet eis spiritum erroris ; tu uero Deus deduces eos in puteum interitus ; qui transgreditur a iustitia ad iniquitatem, Deus parauit illum ad rhompheam .«


RESPONSIO.

Hec testimonia Scripturarum, que ab illo miserabili  monacho et ab aliis, nescimus quibus qui cum eo sentiunt ad confirmationem diuine prescientie et predestinationis dicuntur esse prolata, non negligenter et quasi transeunter omittenda, sed potius diligenter et fideliter iuxta regulam ueritatis singillatim uidentur esse tractanda; ne forte parum attendentibus et non intelligentibus nichil ad rem de qua agitur pertinere uideantur; aut uelut leuia et nullius momenti absque periculo preteriri posse existimentur. Est enim certissimum et manifestissimum huius rei testimonium ex Apostolo sumptum, quia, ut ipse dicit: »Sustinuit Deus in multa patientia uasa ire aptata uel perfecta in interitum, ut ostenderet diuitias glorie sue in uasa misericordie, que preparauit  in gloriam .« uere etenim uasa ire, id est iuste uindicte Dei, quam meruit prime transgressionis culpa, omnes reprobi sunt: qui in fine non ereptionem misericordie, sed iram damnationis sensuri sunt. Et hec uasa ire non ad misericordiam, sed ad iudicium, preordinata iam et suo merito et diuino iudicio, et aptata et perfecta sunt in interitum, ut et suo precedente merito, et diuine predestinationis iusto precedente iudicio, quia noluerunt conuerti ad bonum, eternum patiantur malum. Non ergo quia non potuerunt, sed quia noluerunt de malo conuerti ad bonum, iustum patientur supplicium. Sicut e contrario uere uasa misericordie sunt omnes electi, qui, nullo suo precedente merito, sed sola Dei misericordia a massa perditionis discreti  diuina predestinatione sunt uasa preparata in gloriam.



CAPUT XXXIII. uasa ire non possunt fieri uasa misericordie.

Unde et illud quod alibi idem dicit Apostolus: »Si quis autem emundauerit se ab istis, erit uas in honorem ,« nullo modo huic tam clare et manifeste ueritati diuine predestinationis in utramque partem tam electorum uidelicet quam reproborum, si diligenter ex superioribus uerbis Apostoli consideretur, contrarium, sed omnino concors et consonum inuenitur. Ait namque: »In magna autem domo non solum sunt uasa aurea et argentea, sed et lignea et fictilia; et quedam quidem in honorem, quedam autem in contumeliam :« et ita subiunxit: »Si quis autem emundauerit se ab istis, erit uas in honorem, sanctificatum, et utile Domino .« Manifestissime itaque constat quod que in illis uerbis dixerat »uasa ire aptata siue perfecta in interitum«: Et e concontrario: »uasa misericordie preparata in gloriam,« ea omnino dicit hic »quedam in honorem, et quedam in contumeliam: in honorem uasa misericordie, in contumeliam uasa ire,« sed cum ibi predestinationem tantummodo utriusque partis, id est electorum et reproborum, simpliciter commendauerit, hic adiungit etiam exhortationem, quam attente uasa misericordie debeant se custodire et segregare ab immunditiis uasorum ire, cum dicit: »Si quis autem emundauerit se ab istis, erit uas in  honorem,« etc.; id est, si quis emundauerit se ab istis uasis ire, uasis in contumeliam, uel ab eorum immunditiis, si aliquando in eis fuit, sollicite se extrahendo, uel nunquam eis se admiscendo, et immaculatum se ab hoc seculo custodiendo, erit uas in honorem sanctificatum, id est ipso emundationis et sanctificationis sue effectu atque profectu demonstrabit se ad uasa misericordie, et ad uasa honoris, et glorie pertinere. Unde non hoc significat in his uerbis Apostolus quod uasa ire et contumelie, id est diuino iudicio reprobi et reprobati possint effici uasa misericordie et honoris et glorie, id est in sortem electorum transire, sicut scriptor huius epistole intellexit: Cum omnino reprobi, qui diuinitus  presciti sunt in suis iniquitatibus permansuri; nullatenus possint merito perseuerantissime iniquitatis sue in electorum societate censeri, sicut regula catholice fidei indubitanter tenet, et docet; sed ut unusquisque fidelium, sicut iam dictum est, ipsa fidei et iustitie sanctificatione probet, et declaret sese ad uasa misericordie et electionis pertinere. Duo namque sunt quibus uelut quodam signaculo probantur, et agnoscuntur electi Dei: scilicet eterna diuine gratie preordinatio, et pia ab omni iniquitate infidelitatis et prauitatis emundatio: ut ex manifesta luce iustitie et sanctitatis manifestetur in eis ueritatis diuine electionis; sicut ipse Apostolus paulo superius ostendit, dicens: »Sed firmum fundamentum Dei stetit habens signaculum hoc: Cognouit  Dominus qui sunt eius, et discedat ab iniquitate omnis, qui nominat nomen Domini .« Quod ergo »cognouit Dominus qui sunt eius« eterna electio est; ut autem discedat ab iniquitate omnis qui nominat nomen Domini, certa ipsius electionis probatio est.

Secundo loco testimonium diuine predestinationis de Euangelio ponitur: »Qui non credit iam iudicatus est .« Quod uidelicet omnes impii et increduli iam sunt diuina predestinatione damnati. Quia uidelicet si eorum damnatio iustum diuini iudicii opus est, sine dubio opus suum semper apud Deum et prescitum et predestinatum est. Sed scriptor epistole nolens damnationem incredulorum ad diuinam predestinationem, sed tantummodo ad  prescientiam pertinere, subiungit uerba B. Augustini, quibus quasi hoc probare uideatur. Ait namque ille in libro de Agone Christiano, memorans uerba Euangelii: »Qui non credit iam iudicatus est,« id est iam damnatus est, prescientia utique Dei, qui nouit quid immineat non credentibus. Eo quod non dixerit sanctus doctor, iam damnatus est predestinatione Dei, sed prescientia Dei. Nec dixerit, qui statuit aut prefiniuit, siue predestinauit, sed qui nouit, inquit, quid immineat non credentibus, quasi omnipotens Deus aliquid operum suorum prescierit futurum, quod non predestinauerit se esse facturum? Aut cum in operibus ponitur prescientia Dei, non statim certissime intelligi debeat, et predestinatio Dei. Quia sicut nichil operum suorum predestinauit,  quod non prescierit, ita quidquid eorum presciuit, sine dubio etiam predestinauit. Nihil enim in operibus eius est iniustum, aut iniquum, ut digne tantummodo presciretur et non predestinaretur; sed quia totum est iustum et rectum, totum est omnino prescitum, totum omnino predestinatum. Unde idem beatus Augustinus, qui in hoc loco dicit incredulos iam diuina prescientia damnatos, alibi cum tractaret uerba Domini dicentis ad quosdam: »Sed uos non creditis quia non estis ex ouibus meis .« Eosdem testatur diuino iudicio ad eternam mortem predestinatos, ita dicens : [Quomodo ergo istis dixit: »Non estis ex ouibus meis,« quia uidebat eos ad sempiternum  interitum predestinatos, non ad uitam eternam sui sanguinis pretio comparatos.] Ecce et in illis uerbis Domini quibus ait: »Qui non credit iam iudicatus est ,« et in istis quibus dixit: »Sed uos non creditis, quia non estis ex ouibus meis ;« utrobique increduli et infideles designati sunt et quos in illa sententia sanctus doctor dixit diuina prescientia iam damnatos, in ista eosdem dixit ad eternum interitum predestinatos. Non quia alii ex eis diuina prescientia, et alii diuina predestinatione damnati sunt, sed quia diuini iudicii uirtute, qua tales damnantur, sicut et in omni opere diuino utrumque simul intelligendum sit, etsi non ubique, quia nulla exigit necessitas, simul dicendum.

 Tertio loco testimonium de Exodo ponitur: »Indurauit Dominus cor Pharaonis :« Quod manifeste non ad prescientiam, uel predestinationem futurorum, sed ad presens Dei iudicium pertinet, qui eum quem tali pena dignum iudicauit, iusto iudicio indurauit. Similiter et quartum testimonium intelligendum est, scilicet non de prescientia aut predestinatione, sed presenti iusto iudicio Dei, quod Apostolus dicit: »Tradidit illos Deus in reprobum sensum .« Et quintum ubi ait: »Mittet eis Deus operationem erroris ,« quia  quos dignos tali pena iudicauit, uel »in reprobum sensum tradidit,« uel eis suo iusto iudicio »operationem erroris immisit.« Similiter et sextum accipiendum:  »Tu uero Deus deduces eos in puteum interitus .« Puteus namque interitus est, ut beatus Augustinus exponit, tenebre erroris, tenebre submersionis. Deducit uero Deus reprobos in hunc puteum, non quod ipse sit auctor culpe ipsorum, sed quod ipse sit iudex iniquitatis eorum. Quod etiam si quis de puteo infernalis damnationis et submersionis eodem sensu uelit intelligi: et pertinere potest ad iustam predestinationem interitus reproborum, et non est contrarium ueritati.

Quod autem septimo loco ponitur: »Et qui transgreditur a iustitia ad iniquitatem, Deus parauit illum ad rhompheam ,« manifeste iustam predestinationem reproborum ad interitum  sonat, ut qui suo uitio et suo peruerso arbitrio a iustitia declinans transgreditur ad iniquitatem, iuste diuini iudicii predestinatione preparetur ad rhompheam, id est ad eterne mortis uindictam. De qualibus etiam alibi scriptum est, quod »si auerterit se iustus a iustitia sua, et fecerit iniquitatem, morietur in ea .« Iam cetera Scripturarum testimonia que sequuntur, sicut etiam de quibusdam iam superius dictum est, non ad prescientiam uel predestinationem futurorum, sed ad presens Dei iudicium pertinere existimamus. Et ideo pretermissis his que ad presentem questionem minime pertinent, ad ea que restant consideranda transeamus.



CAPUT XXXIu. De predestinatione in utramque partem.


Sequitur itaque in responsione.


HINCMARUS.

»Sed isti maliuoli non intelligentes que loquuntur, uel de quibus affirmant, confundunt prescientiam et predestinationem: et sicut male intelligunt authenticas Scripturas; ita et pessime uerba sancti Augustini in quibusdam locis, sicut in Enchiridion, et in libris de Ciuitate Dei, et alibi etiam predestinatos ad interitum, et populum natum ad iram dicit: unde etiam postquam de libero arbitrio et de correptione et gratia, et de perfectione iustitie  hominis, et de predestinatione sanctorum ad Prosperum et Hilarium, ubi nichil de predestinatione reproborum, sed de predestinatione sanctorum dixit; multis postulantibus scripserat librum Hypomnesticum aduersus Celestium et Pelagium; scripsit de quinque questionibus, et hanc sextam loco retractationis superaddidit de predestinatione: ubi se excusat non eo sensu dixisse nec intelligi uelle predestinatos ad interitum, sed in iniquitate uel impietate perseuerantibus penam esse predestinatam. Quarum questionum et absolutionum mentionem in libro quem scripsit contra Manicheos ex Genesi facit.«


RESPONSIO.

 Propterea maliuolos, id est illum miserabilem monachum, et qui cum eo forsitan sentiunt, confundere prescientiam et predestinationem diuinam arguit, quia sicut in tota ista responsione laborauit, non uult intelligi predestinationem, nisi in solis electis: in reprobis uero solam prescientiam debere sentiri; in qua assertione non solos istos, quos uocat maliuolos, sed sanctos Patres et doctores Ecclesie, qui predestinationem diuinam in utramque partem et intellexerunt et docuerunt, se culpandos affirmare nequaquam considerat. Quod uero pessime dicit intelligi uerba sancti Augustini  atque ita conatur beatissimi doctoris manifestum, et ueracem sensum  peruertere et detorquere, quante absurditatis, imo quam impie presumptionis sit, quis possit explicare? Per hoc enim non solum sensum ecclesiasticorum Patrum, sed etiam fidem Ecclesie, et auctoritatem Scripture diuine a parte euacuare inuenitur. Ita namque Patres docuerunt; ita Ecclesia fideliter tenet; ita Scriptura ueritatis ueraciter tenendum demonstrat: sicut iam superius, prout Dominus dare dignatus est, satis probauimus.



CAPUT XXXu. De libro Hypognosticon.---De primis Pelagianorum reliquiis.---De predestinatione reproborum.


Adiungit etiam rem nouam, et neque ex lectione, neque ex ueraci aliqua traditione nobis hactenus compertam. Quo scilicet, beatus Augustinus, post omnes libros suos, scripserit quemdam libellum quem Greco uocabulo Hypomnesticon nominant, quod Latine memoratorium interpretatur, in quo de quinque questionibus contra Pelagium et Celestium disputauerit. Et quidquid in precedentibus libris de predestinatione diuina erga damnationem reproborum dixerat, non ita se dixisse, ut ab omnibus dixisse cognoscitur, et intelligitur: sed alio absurdissimo,  et inconuenientissimo sensu ut per hoc quod dixit impios ad interitum predestinatos, noluerit intelligi ipsos impios ad interitum predestinatos, sed  penam eis intelligi uoluerit esse predestinatam. Quis unquam audiuit tam pertinacem audaciam, uel tam audacem pertinaciam, ut sanctissimum et ueracissimum doctorem ipsum de se fateri compellat: quia quod dixit impios in sua impietate permansuros predestinasse ad interitum, non dixit quia ueraciter ita sit, sed quod in eius uerbis nullatenus sonat, penam in eis intelligi uoluerit preparatam? Quis talem absurditatem, imo insaniam ferre possit? Nos enim manifeste nouimus, quia quando libros Retractationum iam senex et morti uicinus scripsit,  in quibus omnes precedentes libros suos diligenter et fideliter retractauit, nequaquam adhuc istum libellum scripserat. Quia si scripsisset, utique inter alios etiam eius mentionem fecisset. Manifestum etiam uidetur, quia post eius obitum, quando uitam ipsius et catalogum non solum librorum eius sed etiam tractatuum ad populum, et epistolarum ad diuersos quidam sanctus episcopus et alumnus eius diligentissime recensuit et descripsit, necdum istum libellum scripserat beatus Augustinus: si enim scripsisset, utique tanquam precipue necessaria inter alios annumerari et memorie commendari potuisset. Quod si aliquis ex Ecclesie rectoribus, qui post eius obitum exstiterunt, simpliciter eum ex titulo qui a sancti Augustini nomine inscriptus est, non considerata  diligentius ratione, nec aliqua necessitate, ut id faceret, compellente, ipsius eum esse credidit, cuius in fronte nomen inuenit; quid hoc preiudicat ueritati, que diligenter inquisita, et inuenta nullum super hac re errare permittit.

Accidit hoc etiam et preclarissimis Ecclesie magistris ut scilicet siue ex titulo libri, siue ex alterius narratione inducti putauerint, et scripserint eius auctoris aliquod esse opusculum, cuius postea non esse, et ueraciter probauerunt, et humiliter confessi sunt. Sicut beatus Hieronymus in libris contra calumniatorem suum de libro, quem ex falso titulo crediderat beati Pamphyli martyris, et postea inuenit Eusebii esse Cesariensis, manifeste declarat.  Et beatus Augustinus in libris Retractationum euidenter commemorat et corrigit, quod iuxta cuiusdam scripta, sententias quasdam de libero arbitrio, et de gratia Dei sic intellexit et exposuerit tanquam beatissimi Xisti Romane urbis pontificis et martyris, cum e contrario postea inuenerit ethnici eas esse philosophi, id est Sexti Pythagorei.

Nam et ipse supra memoratus libellus manifestissimis indiciis non se sancti Augustini esse aperte ostendit, quia nec prefationem aliquam in initio sui gerit, ubi se ab aliquibus rogatum, uel sibi necessario uisum, ut de tali re, id est predestinationis uerbo, in suis libris corrigendo, siue aliter exponendo aliquod nouum opus scriberet, et significasse inueniatur. Nec ulla talis necessitas exstitisse cognoscitur,  ut de illis quinque questionibus, de quibus tam multa, et tam multipliciter in libris precedentibus disputauerat, iterum nouo opere disputare cogeretur. Sed et ipse sermo ab eloquio sancti Augustini multum discrepat: et sensus ab illius sensu non parum inferior habetur; et modestia atque humilitas morum et sermonum eius non ibi seruatur; et testimoniis ex Hebraica translatione, quam beatus Hieronymus edidit, preter eius consuetudinem contra illos hereticos utitur. Quod ille ex antiqua potius editione facere consueuit. Et prorsus de tanto uiro sentire indignum est, uerbum, et sensum predestinationis, quem omni tempore in suis scriptis et predicationibus tenuit et commendauit, et quem in libris Retractationum nequaquam reprehendendo  utique approbauit, in hoc libello euacuare et destruere inueniatur, ut iam ex huiusmodi occasione, nec retractationibus eius fides adhibenda uideatur.

Unde magis credibile est, quod non paruo spatio post eius obitum a quodam alio scriptus sit, et magna ex parte iuxta modum, et formam sensuum eius, contra Pelagianos, et Celestianos hereticos de illis quinque periculosioribus eorum questionibus breuiter collectus atque digestus; et quia auctor eius, ipsius beati Augustini sensus breui isto opusculo uelut in unum collegisse et explicuisse uidetur, ideo ipsi opusculo nomen sancti Augustini in titulo preferre uoluerit: non quod uere ab illo sit editus, sed uere  iuxta formam  disputationum eius digestus atque compositus.  Latine »Memoratorium sancti Augustini« appellare uoluisset, nichil utique aliud intelligeretur, nisi quia illud quod ab eo sparsim, et multipliciter fuerat disputatum, breuiter et uelut sub uno aspectu positum memorie commendaret. Nam si beatus Augustinus predestinationis uerbum in parte reproborum, ut durum et incongruum; uel etiam falsum in suis scriptis repudiare et damnare uoluisset, multo maior et formidolosior exstitit occasio; ut hoc in libris, quos, de predestinatione sanctorum et dono perseuerantie ad Prosperum et Hilarium scripsit, facere cogeretur, compellente scilicet tanta super hac de re querimonia  et perturbatione magnorum, et sanctorum apud Gallias uirorum, qui eius disputationibus intantum permoti fuerunt, et quodam tedio affecti, ut predestinationis sensum, qui ab eo constanter et instanter predicabatur, uel quasi falsum, uel quasi ualde periculosum potius tacendum esse iudicarent. Sed nec tanta perturbatione, et permotione fidelium, ab intentione ueracissime et fidelissime doctrine sue frangi potuit, aut reuocari. Sed magis eos et scriptis suis inquantum potuit admonuit et instruxit, et orationibus apud Deum profusis fideliter adiuuit, ut intelligerent et agnoscerent quam necessario, et quam salubriter propter commendationem diuine gratie eiusdem predestinationis ueritas omnino et credenda et predicanda esset.

 Pelagiani uero heretici nunquam predestinationem in parte reproborum, quia  et ueram et iustam esse intellexerunt, in eius disputationibus reprehendisse inueniuntur: sed tantummodo in electorum ut diuinam gratiam destruerent, et liberum arbitrium hominis sufficere confirmarent, eam negauerunt; quia uidelicet, si omnipotens Deus ante mundi constitutionem, quos saluaturus esset elegit, et dona sua, que eis largiturus fuerat, predestinauit, cessat hic omnis humani arbitrii presumptio, et sola Dei gratia euidentissime et firmissime commendatur, per quam ipsum etiam humanum arbitrium, et a seruitute peccati liberatur, et diuinis muneribus illustratur. Atque ita euidenti et inuicta ratione, totum eorumdem Pelagianorum falsum, et  fallax dogma destruitur.

Non ergo tantus doctor ueram diuini iudicii predestinationem de damnatione reproborum in illo Hypomnesticon libello negauit, quam ubique in suis scriptis asseruit: sed alius quidam, ut putamus, noua postmodum ipsorum Pelagianorum insurgente calumnia uelut per illam predestinationem reproborum ad interitum hoc doceret Ecclesia; quasi Deus sua predestinatione necessitatem imponeret hominibus, et in suis impietatibus permanendi, et in eternum pereundi, subtraxit uerbum predestinationis in parte reproborum: quod potius secundum ueritatem diuini iudicii, et diligenter exponi, et commendari oportuerat: et solam electorum predestinationem conatus est asserere; atque ita dum uult  illam refutare, et remouere calumniam, magnam erroris occasionem dedit, ut eadem tam uera et manifesta in damnatione reproborum diuina predestinatio nulla esse crederetur, et tanquam nulla sit, negaretur. Quapropter diligenter inquisita, et euidenter agnita ueritate, cesset contentio et animositas erroris, et suscipiatur libenter atque obedienter manifestatio ueritatis. Ut autem quinque illas questiones, siue oppositiones Pelagianorum in libris, quos de expositione Genesis, idem beatus Augustinus contra errores et blasphemia Manicheorum scripsit commemoraret, nec in nostris codicibus inuenitur, nec ulla ratio esse uidetur: quia manifestum omnino est, quando eosdem libros idem auctor  conscripsit, primis fere adhuc temporibus conuersionis, siue presbyterii sui, necdum tunc Pelagianorum nomen aut heresim exstitisse; sed longo post tempore, et multis intercedentibus annis eorum insaniam atque impugnationem contra Ecclesiam surrexisse. Et ideo quod neque ad Manicheos hereticos pertinebat, neque a Pelagianis, qui necdum exorti fuerant, nullatenus opponi potuerat, nulla prorsus ratio permittit, ut quod adhuc penitus futurum ignorabatur, in illis libris uelut transactum commemoraretur. Sunt quidem circa finem librorum eorumdem breuiter contra Manicheos proposite, atque exposite quedam quinque questiones; sed ad Pelagianos nichil pertinentes, et eorum nullam memoriam facientes.



CAPUT XXXuI. De libris Augustini ad Prosperum et Hilarium.


Illud quoque quod dixit scriptor Epistole: [Quia in libris ad Prosperum et Hilarium scriptis de predestinatione Sanctorum, et dono perseuerantie, nichil idem doctor dixerit de predestinatione reproborum ad interitum.] Nullatenus uerum esse cognoscimus; frequenter enim in eisdem libris de utriusque partis, id est electorum et reproborum predestinatione nunc simul, nunc distincte disputat. Et ideo liber ille de Predestinatione sanctorum titulatur, non quia et de predestinatione reproborum nichil ibi dicitur, sed quia ex meliori parte nomen accepit, sicut et in libris de Ciuitate Dei, utique de  utriusque ciuitatibus, et Dei, scilicet, et diaboli pariter et multipliciter disputat; et tamen ex meliori parte libros de Ciuitate Dei uoluit appellare. Quia ergo multum ad presentem questionem, ubi de diuina predestinatione agitur, necessarium uidetur, opportune atque utiliter fieri existimamus, ut aliqua ex eisdem libris ad hanc rem pertinentia agnoscenda et tenenda legentibus proponamus. Ait igitur quodam loco distinguens utramque predestinationem, sicut iam superius memorauimus : [Predestinatio Dei que in bono est, gratie est preparatio; gratia uero est ipsius predestinationis effectus.] Item alibi : [Tanta quippe ab inimicis Iudeis manus Dei et consilium predestinauit fieri, quanta necessaria fuerant  Euangelio propter nos. Agit quippe Deus quod uult in cordibus hominum uel adiuuando, uel iudicando, ut etiam per eos impleatur quod manus Dei et consilium predestinauit fieri.] Et alio loco : [Hec Deus facturum se esse presciuit. Ipsa est predestinatio sanctorum, »quos elegit in Christo ante constitutionem mundi .«] Et iterum : [Et paruulis, inquit, quibus uult, etiam non uolentibus neque currentibus subuenit; quos ante constitutionem mundi elegit in Christo daturus eis gratiam gratis: et maioribus, etiam his quos preuidit si apud eos facta essent, suis miraculis credituros, quibus non uult subuenire non subuenit. De quibus in sua predestinatione  occulte quidem, sed iuste id iudicauit: »Non enim est iniquitas apud Deum, sed inscrutabilia sunt iudicia eius, et inuestigabiles uie eius .«] Item ibi post paululum : [Duorum, inquit, geminorum, quorum unus assumitur, unus relinquitur, dispar est exitus, merita communia. In quibus tamen sic alter magna Dei bonitate liberatur, ut alter nulla eius iniquitate damnetur: »Nunquid enim est iniquitas apud Deum, absit :« sed »inuestigabiles sunt uie ipsius.« Itaque misericordiam eius in his qui liberantur, et ueritatem in his qui puniuntur sine dubitatione credamus. Neque inscrutabilia scrutari, aut inuestigabilia uestigare conemur.] Et alio loco : [Hec est predestinatio sanctorum nichil aliud prescientia, scilicet et  preparatio beneficiorum Dei, quibus certissime liberantur, quidcunque liberantur. Ceteri autem ubi nisi in massa perditionis iusto diuino iudicio relinquuntur.] Et iterum: [An forte nec ipsa dicunt predestinata: ergo nec dantur a Deo, aut ea se daturum esse nesciuit. Quod si et dantur, et ea se daturum esse presciuit, profecto predestinauit.] Et iterum: [Nulla sua futura dona et que danda essent, et quibus danda essent Deum non prescire potuisse: ac per hoc predestinatos ab illo esse, quos liberat et coronat.] Item alibi: [Sine dubitatione enim presciuit, si predestinauit; sed predestinasse, est hoc prescisse quod fuerat ipse facturus.] Hec ex supra memoratis beati Augustini libris breuiter consideranda proposuimus, ut diuine prescientie  et predestinationis eternam et immobilem ueritatem perspicue eum docuisse, et legentibus commendasse certissime cognoscamus.



CAPUT XXXuII. De gratia et libro arbitrio.

Sequitur autem in prefata responsione.


HINCMARUS.

»Sed et gratia, uel libero arbitrio qui melius sapiunt, ita credunt, et ita loquuntur: Arbitrium liberum in primo homine non fuit emortuum, sed uitiatum, in nobis autem ad malum agendum arbitrium male est liberum: quia a gratia non liberato, sed male libero arbitrio usi efficimur serui peccati. Ad bene agendum autem, imo et ad bene uolendum  tunc uere est nostrum arbitrium liberum, cum fuerit gratia liberatum, quod non est resuscitatum, quia non fuit emortuum: sed gratia est sanatum; quia uitio fuit corruptum. Et reprobi idcirco nequaquam celestis patrie premia eterna percipient, quia ea nunc, dum promereri poterant, ex libero arbitrio, contempserunt: quod uidelicet liberum arbitrium in bono formatur electis, cum eorum mens a terrenis desideriis gratia aspirante suspenditur. Bonum quippe, quod agimus, et Dei est, et nostrum: Dei per preuenientem gratiam; nostrum per obsequentem liberam uoluntatem; si enim Dei non est, unde ei in eternum gratias agimus? Rursum si nostrum non est, unde nobis retribui premia speramus?  Quia ergo non immerito gratias agimus, scimus quod eius munere preuenimur. Et rursum quia non immerito retributionem querimus, scimus quod subsequente libero arbitrio bona elegimus, que ageremus. Unde sicut sancta Scriptura docemur, gratia preuenimur, ut bene uelimus: per liberum arbitrium gratiam subsequimur, ut bene agamus: gratia adiuuamur, ut bene agere possimus, quod arbitrio uolumus: et gratia corroboramur, ut in bono, quod per liberum arbitrium subsequendo cepimus, perseueremus: et gratia subsequimur, ut et gratia beate retributionis pro gratia bone operationis gratuita gratia remuneremur. »Et misericordia eius,« inquit, id est gratia »preueniet me .« Item: »Et misericordia eius subsequitur me omnibus  diebus uite mee .« Et: »Qui coronat te in misericordia et miserationibus .«


RESPONSIO.

[a 1Kb] In his uerbis quod dictum est: »Arbitrium liberum in primo homine non fuit emortuum, sed uitiatum:« et quod paulo post de eodem libero arbitrio subiungitur: »Quod non est resuscitatum, quia non fuit emortuum, sed gratia est sanatum, quia uitio fuit corruptum,« multum miramur qua ratione ita sentiri et dici potuerit. Nunquid enim primus homo peccando in anima mortuus non est? sicut Scriptura uerissime dicit: »Anima que peccauerit ipsa morietur .« Et quid est uere liberum arbitrium anime, nisi libera anime uoluntas?  Quid est autem libera anime uoluntas, nisi libera caritas, qua sponte et uoluntarie et perfecte ante peccatum Deo adherebat anima, et ex eo uiuificabatur, tanquam ex fonte uite; et ex ipso illuminabatur, sicut ex uero lumine; cui fideliter dicere debemus: »Quoniam apud te est fons uite, et in lumine tuo uidebimus lumen .« Mortua est itaque humana anima per peccatum, non amittendo  naturam suam; sed amittendo ueram uitam suam, que illi Deus est: unde ad Deum conuersa uiuificatur, et uiuit Deo: a Deo autem auersa moritur Deo et uiuit peccato, et sine dubio uoluntate auertitur a Deo ut moriatur, et uoluntate conuertitur ad Deum ut uiuificetur. uoluntas ergo anime ad Deum conuersa fit bona; a Deo  auersa fit mala; ad Deum conuersa uiuificatur; a Deo auersa moritur, sicut acies oculorum corporalium, a luce auersa tenebrescit; ad lucem conuersa clarescit. Quid est uitium anime, nisi auersio a Deo? et quid est uirtus anime, nisi conuersio ad Deum?  uitium itaque auersionis a Deo mors anime est, et uirtus conuersionis ad Deum uita anime est. Et quia  uoluntate auertitur a Deo, et uoluntate conuertitur ad Deum, ipsa auersione uel conuersione uoluntas anime, que naturaliter cum ipsa et in ipsa est, cum ipsa et in ipsa pariter aut moritur aut uiuificatur. Et ideo nullatenus credendum est quod in primo homine mortua anima per peccatum, non fuerit uoluntas bona mortua eodem peccato.



CAPUT XXXuIII. Bona uoluntas per gratiam creatur et innouatur. Deum operari uelle quid sit.

Tota namque anima cum uoluntate sua, aut uiuit,  aut moritur; et ideo nec sine uoluntate sua potuit Deo uiuere: nec sine uoluntate sua potuit Deo mori. Nec sine uoluntate sua uitiata est peccato mortifero, nec sine uoluntate sua sanatur a peccato mortifero. Nam si in primo homine peccante uoluntas bona non est mortua, quomodo nunc per uiuificantem gratiam et creatur, et innouatur, et Deus eam operatur in homine? Unde ait Apostolus. »Ipsius enim sumus figmentum, creati in Christo Iesu in operibus bonis ;« sed ut simus creati in Christo Iesu in operibus bonis, illud necesse est ut fiat in nobis quod Psalmista ait: »Cor mundum crea in me, Deus, et spiritum rectum innoua in uisceribus meis .« Et: »Deus est enim, qui operatur in uobis et uelle .« Quid est enim  cor mundum, nisi munda conscientia a peccatis, corde mundata, et bona uoluntate predita? Et quid est spiritus rectus nisi nulla mala uoluntate deprauatus? Et quid est »operari in nobis uelle,« nisi inspirare, et largiri nobis bonum uelle: mortua est itaque peccando humana anima, et humana uoluntas a uita Dei. Mortuum est illud quod erat ante peccatum uere liberum arbitrium, quo libera hominis uoluntas, id est libera hominis caritas uoluntarie et libere diligendo adherebat Deo. Et uere mortuum est huiusmodi liberum arbitrium hominis negligendo Deum et recedendo a Deo, et ab ea morte qua amisit caritatem Dei resuscitatur, et uiuificatur per eamdem gratiam caritatis Dei. Quod aperte beatus Ioannes apostolus docet, dicens: »Nos scimus  quoniam translati sumus de morte ad uitam; quoniam diligimus fratres. Qui non diligit manet in morte .« uita itaque humane anime, et humane uoluntatis Dei, et proximi dilectio est, qua homo ante peccatum fruebatur Deo, et  fruebatur proximo in Deo; ab hac uita sua mortuus est, negligendo Deum, negligendo seipsum et proximum: »Quoniam qui non diligit, manet in morte.« Anima itaque humana, et humana uoluntas, sicut uere manet in morte non diligendo, ita uere transfertur de morte in uitam diligendo. Et sicut uera mors eius est non diligere, ita et uera uita eius est diligere. Hac dilectione non fit uere liberum arbitrium, id est uere libera uoluntas, nisi illo liberante, id est libertatem largiente qui ait: »Si uos Filius liberauerit, tunc uere liberi eritis ,« et nisi illo munere Spiritus Dei de quo dicit Apostolus: »Ubi autem Spiritus Domini, ibi libertas .«

Sed et illud quod in istis uerbis dicitur: »Quia  bonum quod agimus, et Dei est et nostrum; quia nisi esset Dei, non ei pro eodem bono in eternum gratias ageremus; et nisi esset nostrum, non ab eo pro eodem bono iuste premia exspectaremus.« Nescimus quid diuisionis, uel cuiusdam distributionis unius, atque eiusdem boni inter Deum et hominem sonat. Quasi ex parte sit Dei, et ex parte nostrum, sicut toto isto sermone asserere uidetur scriptor epistole, ut quasi initium boni nostri sit Deus, effectus uero liberi humani arbitrii: licet hunc »errorem uelut gratie adiunctione, non etiam plenitudine temperare conetur,« cum uere totum sit Dei, sicut ipsa ueritas dicit: »Sine me nichil potestis facere?«  Et Apostolus: »Quid enim, inquit, habes quod non accepisti?«  Unde  Beatus et gloriosus martyr Cyprianus ita definit, dicens: [In nullo gloriandum quando nichil nostrum sit.] Bonum itaque nostrum totum Dei est, quia totum ex Deo est; et nichil boni nostri nostrum est, quia nichil boni nostri ex nobis est. Et ideo manifeste, ut iuxta formam paterne doctrine potius loquamur, omne bonum nostrum, et totum Dei est donando; et totum nostrum fit accipiendo. Unde et in Dominica oratione quotidie postulamus, dicentes: »Panem nostrum quotidianum da nobis hodie .« Cur enim panem nostrum nobis poscimus a Deo dari, nisi quia  sicut uere est Dei largiendo, ita etiam nostrum sit accipiendo. Unde B. Papa Celestinus  ait: [Tanta enim est erga omnes homines  Donitas Dei, ut nostra uelit esse merita, que sunt ipsius dona.] Totum itaque bonum nostrum Deo dandum, Deo est tribuendum, quia totum ex illo est, non ex nobis, dum totum et ab illo inchoatur, ac ab illo agitur, ac peragitur in nobis; quia non qui suo, sed »quicunque spiritu Dei aguntur, hi filii sunt Dei .« Hec de prima epistola, quia multis et perplexis questionibus plena erat, prout Dominus donare dignatus est, ipsa necessitate cogente prolixius diximus.



CAPUT XXXIX. De secunda, que est Parduli, epistola.

In secunda autem epistola pauca quidem sunt de  quibus dici oporteat, sed ipsa silentio pretereunda. Cum ergo de prefatis questionibus, et ille qui hanc secundam scripsit epistolam breuiter significare uellet quantum apud eos esset inquirendi studium, et quanta dissonantia sententiarum, quantaque auiditate desideraretur, ut de his rebus aliquid certum, et absque ambiguitate sequendum inueniri et ostendi posset, ita ait:


PARDULUS

»Plures inde apud nos scripserunt. Et cum quinque ex eis nominasset, inter quos etiam Amalarium scripsisse memorauit, subiunxit dicens: »Sed quia hec inter se ualde dissentiebant, Scotum illum qui est in palatio regis, Ioannem nomine scribere cegimus.« Et paulo post: »Que autem inter nostros  inde sit maxima contentia uobis significo.«

»Quidam dicimus Augustinum edidisse libellum quem Hypognosticon preintitulauit. Et quidam nostrorum dicunt, non a prefato uiro eumdem libellum esse editum: quod mendacium esse cito probare poterit, qui secundum libellum Augustini quem in Genesim contra Manicheos edidit ad finem usque perlegerit, ubi demonstrat se ipsam questionem cum aliis quinque contra rabiem Manicheorum edidisse; et propterea in retractatione nichil inde commemorat, quia quecunque aliorsum de predestinatione dixerat, in eodem libello corrigere uidetur. Simili modo etiam quidam dicimus De induratione cordis Pharaonis libellum a beato Hieronymo editum. Et nostrorum quidam non ab eo, sed ab alio quolibet  mendose factum. Quod etiam mendacium fore inuenietis, si septimum decimum librum prefati Hieronymi in Isaiam legeritis, ubi mentionem eiusdem libelli facit.«


RESPONSIO.

His uerbis quid aliud in primis respondere possumus: nisi quia de his rebus auxiliante et protegente diuina misericordia, nullus labor, nulla necessitas noua inquirendi, et inueniendi, et scribendi, apud eos exstitisset: nec tanta dissensio et contentio exoriri potuisset, si remoto omni presumptionis atque animositatis studio, sola apud illos ueritas in sanctorum Patrum dogmatibus et ecclesiasticis definitionibus  unanimiter et humiliter, atque obedienter inquireretur, et quod inuentum esset, pacifica et tranquilla pietate omnibus sequendum proponeretur, et commendaretur. Nec »propter unum libellum« usque hodie incerte auctoris, et inusitati nec ullatenus recipiendi sensus, de questione prescientie et predestinationis Dei, tam claris, et tanta firmitate solidatis ecclesiastice ueritatis institutionibus preferre maluissent. Quid enim cause exstitit, ut illa omnia postponerentur, et Scripture sancte ueritas minus discussa et considerata negligeretur? Et his omnibus, quod nullo certo auctore, nulla uera ratione fultum est, sequendum potius iudicaretur, nisi a parte ipsum contentionis malum,  quo semel presumpta sententia et sensus inconsiderate prolatus obstinate potius defendendus, quam salubriter putatus est corrigendus. Unde etiam satis mirari non possumus quomodo ille quinque uel sex questiones a beato Augustino contra Manicheorum rabiem prolate esse credi potuerint, cum sicut et multiplices libri eiusdem sancti doctoris testantur, et ipse Hypomnesticon libellus manifeste ostendit a Pelagianis primum hereticis contra fidem Ecclesie sint obiecte, et ad eorum confutationum diligentius sint tractate. Certissime autem  quando illos libros beatus Augustinus de expositione Genesis contra Manicheos scripsit, necdum Pelagiani auditi aut exorti fuerint: sed longo post tempore Ecclesiam Dei ceperint impugnare: de  ipsorum libello, qui huius erroris et conturbationis occasionem dedit, quia iam superius satis diximus, hic nichil amplius dicendum putamus

Libellum uero De induratione cordis Pharaonis, qui a beato Hieronymo scriptus putatur nec in libro de uiris illustribus nec in uenerabili uite eius historia, inter eius opuscula inuenire potuimus. In libro tamen septimo decimo Explanationum Isaie prophete aliquid tale scripsisse commemorat, nec tamen specialiter de Induratione cordis Pharaonis, sed de tota illa ad Romanos difficillima apostoli questione breuiter perstrinxisse designat. Sed quia nos huiusmodi libellum nunquam uidimus, utrum ille qui apud istos inuenitur, et styli grauitate, et fidei sinceritate eius esse credendus sit, tanquam de ignoto  iudicare non possumus. Quid tamen ille sanctus doctor iuxta fidei catholice ueritatem de libero arbitrio senserit, et dialogi ipsius, quos sub nomine Attici et Cretobuli contra Pelagianos scripsit, manifestissime testantur. Et fidei eius professio, quam plenissime et perfectissime contra quosdam calumniatores ad Pontificem sedis apostolice in defensionem sui edidit, satis ostendit; ubi de eodem libero arbitrio ita loquitur [a 1Kb] : [Liberum sic confitemur arbitrium, ut dicamus nos semper Dei indigere auxilio: et tam illos errare qui cum Manicheo dicunt hominem peccatum uitare non posse, quam illos qui cum Iouiniano asserunt hominem non posse peccare: uterque enim tollit arbitrii libertatem. Nos uero dicimus hominem semper et peccare, et non  peccare posse ut semper nos liberi confiteantur esse arbitrii.] In quibus beati doctoris uerbis quod affirmat hominem semper peccare posse manifeste humane  infirmitatis est. Quod autem affirmat hominem posse non peccare, hoc uere diuini est  auxilii, ut possit esse liberi humani arbitrii. Dixit etiam quodam loco idem beatus doctor: [Liberi arbitrii nos condidit Deus, nec ad uirtutem, nec ad uitia necessitate trahimur. Alioquin ubi necessitas, nec corona est.] Que uerba eius a Pelagio uelut contra gratiam Dei opposita, beatus Augustinus in libro de Natura et Gratia  ita exponit, et defendit, dicens quod ait a memorato dictum esse presbytero: [Liberi arbitrii nos condidit Deus nec ad uirtutem, nec ad uitia necessitate trahimur: Alioquin ubi necessitas, nec corona est. Quis non agnoscat, quis non toto corde suscipiat, quis aliter conditam humanam neget esse naturam? Sed  in recte faciendo, ideo nullum est uinculum necessitatis, quia libertas est caritatis. Quod autem ex uitiis nature, non ex conditione nature, sit quedam peccandi necessitas, audiat homo, atque, ut eadem necessitas non sit, discat Deo dicere: »De necessitatibus meis educ me.« Sic namque opitulante gratia per Dominum nostrum Iesum Christum, et mala necessitas remouebitur, et libertas plena tribuetur.] Hec beatus Augustinus.



CAPUT XL. De Amalario; de scriptis Ioannis Scoti

Quod autem inter ceteros, qui de tanta questione, diuine uidelicet prescientie et predestinationis apud eos scripsisse memorantur, etiam Amalarius ponitur,  et Scotus Ioannes ab eis ad scribendum compulsus esse refertur, multum moleste et dolenter accipimus, ut ecclesiastici et prudentes uiri tantam iniuriam sibimetipsis fecerint, ut [b 3Kb] Amalarium de fidei ratione consulerent, qui et uerbis, et libris suis mendaciis, et erroribus, et phantasticis atque hereticis disputationibus plenis omnes pene apud Franciam ecclesias, et nonnullas etiam aliarum regionum, quantum in se fuit infecit, atque corrupit: ut non tam ipse de fide interrogari, quam omnia scripta eius saltem post mortem ipsius debuerint igne consumi, ne simpliciores quique, qui eos multum diligere, et legendo frequentare dicuntur, eorum lectione et inaniter occuparentur, et perniciose fallerentur ac deciperentur; et, quod maioris est ignominie  atque opprobrii Scotum illum ad scribendum compellerent. Qui sicut ex eius scriptis uerissime comperimus, nec ipsa uerba Scripturarum adhuc  habet cognita. Et ita quibusdam phantasticis adinuentionibus et erroribus plenus est, ut non solum de fidei ueritate nullatenus sit consulendus, sed etiam cum ipsis omni irrisione et despectione dignis scriptis suis, nisi corrigere et emendare festinet: uel sicut demens sit miserandus, uel sicut hereticus anathematizandus.



CAPUT XLI. De tertia, que est Rabani, epistola.

Tertia epistola, que non ad Ecclesiam nostram, sed ad quemdam amicum uenerabili episcopo scripta est, assumit quantum nobis uidetur, non necessariam, nec ullatenus ad rem de qua queritur, pertinentem, disputationem. Queritur namque in presenti disceptatione,  sicut iam frequenter et multipliciter supra diximus, non illud, utrum impios Deus et iniquos predestinauerit ad ipsam impietatem et iniquitatem, id est, ut impii et iniqui essent, et aliud esse non possent; quod nullus omnino moderno tempore dicere uel dixisse inuenitur. Quod est utique immanis et detestabilis blasphemia, ut Deus sua predestinatione quasi auctor sit impietatum et iniquitatum, aliquos impios et iniquos esse cegerit; sed illud potius queritur utrum eos quos ueraciter omnino presciuit, proprio uitio impios et iniquos futuros, et in suis impietatibus atque iniquitatibus usque ad mortem perseueraturos iusto iudicio suo predestinauerit eterno supplicio puniendos; auctor uero ipsius epistole relicta hac secunda questione, que  in presenti apud multos uersatur, contra priorem potius impiam opinionem laborat, et totum disputationis sue sermonem ad hoc dirigit quod Deus bonus et iustus nunquam alicui esse potuerit causa, uel origo, uel auctor peccati et iniquitatis: quod omnes  fideles fideliter et indubitanter fatentur: nullam tamen esse diuinam predestinationem erga iustam damnationem eorumdem impiorum et iniquorum, et tantummodo in parte electorum esse credendam, uerbis prefati libelli, qui Hypognosticon dicitur, affirmare contendit. Unde et quia ipse ante omnes qui moderno tempore scripsisse referuntur de hac re scripsit, eius sibi auctoritatem sequi uidentur qui similiter de eadem diuina predestinatione sentiunt et defendunt. Dicit namque  ipse statim in prefatione ipsius epistole ita:


RABANUS.

»De heresi, quam quidam de predestinatione Dei iniqui condunt errantes, et alios in errorem mittentes, conuenit inter nos, ut de diuinis Scripturis, et de orthodoxorum Patrum sententiis aliquod opusculum conficerem, ad conuincendum errorem eorum qui de Deo bono et iusto tam nequiter sentiunt, ut dicant eius predestinationem facere, quod nec homo ad uitam predestinatus possit in mortem incidere, nec ad mortem predestinatus, ullo modo se possit ad uitam recuperare. Cum auctor omnium rerum [.....] conditor Deus naturarum nullius ruine  atque interitus causa sit, sed multorum origo salutis.«


RESPONSIO.

In quibus uerbis primum heresim et hereticos nominat, qui de diuina predestinatione ita sapiunt, ut iuxta auctoritatem Scripturarum et sanctorum Patrum eam in utramque partem et electorum scilicet et reproborum fideliter credant ut et illos omnipotens Deus magna bonitate sua eternaliter predestinauerit ad gloriam; et istos magna equitate iudicii sui predestinauerit ad penam: et ideo prorsus est admonendus et ad pietatis considerationem reuocandus ne sub istorum persona, quos tam facile hereticos uocat, sanctos potius et uenerabiles Patres, qui ita docuerunt et definierunt, damnare  inueniatur.



CAPUT XLII. Predestinatio facit ut electi non possint perire. Non econtra de reprobis. Deus non est auctor perditionis. Deus nemini imponit necessitatem peccandi.

Quod autem dicit, de illis quos hereticos putat, »quia de Deo bono et iusto tam nequiter sentiunt, ut dicant eius predestinationem facere, quod nec homo ad uitam predestinatus possit in mortem incidere, nec ad mortem predestinatus ullo modo se possit ad uitam recuperare,« manifestum est nullo modo esse mendacium, sed certissimam ueritatem, quam omnes fideles credunt, et confitentur, quod bonitas, et gratia diuine predestinationis faciat  ut ex his qui predestinati sunt ad uitam eternam, nemo possit incidere in mortem eternam. Hanc enim perseuerantie stabilitatem et firmitatem in bono ab eo acceperunt, qui rogauit, et rogat pro eis ne deficiat fides ipsorum sicut ipse ad beatum Petrum dicit: »Ego autem rogaui pro te, ut non deficiat fides tua .« Et alio loco Euangelii de eisdem electis suis dicit: »Et ego uitam eternam do eis, et non peribunt in eternum .« Quod autem eadem diuina predestinatio hoc in reprobis agat ut se ad Deum conuertendo, et in melius commutando nemo eorum possit se ad uitam recuperare, quasi omnipotens Deus  sua predestinatione eis imposuerit necessitatem male agendi, et in suis malis perseuerandi, hoc omnino nullus fidelium  dicit: quia auctorem operum et meritorum malorum Deum esse non credit. Quod enim impius et iniquus mala sua corrigendo et diuinam misericordiam implorando recuperare se possit ad uitam testatur ipse Dominus per prophetam, dicens: »Quod si auerterit se impius ab impietate sua, et fecerit iudicium et iustitiam, ipse animam suam uiuificabit .« Similiter et in eo quod addidit »quia Deus nullius ruine atque interitus causa sit.« Nullus omnino fidelium contradicit, quia nemo Deum auctorem ruine et perditionis impiorum, sed tantummodo iuste eorum damnationis, et punitionis auctorem credit. Tale est et illud quod in initio statim epistole ponit et dicit:


 RABANUS.

»Ita ut quidam eorum perditionis sue conditorem suum asserant auctorem, dicentes quod, sicut hi qui prescientia Dei ac predestinatione conuocati sunt ad percipiendam gloriam eterne uite, ita et illi qui ad eternum interitum uadunt, predestinatione Dei cogantur, non posse euadere interitum.«


RESPONSIO.

Quod utique nemo dicit: Quia omnes impii et iniqui pro suis impietatibus et iniquitatibus iuste pereuntes, non habent Deum auctorem perditionis sue, quia ipsi suo merito perierunt, sed tantummodo auctorem pene et damnationis, quam iuste exceperunt. Ita et quod ait, illos quos putat hereticos dicere.


 RABANUS.

»Quia illi qui ad eternum interitum uadunt, predestinatione Dei cogantur non posse euadere interitum.«


RESPONSIO.

Nemo omnino dicit quia quod impii ad interitum uadunt, proprium ipsorum est uitium, non diuine predestinationis preiudicium, nec eadem Dei predestinatione coguntur non posse euadere, sed sua perseuerantissima iniquitate quam relinquere noluerunt, merito coguntur perire. Sequitur in eadem epistola.


RABANUS.

»Quia nullo modo ille qui cuncta bona creauit, et sanabiles fecit nationes orbis terrarum, atque uult  omnes homines saluos fieri, et ad agnitionem ueritatis uenire, aliquem cogit interire.«


RESPONSIO.

Et hoc omnino uerum est, quia nemini Deus imponit necessitatem pereundi, sicut nemini imponit necessitatem male agendi; unusquisque enim sibi auctor est iniquitatis sue, auctor est perditionis sue, et Deum, quem non habet auctorem culpe sue, habet auctorem iustissime pene sue. Item ibi.


RABANUS.

»Si enim, secundum ipsos qui talia sentiunt, Dei predestinatio inuitum hominem peccare, quomodo iusto iudicio Deus damnat peccantem, cum ille non uoluntate, sed necessitate peccauerit.«


 RESPONSIO.

Et hoc, sicut etiam illa, que supra dicta sunt, nichil ad presentem pertinet questionem: Nemo enim ita sentit aut dicit quod Dei predestinatio aliquem inuitum faciat peccare, ut iam non proprie uoluntatis peruersitate, sed diuine predestinationis necessitate peccare uideatur. Sed hoc agit diuina predestinatio, ut qui uolens peccat, et uolens in peccatis suis perseuerat, nolens iusto iudicio puniatur. Item post aliquanta sequitur, et dicit.


RABANUS.

»Predestinationis autem fides, firmissima sanctarum auctoritate Scripturarum munita est, cui nullo  modo fas est ea, que ab hominibus male aguntur, ascribi.«


RESPONSIO.

Et hoc nemo fidelium facit. Nemo enim per predestinationis diuine erga reprobos ueritatem ascribit, et deputat Deo male agentium iniquitatem, sed tantummodo eorumdem reproborum, et eorumdem male agentium iustam damnationem.



CAPUT XLIII. Utrum peccata post baptismum remissa et deleta redeant et imputentur ad penam si homo damnetur.

Sequitur in eadem epistola.


RABANUS.

»Qui enim recedit a Christo et alienus a gratia  finit hanc uitam, quid nisi in perditionem cadit? Sed non in quod remissum est recidit, nec in originali peccato damnabitur; qui tamen propter postrema crimina ea morte afficietur, que ei propter illa que remissa sunt debebatur.«


RESPONSIO.

In quibus uerbis quod dictum est de illo qui recedit a Christo, et gratiam eius in se uacuam fecit atque ita finit hanc uitam, nequaquam ei imputari nec originalia nec actualia peccata, que illi uere in baptismo fuerant remissa, sed ea sola que post baptismum gratiam Dei amittendo commisit, magna nobis questio uidetur, nec nostro eam sensu, sed sanctorum Patrum auctoritate, prout Deus dederit,  soluendam credimus. Nam beatus Augustinus cum exponeret uerba Psalmi ubi in maledictionibus Iude proditoris inter cetera dicitur : »In memoriam redeat iniquitas patrum eius in conspectu Domini, et peccatum matris eius non deleatur.« Ita in ipsum Iudam hoc maledictum adimpletum esse exponit, dicens: [Si Iudas teneret illud ad quod uocatus est, nullo modo ad eum uel sua preterita, uel parentum iniquitas pertineret. Quia ergo non tenuit adoptionem in familia Dei, sed iniquitatem uetusti generis potius elegit, »rediit iniquitas patrum eius in conspectu Domini,« ut in ea etiam ipse puniretur. Et peccatum matris eius non est in eo deletum.] Sequitur autem continuo in Psalmo. »Fiant contra Dominum semper,« id est  iniquitas patrum eius, et peccatum matris eius: Quod idem doctor ita exponit : [»Fiant contra Dominum semper,« non ut a Domino aduerterentur; sed ut merita eorum pessima non obliuiscatur in isto Dominus, cum illi et ipsa retribuet; contra Dominum enim dixit »in conspectu Domini.«] Ecce apertissime beatus doctor iuxta sensum prophetie que in hoc psalmo de illo perdito homine continetur, apertissime docet quod nec sua nec parentum peccata iam ad eum pertinere potuissent, si in illa gratia et adoptione filiorum Dei, ad quam uocatus fuerat, permanere uoluisset. Sed quia non permansit, et ad iniquitatem uetuste ex Adam generationis apostatando rediit,  etiam post baptismi gratiam, quam in se irritam fecit, rediit ad eum, [a 1Kb] non solum sua, sed etiam iniquitas patrum eius, et peccatum matris eius non est in eo deletum, ut in eis etiam ipse puniretur, iudicante illo et damnante, »Qui reddit iniquitatem patrum in filiis in tertiam, et quartam progeniem .« Unde etiam additum est in prophetia: »Fiant contra Dominum ,« id est in conspectu Domini semper, scilicet peccata et iniquitates patrum eius ac matris: ut merita eorum pessima non obliuiscatur in isto Dominus, cum illi et ipsa restituit.

Quod ergo in isto apostata et transgressore gratie Dei, qui uocationem et adoptionem filiorum Dei deseruit, et magis iniquitatem uetuste generationis quam iustificationem noue regenerationis elegit, et  diuina ueritate, et beati Patris manifesta expositione factum cognoscimus; hoc etiam de ceteris eiusdem gratie transgressoribus fieri certum tenere debemus ut recedente ab illis noua gratia, redeat ad eos iniquitas antiqua, non solum sua, sed etiam paterna: utrum autem et originalis peccati reatus per baptismi gratiam deletus ad eum redire eique imputari intelligendus sit in his uerbis propheticis quibus dicitur: »In memoriam redeat iniquitas patrum eius in conspectu Domini ,« ut non solum illorum parentum et progenitorum eius, qui uicino tempore esse potuerunt, sed etiam primorum patrum et primorum parentum qui primi in paradiso deliquerunt, iniquitas, ut dictum est, ei imputetur; nec in uerbis sancti doctoris clare elucet,  nec a nobis temere presumendum est. Legimus quidem apud Ieremiam prophetam: »In diebus illis non dicent ultra, patres comederunt uuam acerbam et dentes filiorum obstupuerunt: sed unusquisque in iniquitate sua morietur .« In quibus uerbis manifeste Noui Testamenti gratia, per quam regeneratione baptismi originale peccatum ex prima transgressione contractum soluitur et deletur prenuntiata est, ut iam unusquisque illa regeneratione purgatus, et a uinculo antique damnationis absolutus, nequaquam in primorum parentum peccato, quod etiam dimissum est; sed si peccatis et criminibus seruierit in sua iniquitate moriatur. Iniquitas namque ipsa est uua acerba, immatura,  aspera et noxia, que agentem quasi comedentem nulla uera suauitate reficit, sed uirtutem et robur anime, uelut dentes, ita debilitat et ledit, ut cibum uite percipere non possit, de quo scriptum est: »Gustate et uidete quoniam suauis est Dominus ,« qui etiam de seipso ait: »Ego  sum panis uite .« »Patres itaque comederunt uuam acerbam« qui primi in paradiso iniquitatem commiserunt, et dentes filiorum obstupuerunt,« quia non solum seipsos, sed et omnem progeniem suam peccando leserunt. Sed illo peccato originaliter tracto cum omnes qui ad fidem ueniunt per lauacrum regenerationis absoluuntur, iam non in illa antiqua patrum iniquitate, sed unusquisque eorum in sua iniquitate morietur. Siue ergo post baptismum peccantibus illa peccata que postmodum commiserunt imputentur siue etiam illa que ante baptismum commiserunt, propter transgressionem tante gratie superadiiciantur, utique in sua iniquitate, quam uel ante uel postea commiserant moriuntur. Si ergo eis originalis reatus post baptismum  iam nullatenus deputatur, manifeste in suo tantum peccato et in sua iniquitate quisque moritur, si autem inter cetera peccata etiam ille reatus imputatur, etiam sic in suo peccato unusquisque moritur, dum iam ei originale peccatum non ideo imputatur, quia illud ex origine traxit, sed quia merito proprie iniquitatis illud sibi iterum imputari meruit.



CAPUT XLIu. An baptizati reprobi fuerint a massa perditionis discreti. Affirmatur discretos fuisse. Peccatum post iustificationem non amplius manere asseritur.

Sequitur post hec in eadem epistola.


RABANUS.

 »Quod quia Dei prescientiam nec latuit nec fefellit, sine dubio talem nunquam elegit, nunquam predestinauit, et periturum nunquam ab eterna perditione discreuit. Atque ob hoc quicunque tales sunt, licet fuerint renati, fuerint iustificati, ab eo tamen qui illos tales presciuit, non sunt predestinati.«


RESPONSIO.

In quibus uerbis illud primum considerandum est quia illum qui a Christo recedit et ab eius gratia alienus efficitur, atque in tali impietate usque ad finem perdurat, quoniam eum Deus talem futurum uerissime presciuit, affirmat scriptor epistole nunquam ab eo electum neque predestinatum ad uitam, et periturum nunquam ab eterna perditione discretum;  ita, qui predestinationem diuini iudicii ad iustum reproborum interitum negant, iam ipsos reprobos eodem iusto Dei iudicio damnatos, et nunquam a perditionis massa discretos esse confirmant Deinde sollicitius et diligentius est querendum si reprobi nunquam sunt a perditionis et damnationis massa  discreti, quomodo, sicut hic dicitur, tam multi ex eis in Ecclesia per gratiam baptismi sunt renati et iustificati? si enim, ut dictum est, nunquam sunt a massa damnationis et perditionis discreti, quomodo in Ecclesia uere sunt renati et iustificati? Quid enim sunt renati, nisi regeneratione baptismi innouati? Et quid sunt iustificati, nisi per eum qui iustificat impium, a sua impietate mundati.

Quomodo ergo in eis perficitur, dum in morte Christi baptizantur, et in eius sanguine a peccatis abluuntur uera innouatio et uera mundatio, si adhuc in damnationis et perditionis massa concreti, et non discreti detinentur? Apostolus »ramum syluestris« et inculti »oleastri « prius de naturali oleastro dicit excisum, et postea in bonam oliuam  insertum, atque ita socium radicis et pinguedinis olee effectum, quem tamen postea uehementer admonet et terret, dicens: »uide ergo bonitatem et seueritatem Dei, in eos quidem qui ceciderunt seueritatem, in te autem bonitatem si permanseris in bonitate; alioquin et tu excideris .« Quod quid est aliud nisi ut excisus a bona oliua cui insertus fueras, cum siluestri et fero atque amaro oleastro ignibus deputeris. Iuxta quam similitudinem melius fortassis creditur et dicitur quod qui uere ad Christi fidem accedunt, et uere in baptismo eius gratia regenerantur, et uere accipiunt indulgentiam tam originalium quam actualium peccatorum uere per hec et a naturali oleastro credendi sunt excisi, id est a perditionis et damnationis massa discreti, et in bonam  oliuam inserti, id est Ecclesie incorporati; et tamen si digna excisione commiserint, etiam post ista omnia ab illa oliua excidantur, et cum illa damnationis et perditionis massa, a qua fuerant originalis et actualis peccati indulgentia discreti, uelut cum naturali oleastro eterne ustioni deputentur. Unde namque illa damnationis et perditionis massa, nisi originalis peccati reatu et conspersione effecta est? Cum ergo in quolibet fideliter credente, et ueraciter renato atque expiato, uera sit eiusdem peccati originalis remissio, quomodo ipse in massa originalis peccati remanet, qui inde eiusdem peccati remissione probatur esse discretus? Quod autem in uerbis sanctorum Patrum frequenter legitur, quod tales, id est gratiam Christi in se irritam facientes,  et ita pereuntes nunquam ab illa massa discreti sint, ad Dei prescientiam pertinet: qui licet ad presens in Ecclesia communem eis cum electis regenerationis gratiam tribuat, ibi tamen eos predestinationis sue iudicio iam deputat, ubi preuaricationis sue merito damnandos uidet.



CAPUT XLu. Sequitur de predestinatione.

Post hec scriptor epistole, interpositis perpaucis uerbis suis, tacito nomine libelli Hypomnesticon subiungit et adiungit eius uerba, et sensus uelut uno tenore et ordine sermonis sui; ex quibus probare conatur diuinam predestinationem tantummodo et  in parte electorum semper accipiendam; in parte uero reproborum nullam omnino esse. Ita incipit:


RABANUS.

»Prius ergo ipsum nomen predestinationis quid indicet exponamus: deinde esse apud Deum, qui sine acceptione personarum est, predestinationem, diuinarum Scripturarum auctoritate, probemus. Predestinatio quippe a preuidendo et preueniendo, ue, preordinando futurum aliquid dicitur. Et ideo Deus, cui prescientia non accidens est, sed essentia, fuit semper et est, omne quod antequam sit, prescit, predestinat et propterea predestinat, quia quale futurum sit prescit. Et ideo Apostolus. »Nam quos presciuit,« inquit, »et predestinauit ,« sed non omne quod prescit predestinat,  mala enim tantum prescit et non predestinat, bona uero et prescit et predestinat. Quod ergo bonum prescientia predestinat, id est prius quam sit in se preordinat: hoc cum ex ipso auctore esse ceperit, uocat, ordinat et disponit. Unde et sequitur: »Quos predestinauit, hos et uocauit; et quos uocauit, illos et iustificauit: quos autem iustificauit, illos et glorificauit .« Iam igitur apertius disseramus quod loquimur, quomodo humano genere prescientia sua et predestinatione Deus, in quo non est iniquitas, utatur. Masse itaque humani generis, que in Adam et Eue preuaricatione damnabilis mortalisque facta est, non condemnatione diuina generaliter, sed ex debito pena, cruciatusque gehenne debetur. uenia uero, non merito, sed Dei  iusti iudicis misericordie largitate confertur. Quia uero iustus et misericors Deus presciusque est futurorum et ex hac damnabili massa, non personarum acceptione, sed iudicio equitatis sue irreprehensibili, quos prescit misericordia gratuita preparat, id est predestinat ad uitam eternam. Ceteros autem ut predixit debite punit: quos ideo punit, quia quid essent futuri presciuit; non tamen puniendos ipse fecit, uel predestinauit, sed tantum  in damnabili massa presciuit. Quod si a me queris scire, cur duo ista differenter Deus faciat, si personarum acceptor non est; quia generaliter aut punire debet iustitia aut misericordia liberare, contende cum Paulo; imo, si audes, argue Paulum qui dixit, Christo in se loquente: »O homo, tu quis es qui respondeas  Deo? Nunquid dicit figmentum ei qui se finxit: Utquid me sic fecisti? An non habet potestatem figulus luti ex eadem massa facere aliud quidem uas in honorem, aliud uero in contumeliam .« Ego autem hoc dico quod dixi, quia quidquid Deus agit, misericorditer, iuste, sancteque facit: quia solus ipse presciendo scit quod homo nesciendo nescit. »Quis enim cognouit sensum Domini? aut quis consiliarius eius fuit? Aut quis prior dedit illi, et retribuetur ei?«  Aut quis dicit ei: Quid fecisti? Non potest tantum iustus dici Deus, aut solum misericors, sed iustus et misericors. Sic dicimus, sic credimus. Propterea quando illi cum Dauid »misericordiam et iudicium  cantamus ,« metuentes non interrogamus, que sit uoluntas eius in iudicio et misericordia conquiescentes.«


RESPONSIO.

Hec igitur omnia quia, ut diximus, non sunt uerba eius, sed manifeste ex iam dicto libello sumpta agnoscuntur, de quo quid nobis uideatur, iam supra satis ostensum est, relicta in medio prolixa et pia exhortatione, qua omnes fideles omissis huiuscemodi obscuris et difficillimis questionibus ad bene uiuendum et bene agendum fideliter et salubriter cohortatur, ex diuinis Scripturis ad hanc rem pertinentes sententias multas et multipliciter sumens, transeamus ad eius uerba quibus circa finem epistole ita dicit.



CAPUT XLuI. Quod opera bona prosunt et uere hominem saluant.


RABANUS.

»Quomodo isti uaniloqui garriunt, quod nichil prosit homini recta fides et bona operatio; quoniam nisi predestinatus sit quis, non ueniat ad uitam, cum predestinatio nichil aliud sit nisi uite donatio, non perditionis damnatio? Unde manifeste Scriptura dicit: »Deus mortem non fecit, nec letatur in perditione uiuorum. Creauit enim ut essent omnia, et sanabiles fecit nationes orbis terrarum ,« et per prophetam ipse Dominus ait: »Nolo mortem peccatoris, sed ut conuertatur et uiuat .« Si autem non uult Deus  mortem impii et peccatoris, quomodo predestinauit eum ad mortem? Cum nichil aliud eius sit uelle quam predestinare, causa enim omnium rerum uoluntas est Dei eiusque facere uelle est, nec simplex natura aliquam contrarietatem in se habet, sed »idem Dominus omnium diues est, in omnibus qui inuocant illum .« Itaque predestinatio in bono legitur, non in malo. Unde dicit Apostolus: »Quos presciuit, et predestinauit conformes fieri imaginis Filii sui, ut sit ipse primogenitus in multis fratribus. Quos autem pradestinauit, hos et uocauit, et quos uocauit, illos et iustificauit; quos autem iustificauit, illos et glorificauit .« Nota quod dicit: »Quos predestinauit, hos et uocauit;« non quos predestinauit, illos et damnauit;  amauit enim bonus factor creaturam suam, nec immerito aliquam damnat. De quo alibi scriptum est: »Misereris omnium, Domine, et nichil odisti eorum que fecisti, dissimulans peccata hominum propter penitentiam, et parcens eis, quia tu es Deus uniuersorum .«


RESPONSIO.

De his omnibus, quia multa iam superius dicta sunt, non est diutius laborandum, sed tantum pauca ex eis que consideratione indigent breuiter designanda. Itaque in eo quod ait »uaniloquos dicere quod nichil prosit homini recta fides et bona operatio; quoniam, nisi predestinatus sit quis, non ueniat ad uitam,« uerum est omnino quod soli illi ueniunt ad  uitam qui diuinitus electi sunt et predestinati. Sicut aperte predicat et confirmat Apostolus, dicens: »Quia quos presciuit, et predestinauit; quos autem predestinauit, hos et uocauit. Et quos uocauit, hos et iustificauit; quos autem iustificauit, illos et magnificauit.« Hi sunt qui omnino ueniunt ad uitam. De quibus ipse Dominus promittit, dicens: »Et ego uitam eternam do eis, et non peribunt in eternum .« Recta autem fides et bona operatio absit, ut quisquam fidelium dicat, quia nichil prosint: uere etenim prosunt et uere hominem saluant si illud eis adiungatur quod Dominus dicit: »Qui perseuerauerit usque in finem, hic saluus erit .« Securus itaque fidelis homo, et recte credat et bene operetur, quia si in his fideliter perseuerauerit,  sine dubio saluus erit, et ad electorum numerum pertinebit. Quod uero hic positum est, »Quia predestinatio nichil aliud sit nisi uite donatio, non perditionis damnatio.« uidetur nobis non ita a sancto Augustino dictum uel definitum; qui distinguens inter predestinationem et gratiam, ita ait . [Predestinatio est gratie preparatio; gratia uero est iam ipsa donatio.] Et post pauca que interposuit, eamdem predestinationem diuinam dupliciter accipiendam esse, id est et in bono electi, qui gratis predestinati sunt ad uitam; et in malo reprobi qui iuste predestinati sunt ad penam, ita dicit : [Predestinatio igitur Dei que in bono est, gratie est, ut dixi preparatio.]

Item quod proponit et dicit: »Si autem non uult  Deus mortem impii et peccatoris, quomodo predestinat eum ad mortem.« Quantum pusillitas nostra potuit, iam superius est tractatum; et nunc breuiter dicimus: quia illud non uult »bonitate Conditoris,« istud autem facit »iudicis equitate,« ut et saluare uelit quod creauit, et tamen creature uitium non relinquat impunitum. Quod uero subiungit et dicit: »Itaque predestinatio in bono legitur, non in malo;« unde dicit Apostolus: »Quos presciuit, et predestinauit conformes fieri imaginis Filii sui.« Consideret diligenter , quia in diuinis Scripturis non est exigendum ut ubicunque res predestinationis dicitur, etiam ipsum nomen predestinationis proprie et expresse positum legatur; sed ubicunque res ipsa  certissime posita inuenitur, regulariter obseruandum, quod etiam tacito predestinationis nomine rectissime predestinatio intelligatur. Nam si ipsum predestinationis nomen proprie positum exigimus, nec in illis testimoniis propheticis, ex quibus Apostolus predestinationem diuinam, et erga electos et erga reprobos approbat, istud nomen ullatenus inuenimus; et tamen quod clarissima rerum certitudine approbat, fideliter credere non dubitamus.



CAPUT XLuII. Septem Rabani obiectiones.

Sequitur post hec omnia in fine epistole:


RABANUS.

»Multiplici ergo reatu iste constringitur, qui predestinationis  bonum in prauum sensum conuertens nefandis sermonibus blasphemare presumit.

»Primo, quod Creatorem suum, qui est summe bonus, maliuolum ausus est dicere, eo quod opus suum frustra et sine causa decernat interire.

»Secundo, quod ipsam ueritatem fallacem nititur asserere, que per Scripturas sacras recte credentibus et bene operantibus eterne uite spondet premia; et peccantibus atque non penitentibus mortis predicit penas.

»Tertio, quod iustum iudicem qui in equitate iudicaturus est uiuos ac mortuos predicat iniustum, quando bene agentibus premia et male agentibus tormenta eum non reddere affirmat.

»Quarto, quod Redemptorem mundi frustra sanguinem  suum fudisse non timet per errorem suum fingere, quando in se credentibus et sperantibus propter predestinationis necessitatem non possit subuenire.

»Quinto, quod inuidet bonis angelis eorum numerum, quem diabolus per superbiam corruens minuit, Saluatorem nostrum per hominum conditionem adimplere.

»Sexto, quod magis fauet sua opinione diabolo quam Deo, cum ad eius perditionis sortem tradit eos pertinere, quos diuina gratia decreuit ad salutem eternam pertingere.

»Septimo, quod totius humani generis inimicus sit manifestus, cum illud dicit per Christi fidem et baptismi sacramentum a primi parentis lapsu, propriorumque  scelerum reatu, nec non et ab hostium potestate non posse erui, sed obligatum noxia opificis sui predestinatione in tartarum demergi.«


RESPONSIO.

Septem his uerbis obiectiones siue definitiones ponit, quibus non, ut ipse dicit, blasphemantes in Deum, sed fideliter credentes Deo, et ueraciter in electorum liberatione et reproborum damnatione misericordiam eius et iudicium confitentes atque laudantes, falsitatis et erroris arguat. Et tamen nichil ex his que in ipsis septem definitionibus suis obiicit uerum, aut rationabile ualet ostendere.

Ad primam obiectionem.---Nemo enim Creatorem suum summe bonum maliuolum dicit, quod absit, quasi male uoluntatis sit erga creaturam suam, quia  semper eius uoluntas bona est bonis; que et si mala uidetur malis, semper tamen iusta est, et ideo mala esse non potest; unde et Scriptura ad eum dicit: »Cum sancto sanctus eris, et cum innocente innocens eris. Et cum electo electus eris, et cum peruerso peruerteris .« De quibus uerbis beatus Augustinus tractans : Est, inquit, occulta profunditas, qua intelligeris cum sancto sanctus, quia tu sanctificas; et cum uiro innocente innocens, quia nulli noces, sed criniculis peccatorum suorum unusquisque constringitur, et ab eo quem eligis eligeris, et cum peruerso uideris peruersus; quoniam dicunt: »Non est recta uia Domini, et ipsorum uia non est recta ;«  nec frustra et sine causa ille opus suum decernit interire, sed quos uerissime presciuit impios et iniquos futuros, et in sua impietate et iniquitate permansuros iustis et rectissimis causis decreuit et statuit, et predestinauit perituros. Sicut ipse ait: »Qui peccauerit mihi, delebo eum de libro meo .«

Ad secundam.---Nec qui predestinationem diuinam in utramque partem, id est et electorum et reproborum, fideliter credit et confitetur, ipsam ueritatem fallacem nititur ostendere: sed omnino ueracem et fidelem in omnibus uerbis suis, et sanctam in omnibus operibus suis; quia electis, sicut predestinauit, eterne uite premia spondet et reddit. Et e contrario reprobis peccantibus, nec penitentibus,  sicut predestinauit, iusto suo iudicio eternas retribuit penas.

Ad tertiam.---Nec iustum iudicem ista diuine predestinationis ueritas uelut iniustum predicat: quia secundum eam et bene agentibus, atque in bono perseuerantibus premia restituuntur; et male agentibus atque in malo permanentibus iuste tormenta inferuntur.

Ad quartam.---Nec Redemptorem mundi aliqua predestinationis sue necessitas compellit, ut per gloriosum sanguinis sui pretium in se credentibus et sperantibus subuenire non possit: quia et omnibus electis suis illo pretio in eternum subuenit. Et quod reprobis non subuenit, ipsi per impietatem, et iniquitatem suam pretium eius repellunt: quos et si potest  ille saluare, uult tamen aliquos ad ostendendum terrorem seueritatis sue, iusta ultione damnare.

Ad quintam.---Nec inuidet eadem diuine predestinationis seueritas bonis angelis, ne propter multitudinem reproborum quotidie pereuntium non possit adimpleri, et instaurari eorum numerus, qui per ruinam diaboli et angelorum eius est imminutus: quia certissime nouit fides fidelium tantos illuc electos ex humano genere assensuros quantos illic constat electos angelos remansisse: testante Scriptura que dicit: »Statuit terminos gentium iuxta numerum angelorum Dei .«

Ad sextam.---Nec magis fauet hec predestinatio diabolo quam Deo, quia et diabolum quotidie compellit amittere, quos diuina gratia eadem predestinatione  decreuit ad salutem eternam pertingere. Et omnino nullum ex electis Dei ad ipsius diaboli sortem posse pertinere confirmat.

Ad septimam.---Nec compellit aliquem huius predestinationis fides, quasi per fidem Christi et sacramentum baptismi a primi parentis lapsu, et a suorum scelerum reatu, siue hostium potestate non posse erui: sed uerissime prestat omnibus electis, »Ut sint agentes semper gratias Deo, et Patri, qui dignos eos fecit in partem sortis sanctorum in lumine.---Qui eripuit illos de potestate tenebrarum, et transtulit in regnum Filii dilectionis sue :« Nec reprobis noxia est opificis sui, id est Dei predestinatio, que perseuerantem et indomabilem  iniquitatem ipsorum iustissime punit, cuius more et grauissimo onere oppressi demerguntur in tartarum, descendentes in profundum quasi lapis, et submersi quasi plumbum in aquis uehementibus. Quod etiam liber Apocalypsis de tota ciuitate huius seculi, id est uniuersa multitudine damnatorum terribiliter extremo iudicio futurum significat et denuntiat, dicens: »Et sustulit unus angelus fortis lapidem quasi molarem magnum, et misit in mare, dicens: Hoc impetu mittetur Babylon magna illa ciuitas, et ultra iam non inuenietur «

 Conclusio.---Que cum ita sint, deposita omni contentionis animositate, deposita nouitatum presumptione, agnoscamus fideliter diuinam ueritatem, sequamur obedienter paternam auctoritatem, caueamus uigilanter erroris et mendacii fallacissimam uanitatem; seruantes Deo auxiliante semel »depositum« nobis uere fidei inuiolatum thesaurum; et »fugientes profanas uocum nouitates atque oppositiones falsi nominis scientie, quam quidam promittentes circa fidem exciderunt .«





SANCTI REMIGII LUGDUNENSIS EPISCOPI SUB NOMINE ECCLESIAE LUGDUNENSIS ABSOLUTIO CUIUSDAM QUAESTIONIS DE GENERALI PER ADAM DAMNATIONE OMNIUM ET SPECIALI PER CHRISTUM EX EADEM EREPTIONE ELECTORUM. *

 Nuper questio habita est quomodo recte et fideli ter possit intelligi: Tota humani generis massa merito prime transgressionis ad eternum interitum damnata? cum procul dubio omnium electorum numerus ex ipsa esset assumendus diuina predestinatione, ac prescientia eternaliter precognitus, et preordinatus ad uitam eternam: si enim iste beatorum, et sanctorum numerus in illa erat ad interitum diuino iudicio condemnatus, quomodo erit uelut e contrario diuine misericordie beneficio ad uitam predestinatus? Et utrumque utique eternaliter, atque immobiliter in eius eterno et incommutabili consilio, qui iuxta prophetam: »Fecit que futura sunt .« Neque enim iuxta catholice ueritatis regulam dicere possumus omne humanum  genus illius preuaricationis merito ad interitum fuisse damnatum, sed nequaquam ad eumdem interitum predestinatum: cum omnipotentis Dei iusto et eterno iudicio nichil potuerit eternaliter esse damnatum, quod non ita prescitum, et prefinitum sit fuisse damnandum. Omnia namque opera sua, tanquam uere iusta et recta et presciuit futura, et predestinauit sine dubio facienda. Predestinauit taque et hanc humani generis iustam ac debitam lamnationem, cui et generaliter ex illius iustitia omnes essent obnoxii: et ex qua specialiter ex illius misericordia discernerentur, et saluarentur electi, manente scilicet inconuulsa damnationis predestinatione in reprobis; et manente similiter inconuulsa ereptionis predestinatione in electis; dum iustissimo  et admirabili ordine diuine equitatis et misericordie, et illud oportuit prius fieri ad ostendendam seueritatem Dei, et istud postmodum ad ostendendam  bonitatem Dei? Quod tamen utrumque simul, ita semper in eterno Dei consilio fuerat predestinatum: ut sic unum decerneretur iudicii equitate, et quantum ad illius masse damnate meritum pertinet immobili seueritate: quatenus et alterum gloriosissime impleretur diuini arbitrii potestate, et misericordissimi Conditoris gratuita bonitate.

Quapropter iuxta pusillitatem sensus nostri ubicunque legimus, siue in diuinis Scripturis, siue in dogmatibus Patrum totam humani generis massam in primo, et per primum hominem peccantem esse damnatam, nichil aliud intelligendum occurrit, nisi eam iusto Dei iudicio, merito primi illius peccati eterne damnationi traditam: De qua damnatione per unum hominem in mundum ingressa manifeste  dicit Apostolus: »Nam iudicium ex uno in condemnationem .« Que utique, sicut iam dictum est, non potest recte intelligi nisi eterna. Si ergo recte intelligitur, tota ipsa humani generis massa damnata, eterne perditioni tradita, quid est hoc aliud, nisi eidem eterne perditioni destinata, siue predestinata, ut quantum pertinet ad meritum culpe sue, illius uidelicet prime preuaricationis, esset iuste omnino, et tota, et simul eterna sententia condemnata. Quantum uero attinet ad bonitatem et misericordiam Conditoris  ut de creatura sua, iusta exigente seueritate iudicando, posset inde saluare quantum illi placeret per indebitam gratiam, quod iuste et eternaliter fuerat damnatum  per culpam, manente scilicet damnationis sententia, in quibus permanet et reatus, et soluta in his, in quibus idem reatus per Christi sanguinem est solutus:  atque ita predestinatio omnium electorum Dei, ita eius eterna dispositione esset preordinata, ut ex sorte eterne damnationis transferrentur in sortem eterne salutis et liberationis: ut et ibi fuerit etiam pars ista uere communi sententia condemnata, et hic uere sola Dei gratia liberata; tantoque fieret gratior et deuotior liberanti, quanto se agnoscit uerius uere obnoxiam fuisse eterne damnationi.

Hanc namque electorum translationem a sorte illius damnationis in sortem liberationis sublimiter et attentissime commendat Apostolus fidelibus agnoscendam, et cum omni gratiarum actione recolendam, ita dicens: »Gratias agentes Deo et Patri qui dignos nos fecit in parte sortis sanctorum in lumine. Qui eripuit nos de potestate tenebrarum, et transtulit in regnum Filii dilectionis sue :« et  hanc iram eterne uindicte ac damnationis, que omni illi masse equaliter debebatur, fideles per Domini Christi passionem et mortem euasisse. Quam utique non ueraciter euasisse dicerentur, nisi ei etiam ueraciter obnoxii exstitissent, ita gratulatur atque commendat dicens: »Si enim, cum inimici essemus, reconciliati sumus Deo per mortem Filii eius, multo magis nunc reconciliati in sanguine ipsius salui erimus ab ira per ipsum .« Et iterum: »Quoniam non posuit nos Deus in iram, sed in acquisitionem salutis per Dominum nostrum Iesum, qui mortuus est pro nobis, ut siue uigilemus, siue dormiamus, simul cum illo uiuamus .« Et alio loco: »Et quomodo conuersi  estis a simulacris seruire Deo uiuo et uero, et exspectare Filium eius de celis Iesum, qui eripuit nos ab ira uentura .« Hoc etiam Psalmista per aduentum Domini Saluatoris futurum, id est antiquam illam iram Dei omnimodo in electis mitigandam atque auertendam, quasi iam factum canit et exsultat dicens: »Remisisti iniquitatem plebis tue, operuisti omnia peccata eorum; mitigasti omnem iram tuam, auertisti ab ira indignationis tue .« Si enim uere non fuerunt omnes electi, et predestinati ad uitam in una cum ceteris massa damnationis et perditionis, unde ergo sunt electi et discreti, unde redempti, unde saluati et liberati? Cur et ipsa ueritas de eis dicit: »uenit enim Filius hominis querere, et saluum facere quod  perierat .« Cum ipse Apostolus manifestissime hoc etiam in Actibus apostolorum coram rege, et principibus libere Christi mysterium predicans attestetur et declaret, referens qualiter sibi a Domino dictum sit in prima statim uocatione et conuersione sua. Ait namque ita sibi celitus ab eo dictum: »Ad hoc enim apparui tibi, ut constituam te ministrum, et testem eorum que uidisti, et in quibus apparebo tibi: eripiens te de populo et gentibus, in quibus nunc ego mitto te, aperire oculos eorum, ut conuertantur a tenebris ad lucem, et de potestate Satane ad Deum, ut accipiant remissionem peccatorum, et sortem inter sanctos, per fidem que est in me .« Et Dominus ipse in  Euangelio: »Cum fortis, inquit, armatus custodit atrium suum, in pace sunt ea que possidet; sin autem fortior illo superueniens uicerit eum, uniuersa arma eius, in quibus confidebat, aufert, et spolia eius distribuit .« Et alio loco: »Nunc iudicium est mundi, nunc princeps huius mundi eiicietur foras. Et ego si exaltatus fuero a terra, omnia traham ad me .«

Unde quantum Deo auxiliante intelligimus, nullatenus oportet nanc nouitatem diuisionis induci, ut illa totius humani generis massa  nunc a nobis ex parte dicatur damnata et ex parte non damnata: ex parte eterno interitui destinata, et ex parte non destinata.  Hoc namque modo in electis illam quodammodo leuigare, atque extenuare primam et generalem damnationem, nichil est aliud quam diuine bonitatis et misericordie erga eos magnitudinem minorare et coangustare: nec quidquam omnipotens contra predestinationem suam, qua totam illam massam iusta damnatione perire statuit, electos suos inde saluando fecit: quia sic illud statuit merito culpe, et seueritate iustitie, ut et hoc sibi seruiret bonitate misericordie; et »haberet, iuxta Apostolum, potestatem figulus luti ex eadem massa« simul et tota damnata »facere aliud uas in honorem« per misericordiam suam, »et aliud in contumeliam« per iustitiam suam ; atque ita fierent, ut dictum est, »Ex una atque eadem massa alia uasa  ire, et alia uasa misericordie: illa perfecta in interitum, ista in gloriam preparata ,« ut in eius laudibus digne et ueraciter diceretur: »Misericordiam et iudicium cantabo tibi, Domine :« et »uniuerse uie Domini misericordia et ueritas .« Quam rem diligentissime et breuiter alio loco Apostolus commendat dicens: »Eramus natura filii ire, sicut ceteri: Deus autem, qui diues est in misericordia propter nimiam caritatem suam, qua dilexit nos, et cum essemus mortui peccatis, conuiuificauit nos Christo .« Certe hoc ex persona sua et ceterorum fidelium atque electorum loquitur, et tamen et se et ceteros uitio damnate ex Adam generationis testatur fuisse, antequam per Christi gratiam liberarentur, naturaliter  filios ire. Quod quid est aliud, quam »uasa ire,« uasa uindicte, uasa damnationis eterne? Et hoc non aliter, sed »sicut et ceteri,« pari scilicet reatu, pari conditione, pari sententie damnatione, que procul dubio eis cum ceteris omnibus erat communis. Ex qua se et illos aperte docet liberatos »per diuitias misericordie Dei, et nimiam carita tem eius« qua etiam talibus subuenit, et tales diligere dignatus est, ut mortuos peccato non solum uiuificaret, sed etiam conuiuificaret Christo, cum ipso eos a mortuis ressuscitando, et ad dexteram suam in celestibus constituendo.

Hoc etiam alio loco sublimiter, et nimis granditer commendat dicens de ipso Domino et Saluatore nostro;  »Delens quod aduersum nos erat chirographum decreti, quod erat contrarium nobis, et ipsum tulit de medio affigens illud cruci: exspolians se carne principatus et potestates traduxit palam, triumphans illos in semetipso .« Iuxta hunc namque uenerabilem et mirabilem Apostoli sensum ipse Dominus et Saluator, antiqui decreti, id est antique damnationis et prefinitionis, qua in mortem eternam merito, ac iuste precipitabamur, chyrographum, quod nostris operibus tanquam propriis manibus cum diabolo feceramus, »uenditi sub peccato,« et eius nos seruituti tradentes suo sanguine deleuit. Quia »ipse est agnus Dei qui tollit peccata mundi ;« quatenus per tale ac tantum pretium soluto ac deleto chyrographo peccati, solueretur et uinculum decreti, quod nobis ita erat contrarium, et  ita nos fecerat obnoxios, et subditos seruituti, ut nemo nostrum caput posset erigere. Et ipsum tulit de medio, ne esset iam obstaculum, et interclusio inter nos et Deum; iuxta quod propheta dicit: »Sed iniquitates uestre diuiserunt inter uos et Deum uestrum ,« sed pateret homini liber aditus et regressus ad Conditorem suum. »Affigens illud cruci,« dum eiusdem peccati nostri, que nobis debebatur, penam »in carne,« quam suscepit pro nobis, ex nobis ipse sustinuit, attestante etiam propheta, qui ait: »uere languores nostros ipse tulit, et dolores nostros ipse portauit .« ---»Exspolians se carne,« id est indumentum corporis, quando uoluit, sua sponte, sua potestate deponens. »Cum enim accepisset acetum,« sicut ait euangelista,  »dixit: Consummatum est, et inclinato capite tradidit spiritum ,« qui etiam ante dixerat: »Potestatem habeo ponendi animam meam, et potestatem habeo iterum sumendi eam: nemo tollit eam a me, sed ego pono eam a meipso ut iterum sumam eam .«---»Principatus et potestates traduxit palam.« Principatus uidelicet et potestates spirituum malignorum diaboli et angelorum eius, qui ante in genere humano a se decepto et captiuato uelut libere dominabantur, dehonestauit, contumelia et ignominia denotauit, atque omnium credentium, et intelligentium oculis manifestum esse fecit. »Triumphans illos in semetipso,« dum suo pretioso sanguine peccata mundi deleuit. Atque ita  causas eis antique damnationis et principatus abstulit, et per simplam mortem carnis sue, duplicem mortem omnium electorum suorum destruxit, liberans eos et a morte anime per indulgentiam peccatorum, et a morte corporis, per resurrectionis et immortalitatis tropeum.

Si autem et hoc exigitur, ut de Scripturis aliquod testimonium proferamus, ubi simile aliquid in diuinis operibus gestum legitur, scilicet ut quod iudicii sui equitate et seueritate decreuit, bonitatis et misericordie sue potestate indulserit, atque in bonum conuerterit, illud in presenti occurrit quod beatus Moyses populo, cui regendo et deducendo preerat, de eodem omnipotente Deo dicit: »Timui enim indignationem  eius et iram qua aduersum uos excitatus delere uos uoluit .« Et post aliqua cum supplicationis sue, quam pro illius offensionis indulgentia apud Deum fuderat humilitatem et instantiam commendasset, subiunxit atque ait: »Et exaudiuit me Dominus etiam hac uice, et te perdere noluit .« Ecce populum contumacem et rebellem omnipotens Deus iusta indignatione commotus delere uoluit: quod utique eum uoluisse non, quod absit, fallaciter sed ueraciter Scriptura dicit: Et tamen idipsum postea fidelis famuli prece et supplicatione placatus, libera bonitate, et misericordia sua noluit. Non quod in eius uoluntate ulla sit mobilitas, »apud quem,« iuxta apostolum, »non est transmutatio, nec uicissitudinis obumbratio ;« sed quia ita illud iusta seueritate decreuerat, ut id postea mira  pietate et iusta interueniente causa relaxaret. Tale est illud quod et in eodem Scripture loco de Aaron sacerdote, qui sacrilegio populi, in uituli fabricatione et celebritate licet inuitus cesserat, dicitur: »Aduersus Aaron quoque uehementer iratus uoluit eum conterere. Et pro illo similiter deprecatus sum .« Sicut ergo in his euidentibus rebus, et aliud iustitia decreuit, et aliud bonitate fecit, nec sibi iustus et misericors aliquid contrarium egit, dum et ibi iustitiam, et hic misericordiam conseruauit: ita profecto et in illa destinatione totius masse damnate ad interitum, quod iusta seueritate generaliter statuit specialiter inde quos uoluit eligendo misericorditer temperauit. Non cuiusquam supplicatione, sed quod est ineffabiliter gratius et magnificentius,  sola bonitatis sue dignatione et miseratione utrumque tamen simul in eterno Dei consilio semper fuisse nulli fidelium dubitare licet. Quia quamuis iuxta ordinem rerum temporalium precedat in genere humano iusta illa damnatio, et subsequatur illa misericors exinde liberatio, apud eternam tamen atque incommutabilem ueritatem, ubi nichil est ante, nichil postea, sed omnia et equaliter et simul, tam precedentia scilicet quam subsequentia, in rebus mutabilibus uno cernuntur intuitu, uno disponuntur nutu; utrumque  et sempiterna prescientia precognitum, et sempiterna dispositione constat esse prefixum ac prefinitum.

De hac iustissima et generali totius humani generis  per Adam damnatione, et per unicum mediatorem ac reconciliatorem Dei et hominum Dominum nostrum Iesum Christum misericordissima et benignissima ablutione plena est Scriptura sancta, sicut iam supra breuiter ostensum est; pleni sunt etiam libri beatorum Patrum, ex quorum dictis ad edificationem et confirmationem legentium hic aliqua subiungere et gratum et necessarium omnino duximus.

Beatus itaque Hilarius exponens uerba Apostoli, que superius posuimus, id est, ubi de Domino ait: »Delens quod aduersum nos erat chirographum decreti ,« et cetera de hac re ita loquitur: [Carnem enim peccati recepit, ut in assumptione carnis nostre delicta donaret, dum eius fit particeps  assumptione non crimine, delens per mortem sententiam mortis, ut noua in se nostri generis creatione constitutionem decreti anterioris aboleret, cruci se permittens figi, ut maledicto crucis obliterata terrene damnationis maledicta configeret omnia; et ad ultimum in homine passus, ut potestates dehonestaret, dum Deus secundum Scripturas moriturus, et in his uincentis in se fiducia triumpharet, dum immortalis ipse, neque morte uincendus pro morientium eternitate moreretur.]

Item cum exponeret uerba psalmi quibus ad Deum dicitur: »Quia apud te propitiatio est :« [Est enim, inquit, unigenitus Dei Filius, Deus uerbum, redemptio nostra, in cuius sanguine reconciliati Deo sumus; hic est qui uenit tollere peccata  mundi, qui cruci sue chirographum legis affigens, editum damnationis ueteris deleuit.]

Sed et beatus Ambrosius, in expositione Epistole ad Ephesios, de eadem re sic dicit: [Simus itaque nos possessio Dei, et ille nobis portio in quo sunt diuitie glorie hereditatis eius. Quis enim diues nisi solus diues qui omnia creauit? sed multo magis diues misericordia qui omnes redemit; et nos secundum carnis naturam ire filios, et condemnationi obnoxios mutauit, quasi auctor ut simus filii pacis et caritatis. Quis enim mutare naturam potest, nisi qui creauit naturam? itaque suscitauit mortuos: et uiuificatos in Christo sedere fecit in celestibus in ipso Domino Iesu.]

 Beatus quoque Pacianus, sicut de eo in libro de uiris illustribus, beatus testatur Hieronymus, tam uita quam sermone clarus ita aperte idipsum inculcat, dicens: [Omnes aliquando gentes principibus tenebrarum, et potestatibus traditas, nunc per Iesu Christi Domini nostri uictoriam liberatas. Ille est, ille qui redemit, »donans nobis omnia peccata,« sicut Apostolus dicit, »et delens quod aduersum nos erat chirographum inobauditionis; quia et ipsum tulit de medio affigens illud cruci; exuens se carnem, traduxit potestates libere triumphans eas in semetipso .« Soluit compeditos et uincula nostra disrupit, sicut Dauid dixerat: »Dominus erigit elisos, Dominus soluit compeditos, Dominus illuminat cecos .« Et iterum: »Dirupisti  uincula mea, tibi sacrificabo hostiam laudis « Soluti itaque de uinculis, ubi per baptismi sacramentum ad signum Domini conuenimus, diabolo et omnibus angelis eius renuntiamus, quibus ante seruiuimus, ne iam illis ulterius seruiamus sanguine Christi et nomine liberati. Quod si quis posthac sui oblitus et redemptionis ignarus, rursus ad angelorum seruitutem, »Et infirma illa, et egena mundi elementa transierit ,« antiquis illis compedibus et catenis, id est peccati uinculis alligabitur, »et fient nouissima eius deteriora prioribus ,« quia et diabolus eum quasi per fugam uictum uehementius illigabit, et Christus pro eo iam pati non poterit. Quia »qui  resurrexit a mortuis, iam non morietur ,« amplius.]

Beatus etiam Leo granditer hoc et multipliciter commendans, sic dicit: [Exaltatus iehsu Christus in ligno retorsit mortem in mortis auctorem; et omnes principatus aduersasque uirtutes per obiectionem palpabilis carnis elisit. Euacuatum est generale illud uenditionis nostre, et lethale chirographum, et pactum captiuitatis in ius transit Redemptoris. Claui illi qui manus Domini pedesque transfoderant perpetuis diabolum fixere uulneribus, et sanctorum pena membrorum inimicarum fuit interfectio potestatum. Sic suam Christo consummante uictoriam, ut in ipso et cum ipso omnes qui in eum credunt triumpharent.] Et iterum: [Tenuit, inquit, dispositam  mansuetudo patientiam, et cohibita famulantium sibi angelicarum uirtute legionum, hausit calicem doloris et mortis totumque supplicium transtulit in triumphum: uicti sunt errores, subacte sunt potestates, accepit nouum mundus exordium, ut damnata generatio non obesset quibus saluandis regeneratio subueniret.] Item alio loco: [Continuit, inquit, se ab impiis potestas, et ut dispositione uteretur occulta, uti noluit uirtute manifesta. Nam qui mortem et mortis auctorem sua uenerat passione destruere, quomodo peccatores saluos faceret, si persecutoribus repugnaret?]

Nam etiam si descenderet Christus de cruce, uos tamen hereretis in crimine. Spreta ergo sunt uane  insultationis opprobria, et misericordiam Domini perdita et collapsa reparantem nulle contumelie, nulla conuicia a propositi sui uia remouerunt. Offerebatur enim Domino pro salute mundi hostia singularis, et occisio Agni per tot secula predicata promissionis filios in libertatem fidei transferebat; confirmabatur quoque Testamentum Nouum, et Christi sanguine eterni regi scribebantur heredes; ingrediebatur summus pontifex Sancta sanctorum, et exorandum Deum immaculatus sacerdos per uelum sue carnis intrabat. Alibi quoque de his omnibus breuiter et diligenter definiens, ita dicit: [Sciens diabolus quod humanam naturam infecisset ueneno, nequaquam credidit Dominum Christum prime transgressionis exsortem, quem tot documentis didicit  esse mortalem. Perstitit ergo improbus predo et auarus exactor in eum qui nichil ipsius habebat insurgere; et dum uitiate originis preiudicium generale persequitur, chirographum quo nitebatur excedit, ab illo iniquitatis exigens penam, in quo nullam reperit culpam. Soluitur itaque pactionis antique malesuada conscriptio, et »per iniustitiam plus petendi,« totius debiti summa uacuatur. Fortis ille nectitur uinculis suis et omne commentum maligni in caput ipsius retorquetur. Ligato mundi principe captiuitatis uasa rapiuntur. Redit in honorem suum ab antiquis contagiis purgata natura. Mors morte destruitur, natiuitas natiuitate reparatur, quoniam simul et redemptio aufert seruitutem, et  regeneratio mutat originem, et fides iustificat peccatorem.]

Sed et beatus Celestinus eamdem rem eodem sensu et eisdem pene uerbis plenissime et breuissime exsequitur, dicens: [Illud etiam quod circa baptizandos in uniuerso mundo sancta Ecclesia uniformiter agit, non otioso contemplamur intuitu, cum, siue paruuli, siue iuuenes ad regenerationis ueniunt sacramentum, non prius fontem uite adeunt quam exorcismis et exsufflationibus clericorum spiritus ab eis immundus abigatur: tunc uere appareat quomodo »Princeps mundi huius mittatur foras ,« et quomodo »prius alligetur fortis ,« et deinceps uasa eius diripiantur in possessionem translata uictoris, »qui captiuam ducit captiuitatem,  et dat dona hominibus .«]

Iam uero beatus Augustinus tanto hinc uberius et multiplicius est locutus, quanto et maior ei ac uehementior incumbebat necessitas contra insurgentes tunc hereticos Pelagianos, tanti huius sacramenti, id est damnationis humane per Adam ingresse, et liberationis ac redemptionis per Dominum Iesum Christum indulte penitus ignaros, ipsius humane damnationis causas, et Dei gratiam qua sola per Christum Dominum liberamur, et diuinis testimoniis et certissimis rationibus asserendi. In quadam itaque epistola ad Optatum episcopum ita loquitur : [Cum omnes iusti, hoc est ueraces Dei cultores, siue ante incarnationem, siue post  incarnationem Christi nec uixerint, nec uiuant, nisi ex fide incarnationis Christi, in quo est gratie plenitudo, profecto quod scriptum est: »Non esse aliud nomen sub celo in quo oportet saluos fieri nos ,« ex illo tempore ualet ad saluandum genus humanum, ex quo in Adam uitiatum est genus humanum: »Sicut enim in Adam omnes moriuntur, ita et in Christo omnes uiuificabuntur .« Quia sicut in regno mortis nemo sine Adam, ita in regno uite nemo sine Christo. Sicut per Adam omnes peccatores, ita per Christum omnes iusti homines. Sicut per Adam omnes mortales in pena facti sunt filii seculi, ita et per Christum omnes immortales in gratia fiunt filii Dei. Cur autem querantur etiam illi quos Creator uoluit ad damnationem,  non ad gratiam pertinere, beatus Apostolus tanto succinctiore breuitate, quanto maiore auctoritate commemorat: »Deum, enim dicit, uolentem ostendere iram et demonstrare potentiam suam attulisse multa in patientia uasa ire, que perfecta sunt in perditionem; et ut notas faceret diuitias glorie sue in uasa misericordie,« quem superius dixerat »tanquam figulum luti ex eadem massa facere aliud uas in honorem, aliud uas in contumeliam .« Merito autem uideretur iniustum quod fiunt uasa ire ad perditionem, si non esset ipsa uniuersa ex Adam massa damnata. Quod ergo fiunt inde nascendo uasa ire, pertinet ad debitam penam; quod autem fiunt renascendo uasa  misericordie pertinet ad indebitam gratiam. Ostendit ergo Deus »iram suam,« non utique animi perturbationem, sicut est que circa homines nuncupatur, sed iustam fixamque uindictam. Quod de stirpe inobedientie ducitur propago peccati, atque supplicii. »Et homo natus ex muliere,« sicut in libro Iob scriptum est, »breuis est uite, et plenus iracundie ,« eius enim rei uas est qua plenus est. Unde »ire uasa« dicuntur. »Ostendit et potentiam suam,« qua bene utitur etiam malis, multa in illis naturalia et temporalia bona largiens, eorumque malitiam ad exercendos et comparatione admonendos bonos accommodans, ut in eis discant agere gratias Deo, quod ab eis non suis meritis, que in eadem massa paria fuerunt, sed illius miseratione  discreti sunt. Quod maxime apparet in paruulis, de quibus cum per Christi gratiam renascuntur, et istam uitam in illa tenera etate finientes, in eternam et beatam transeunt, dici non potest quod libero discernuntur arbitrio ab aliis infantibus, qui sine hac gratia in ipsius masse damnatione moriuntur. Si autem hi soli crearentur ex Adam, qui essent per gratiam recreandi, et preter illos, qui in Dei filios adoptantur, nulli alii homines nascerentur, lateret beneficium, quod donaretur indignis. Quia nullis ex eadem damnabili stirpe uenientibus debitum supplicium redderetur, cum uero »attulit in multa patientia uasa ire, que perfecta sunt in perditione,« non solum ostendit iram et demonstrauit potentiam suam redhibendo uindictam et bene utendo malis, sed  etiam »notas fecit diuitias glorie sue in uasa misericordie.« Ita enim quid sibi prestetur discit gratis iustificatus, dum non suo merito, sed gloria largissime Dei misericordie discernitur a damnato cum quo eadem iustitia fuerat et ipse damnandus. Tam multos autem creandos nasci uoluit quos ad suam gratiam non pertinere presciuit, ut multitudine incomparabili plures sint, quam quos in sui regni gloriam filios promissionis predestinare dignatus est: ut etiam ipsa reiectorum multitudine ostenderetur, quam nullius momenti sit apud Deum iustum quantalibet numerositas iustissime damnatorum. Atque ut hinc quoque intelligant, qui ex ipsa damnatione redimuntur, hoc fuisse debitum masse illi uniuerse, quod tam magne parti eius redditum cernerent,  non solum in eis, qui originali peccato multa addunt, male uoluntatis arbitrio, uerum etiam in tam multis paruulis, qui tantummodo uinculo originalis peccati obstricti sine gratia mediatoris ex hac luce rapiuntur. Tota quippe ista massa iuste damnationis reciperet debitum, nisi ex ea faceret non solum iustus, sed etiam misericors »figulus alia uasa in honorem,« secundum gratiam, non secundum debitum, dum et paruulis subuenit, quorum nulla merita dici possunt, et maiores preuenit, ut habere aliqua merita possint.]

Item, in libris de Ciuitate Dei, uolens ostendere quantum nefas in illa prima preuaricatione commissum sit, et qualiter eius merito credi debeat tota  humani generis massa damnata, ita dicit: [Quanto enim magis homo fruebatur Deo, tanto maiore impietate dereliquit Deum; et factus est malo dignus eterno, qui hoc in se peremit bonum, quod esse posset eternum. Hinc est uniuersa generis humani massa damnata: quoniam qui hoc primus admisit cum ea, que in illo fuerat radicata, sua stirpe punitus est: ut nullus ab hoc iusto debitoque supplicio nisi misericordia et indebita gratia liberetur, atque ita dispertiatur genus humanum, ut in quibusdam demonstretur quid ualeat misericors gratia in ceteris quid iusta uindicta. Neque enim utrumque demonstaretur in omnibus. Quia si omnes remanerent in penis iuste damnationis, in nullo appareret misericors gratia. Rursus, si omnes transferrentur a tenebris  in lucem, in nullo appareret ueritas ultionis, in qua propterea multo plures quam in illa sunt, ut sic ostendatur quid omnibus deberetur. Quod si omnibus redderetur, iustitiam uindicantis iuste nemo reprehenderet, quia uero tam multis exinde liberantur, est unde agantur maxime gratie gratuito muneri liberantis.]

Item ibi: [Cum ergo requiritur, inquit, quam mortem Deus primis hominibus fuerit comminatus, si ab eo mandatum transgrederentur acceptum, nec obedientiam custodirent, utrum anime, an corporis, an totius hominis an illam que appellatur secunda? Respondendum est: omnes. Prima enim constat ex duabus, ex omnibus tota. Sicut enim uniuersa terra ex multis terris et uniuersa Ecclesia ex multis  Ecclesiis constat, sic uniuersa mors ex omnibus; quoniam prima constat duabus, una anime, altera corporis: ut sit prima totius hominis, cum anima sine Deo, et sine corpore ad tempus penas luit. Secunda uero ubi anima sine Deo cum corpore penas eternas luit. Quando ergo dixit Deus primo illi homini, quem in paradiso constituerat de cibo uetito: »Quacunque die ederitis ex illo, morte moriemini ,« non tantum prime mortis partem priorem ubi anima priuatur Deo, nec tantum posteriorem ubi corpus priuatur anima, nec solam ipsam totam primam, ubi anima et a corpore et a Deo separata punitur, sed quidquid mortis est usque ad nouissimam que secunda dicitur, qua est nulla posterior, comminatio illa complexa est.]

 Item, cum de exordio duarum ciuitatum ageret, quarum una est Dei, altera diaboli, illa Dei gratia liberata, ista iusta ultione damnata, in ipso statim earumdem exortu utrumque mirabiliter ostensum ita commendat, dicens: [Cum primum due iste ceperunt nascendo, atque moriendo procurrere ciuitates, prior est natus ciuis huius seculi, posterius autem isto peregrinus in seculo, et pertinens ad ciuitatem Dei gratia predestinatus, gratia electus, gratia peregrinus deorsum, gratia ciuis sursum. Nam quantum ad ipsum attinet »ex eadem massa« oritur, que originaliter est tota damnata: sed »tanquam figulus Deus«   »ex eadem massa fecit aliud uas in honorem, aliud in contumeliam :« prius autem factum est uas in contumeliam, post uero alterum in honorem.] Iam uero, in libris de Baptismo paruulorum, tanto plura de hac re loquitur, quanto maiore intentione opus erat, ut aduersus prefatos hereticos Pelagianos, et penam damnationis antique per Adam et indulgentiam noue redemptionis per Dominum Iesum Christum euidentius demonstraret, probaret, atque commendaret.

Ex his itaque libris hec sunt que ad nostram et eorum qui legere uoluerint instructionem, et confirmationem adnotanda, et proponenda credidimus. Ait ergo in primo libro , de hac re disputans hoc modo: [Sed »regnauit,« inquit Apostolus,  »mors ab Adam usque ad Moysen ,« id est, a primo homine usque ad ipsam etiam legem, que diuinitus promulgata est; quia nec ipsa potuit »regnum mortis« auferre. Regnum enim mortis uult intelligi, quando ita dominatur in hominibus reatus peccati, ut eos ad uitam eternam, que uera uita est, uenire non sinat; sed ad secundam etiam, que penaliter eterna est, mortem trahat: hoc regnum mortis sola in quolibet homine gratia destruit Saluatoris que operata est etiam in antiquis sanctis. Ergo in omnibus »regnauit, mors ab Adam usque ad Moysen,« qui Christi gratia non adiuti sunt, ut regnum mortis in eis destrueretur, etiam »in eis, qui non peccauerunt in similitudinem preuaricationis Ade ,« id est, qui nondum sua et propria  uoluntate, sicut ille peccauerunt, sed ab illo peccatum originale traxerunt, »qui est forma futuri ;« quia in illo constituta est forma condemnationis futuris posteris, qui eius propagine crearentur, ut ex uno omnes in condemnatione nascerentur, ex qua non liberat nisi gratia Saluatoris.]

Item : [In similitudine preuaricationis Ade peccasse accipiuntur qui in illo peccauerunt, ut ei similes crearentur, sicut ex homine nomines, ita ex peccatore peccatores, ex morituro morituri, damnatoque damnati.]

Item : [Potest proinde recte dici paruulos sine baptismo de corpore exeuntes in damnatione omnium mitissima futuros. Multum autem fallit et fallitur, qui eos in damnatione predicat non futuros,  dicente Apostolo: »Iudicium ex uno delicto in condemnationem:« et paulo post, »per unius delictum in omnes homines ad condemnationem.«]

Item : [»Panis quem ego dedero caro mea est pro seculi uita .« Quis autem ambigat seculi nomine homines significasse, qui nascendo in hoc seculum ueniunt. Nam sicut alibi ait: »Filii seculi huius generant et generantur .« Ac per hoc etiam pro paruulorum uita caro data est, que data est pro seculi uita: et si non manducauerunt carnem filii hominis, nec ipsi habebunt uitam.]

Item : [Bene autem non ait. »Ira Dei« ueniet super eum, sed »manet super eum.« Ab hac  quippe ira, qua omnes sub peccato sunt, de qua dicit Apostolus, »Fuimus enim et nos aliquando naturaliter filii ire, sicut et ceteri ,« nulla res liberat, nisi »Gratia Dei per Iesum Christum Dominum nostrum .«]

Item : [Tales ergo predestinari et creari arbitror, ut qui possunt intelligant Dei gratiam, et spiritum, »qui ubi uult spirat ,« ob hoc omne ingenii genus in filiis misericordie non preterisse: itemque omne ingenii genus in gehenne filiis preterire. »Ut qui gloriatur, in Domino glorietur .«]

Item : [Cedamus igitur, et consentiamus auctoritati sancte Scripture, que nescit falli, nec fallere. Et sicut nondum natos ad discernenda merita  eorum aliquid boni uel mali egisse non credimus, ita omnes sub peccato esse, quod per unum hominem intrauit in mundum, et per omnes homines pertransiit, a quo non liberat nisi gratia Dei per Dominum Iesum Christum minime dubitemus Cuius medicinalis aduentus non est opus sanis, sed egrotantibus, quia non uenit uocare iustos, sed peccatores . In cuius regnum non intrabit: »Nisi qui renatus fuerit ex aqua et spiritu ,« nec preter regnum eius salutem ac uitam possidebit eternam. Quoniam qui non manducauerit carnem eius, et qui incredulus est Filio, non habet uitam, sed ira Dei manet super eum . Ab hoc peccato, ab hac egritudine, ab hac ira Dei, cuius naturaliter filii sunt, qui etiamsi per etatem  non habent proprium, trahunt tamen originale peccatum, non liberat nisi »Agnus Dei, qui tollit peccata mundi ;« non nisi medicus, qui non uenit propter egrotos; non nisi Saluator, de quo dictum est generi humano: »Natus est uobis hodie Saluator ;« non nisi Redemptor, cuius sanguine deletur debitum nostrum. Nam quis audeat dicere non esse Christum infantium saluatorem nec redemptorem? Unde autem saluos facit, si nulla in eis est originalis egritudo peccati? Unde redimit, si non sunt per originem primi hominis uenundati sub peccato?]

Item : [Dominum Iesum Christum non aliam ob causam in carne uenisse, ac forma serui accepta factum obedientem usque ad mortem crucis  , nisi ut hac dispensatione misericordissime gratie omnes, quibus tanquam membris in corpore constitutis caput est, ad capessendum regnum celorum uiuificaret, et saluos faceret, liberaret, illuminaret, et redimeret qui prius fuissent in peccatorum morte, languoribus, seruitute, captiuitate, tenebris constituti, sub potestate diaboli principis peccatorum. Ac sic fieret »Mediator Dei et hominum ,« per quem post inimicitias impietatis nostre, illius gratie pace finitas, reconsiliaremur Deo in eternam uitam, ab eterna morte, que talibus impendebat, erepti.]

Item  [Oportet paruulos egere illis beneficiis mediatoris, ut abluti per sacramentum, caritatemque  fidelium, ac sic incorporati Christi corpori, quod est Ecclesia, reconcilientur Deo, ut in illo uiui, ut salui, ut liberati, ut redempti, ut illuminati fiant: Unde nisi a morte, uitiis, reatu, subiectione, tenebris peccatorum? Que quoniam nulla in ea etate per suam uitam propriam commiserunt, restat originale.]

Item : [Cum ad Zacheum Dominus esset ingressus: »Hodie, inquit, salus domui huic facta est, quoniam et iste filius est Abrahe. uenit enim filius hominis querere et saluare quod perierat .« Hoc de oue perdita, et relictis nonaginta nouem quesita, et inuento hoc et de drachma, que perierat ex decem . unde oportebat, ut dicit: »predicari in nomine eius  penitentiam, et remissionem peccatorum in omnes gentes incipientibus ab Ierusalem .«]

Item : [»Non« ergo, inquit, »de sanguinibus congregabo conuenticula eorum :« unus enim sanguis pro multis datus est, quo ueraciter mundarentur. Denique sequitur: »Nec memor ero nominum eorum per labia mea ,« tanquam innouatorum. Nam nomina eorum erant prius filii carnis, filii seculi, filii ire, filii diaboli; immundi, peccatores, impii, postea uero Filii Dei. Homini nouo, nomen nouum, canticum nouum, per Testamentum Nouum. Non sint ingrati homines gratie Dei, pusilli cum magnis, a minore usque ad maiorem. Totius Ecclesie uox est: »Erraui sicut ouis  perdita .« Omnium membrorum Christi uox est: »Omnes ut oues errauimus, et ipse traditus est pro peccatis nostris .«]

Item : [Ipse Dominus definitiuam protulit sententiam ad hec ora obstruenda, ubi ait: »Qui mecum non est, aduersus me est .« Constitue igitur quemlibet paruulum: si iam cum Christo est, ut quid baptizatur? si autem  ideo baptizatur ut sit cum Christo, profecto non baptizatus non est cum Christo, et quia non est cum Christo aduersus Christum est: neque enim eius tam manifestam debemus, aut possumus infirmare uel immutare sententiam. Unde igitur aduersus Christum, si non ex peccato? Neque enim ex corpore et anima, que utraque Dei creatura est. Porro  si ex peccato, quod in illa etate, nisi originale, et antiquum? Una est quippe caro peccati, in qua omnes ad damnationem nascuntur: et una est caro in similitudine carnis peccati, per quam omnes a damnatione liberantur.]

Item : [Uniuersa Ecclesia tenet, que aduersus omnes profanas nouitates uigilare debet, omnem hominem separari a Deo, nisi qui per mediatorem Christum reconciliatur Deo: nec separari quemquam, nisi peccatis intercludentibus posse. Non ergo reconciliari nisi peccatorum remissione, per unam gratiam misericordissimi Saluatoris, per unam uictimam uerissimi sacerdotis; ac sic omnes filios mulieris que serpenti credidit, ut libidine corrumperetur  , non liberari a corpore mortis huius, nisi per Filium uirginis que angelo credidit, ut sine libidine fetaretur .]

Item . [»Nisi quis natus fuerit denuo, non potest uidere regnum Dei« Et: »Nisi quis renatus fuerit ex aqua et spiritu, non potest introire in regnum Dei .« Cur enim nascatur denuo, nisi renouandus? Unde renouandus, nisi a uetustate? Qua uetustate, nisi in qua »uetus homo noster simul confixus est cum illo, ut euacuaretur corpus peccati ?« aut unde imago Dei non intrat in regnum Dei, nisi impedimento prohibente peccati?]

Item : [»Nemo,« inquit, »ascendet in celum, nisi qui de celo descendit filius hominis,  qui est in celo .« Sic, inquit, fiet generatio specialis, ut sint celestes homines ex terrenis, quod adipisci non potuerunt, nisi membra in ea efficiantur ut ipse ascendat qui descendit: quia »nemo ascendit, nisi qui descendit.« Nisi ergo in unitatem Christi omnes mutandi leuandique concurrant, ut Christus qui descendit ipse ascendat, non aliud deputans corpus suum, id est Ecclesiam suam, quam seipsum; quia de Christo et Ecclesia uerius intelligitur: »Erunt duo in carne una .« De qua re ipse dixit: »Igitur iam non duo, sed una caro ,« ascendere omnino non poterunt; quia, »nemo ascendit in celum, nisi qui descendit de celo, filius hominis qui est in celo.«]

Item : [Non alienentur paruuli a gratia  remissionis peccatorum: non aliter transitur ad Christum, nemo aliter potest Deo reconciliari, et ad Deum uenire, nisi per Christum. Quid de ipsa forma sacramenti loquar? uellem aliquis istorum, qui contraria sapiunt, mihi baptizandum paruulum afferret. Quid »in illo agit exorcismus, si in familia diaboli non tenetur?« Ipse certe mihi fuerat responsurus pro eodem paruulo, quem geminaret, quia pro se ille respondere non posset. Quomodo ergo dicturus erat eum renuntiare diabolo, cuius in eo nichil esset? quomodo conuerti ad Dominum, a quo non esset auersus? credere inter cetera remissionem peccatorum, que illi nulla tribueretur? Ego quidem si contra hec eum sentire existimarem, nec ad sacramenta cum paruulo intrare permitterem; ipse autem in hoc  qua fronte ad homines, qua mente ad Deum se ferret, ignoro.]

Ex libro etiam eiusdem beati doctoris, qui usitatius Enchiridium appellatur, ad eiusdem rei dilucidationem hec pauca decerpenda et adnotanda credidimus . Ait namque: [Sed homo habet penam propriam, qua corporis morte punitus est. Mortis ei quippe supplicium Deus comminatus fuerat, si peccaret: sic eum munerans libero arbitrio, ut tamen regeret imperio, terreret exitio, atque in paradisi felicitate, tanquam in umbra uite, unde iustitia custodita in meliora conscenderet, collocauit. Hinc post peccatum exsul effectus, stirpem quoque suam, quam peccando in se tanquam  in radice uitiauerat, pena mortis et damnationis obstrinxit, ut quidquid prolis ex illo, et simul damnata  coniuge per carnalem concupiscentiam, in quam inobedientie pena similis retributa est, nasceretur, traheret originale peccatum, quo traheretur per errores doloresque diuersos ad illud extremum cum desertoribus angelis uitiatoribus, et possessoribus, et consortibus suis sine fine supplicium. Sic »per unum hominem peccatum intrauit in mundum, et per peccatum mors, et ita in omnes homines petransiit, in quo omnes peccauerunt .« Mundum quippe appellauit eo loco Apostolus uniuersum genus humanum.]

 [Ita ergo se res habebant. Iacebat in malis, uel etiam uoluebatur et de malis in mala precipitabatur  totius generis humani massa damnata; et adiuncta parte eorum, qui peccauerant, angelorum, luebat impie desertionis dignissimas penas. Ad iram quippe Dei pertinet iustam, quidquid ceca et indomita concupiscentia faciunt libenter mali et quidquid manifestis apertisque penis patiuntur inuiti; non sane Creatoris desistente bonitate, et malis angelis subministrante uitam, uiuacemque potentiam; que subministratio si auferatur, intercidit, et hominum, quamuis de propagine uitiata damnataque nascentium formare semina, et animare, ordinare membra per temporum etates, per locorum spatia, uegetare sensus, alimenta donare. Melius enim iudicauit de malis benefacere, quam mala nulla esse permittere. Etsi quidem in melius hominum reformationem  nullam prorsus esse uoluisset, sicut impiorum nulla est angelorum, non immerito fieret, ut natura que Deum deseruit, que preceptum sui Creatoris  sua male utens potestate calcauit, atque transgressa est; que in se sui Conditoris imaginem ab eius lumine contumaciter auersam uiolauit; que salubrem seruitutem ab eius legibus male libero abrupit arbitrio, uniuersa in eternum desereretur ab eo, et pro suo merito penam penderet sempiternam. Plane ita faceret, si tantum iustus, non etiam misericors esset, suamque misericordiam multo euidentius in indignorum potius liberatione monstraret.]

Item : [Ille unus unum peccatum misit in mundum; iste uero unus non solum illud  unum, sed cuncta simul abstulit, que addita inuenit. Unde dicit Apostolus: »Non sicut per unum peccatum, ita est et donum: nam iudicium quidem ex uno in condemnationem, gratia autem ex multis delictis in iustificationem .« Quia utique illud unum quod originaliter trahitur, etiam si solum sit, obnoxios damnationi facit: gratia uero ex multis delictis iustificat hominem, qui preter illud unum, quod communiter cum omnibus originaliter traxit, sua quoque propria multa commisit. uerumtamen quod paulo post dicit , »Sicut per unius delictum in omnes homines ad condemnationem, ita et per unius iustificationem in omnes homines ad iustificationem uite,« satis indicat ex Adam  neminem natum, nisi damnatione detineri, et neminem, nisi in Christo renatum, a damnatione liberari.]

Item : [Remanentibus itaque angelis et hominibus reprobis in eterna pena, tunc sancti scient plenius quid boni eis contulit gratia. Tunc rebus ipsis euidentius apparebit quod in psalmo scriptum est: »Misericordiam et iudicium cantabo tibi, Domine :« quia nisi per indebitam »misericordiam« nemo liberatur; et nisi per debitum »iudicium« nemo damnatur.]

Item : [Uniuersum genus hominum tam iusto iudicio diuino in apostatica radice damnatum, ut etiamsi nullus inde liberaretur, nemo recte posset Dei uituperare iustitiam. Et qui liberantur, sic oportuisse  liberari, ut ex pluribus non liberatis, atque in damnatione iustissima derelictis ostenderetur, quid commeruisset uniuersa conspersio: et quo etiam istos debitum iudicium Dei duceret, nisi eius indebita misericordia subuenisset, ut uolentium de suis meritis gloriari »omne os obstruatur, et qui gloriatur, in Domino glorietur .«]

 Que omnia ex fidelissimorum et clarissimorum Patrum disputationibus sumpta, et tanta diuinorum testimoniorum, atque euidentissimarum rationum contestatione declarata atque firmata, cum ita omnino indubitanter credenda ac tenenda sint, tria quedam principaliter magna et horrenda mala, quantum intelligi datur: et in reprobis diuini iudicii seueritate retenta, et in electis diuine bonitatis miseratione remissa sunt ac soluta. Manet namque in illis antique et prime preuaricationis reatus, qui in istis Christi sanguine est deletus. Manet in illis sententia eterne damnationis, in istis soluta per gratiam redemptionis. Sunt illi in eternum diuini iudicii predestinatione damnati, isti uero in eternum diuine misericordie predestinatione saluati.  . . . . . . . . . . . . . . .







SANCTI REMIGII LUGDUNENSIS EPISCOPI SUB NOMINE ECCLESIAE LUGDUNENSIS LIBELLUS DE TENENDA IMMOBILITER SCRIPTURAE uERITATE ET SS. ORTHODOXORUM PATRUM AUCTORITATE FIDELITER SECTANDA. *



CAPUT PRIMUM. Origo hereseos ex contemptu Scripture sacre et sanctorum Patrum.


Inter omnia pericula, et innumeras calamitates, atque miserias quibus Ecclesia huius regni terribili et occulto Dei iudicio incessanter affligitur atque uastatur, ita ut regni unitas sit discissa ac dilacerata, sacerdotum generalia et saluberrima concilia intermissa, legum seueritas et iudicium uigilantia subtracta, specialis doctrine studia, quibus fides et scientia Dei quotidie enutriri ac proficere debuit, pene ubique exstincta; exortum est magis dolendum ac lugendum malum, ut uidelicet, contempta ueritate Scripturarum sacrarum, calcata auctoritate beatissimorum atque orthodoxorum Patrum, per  quos Ecclesia Dei edificatur et illustratur, presumant aliqui etiam de rebus precipue ad fidem pertinentibus ex proprii sensus temeraria presumptione, que apertissime contraria sunt diuine ueritati, et  ipsi docere, et aliis tenenda statuere atque conscribere; cum et ipse omnipotens Deus speculatori, id est unicuique pastori Ecclesie, ea sola que ab ipso audierit annuntianda precipiat, dicens: »Speculatorem te dedi domui Isrel: et audies ex ore meo uerbum, et annuntiabis eis ex me ;« et B. apostolus Petrus similiter contestetur et dicat: »Si quis loquitur, quasi sermones Dei ;« et B. Paulus idipsum admoneat et inculcet dicens: »Doctrinis uariis, et peregrinis nolite abduci .« Huiusmodi enim doctrine uarie atque peregrine, in quibus non est unitas ueritatis, sed introductio diuersi et profani erroris, significantur in lege Moysi per uaria genera leprarum, que non solum ceteras corporis partes contaminant atque  corrumpunt, sed etiam in capite et barba germinant, cum uel de ipso Domino Iesu Christo, uel de uiris apostolicis atque ecclesiasticis, qui ei principaliter adherent et faciem eius ornant, indignum aliquid  sentitur. Quoniam, sicut Apostolus docet: »Omnis uiri caput Christus est ;« et iuxta Psalmiste uocem, unguentum in capite primum descendit in barbam, barbam Aaron, et descendit etiam in ora uestimenti eius .

Quapropter omni studio et uigilantia pietatis cauenda est immunditia erroris, et humiliter ac fideliter obtemperandum Apostolo sub persona Timothei ad unumquemque rectorem Ecclesie dicenti: »O Timothee, depositum custodi, deuitans profanas uocum nouitates et oppositiones falsi nominis scientie; quam quidam promittentes circa fidem exciderunt .« Habemus namque magnum depositum fidei, et doctrine ueritatis ex diuinis Scripturis et sanctorum Patrum dictis, uelut pretiosum  multiplicem thesaurum diuinitus nobis ad custodiam commendatum: quem sine intermissione Domino, auxiliante, debemus inspicere, extergere, polire, atque excutere, ac diligentissime seruare, ne per incuriam et ignauiam nostram aut puluere sordescat, aut erugine uel tineis demoliatur, aut malignorum spirituum insidiis, uel a nocturnis, et occultis furibus effodiatur ac diripiatur . Quia et Sesac rex Aegypti, per quem significatur princeps huius mundi, armamentarium ueri Salomonis spoliare querit. Et trecenta scuta aurea exportans, id est uere et mere fidei mysterium de corde negligentium diripiens, pro aureis erea fabricari compellit , ut faciat nos, quod absit, »habentes speciem quidem pietatis, uirtutem autem eius  abnegantes« .



CAPUT II. In medium adducuntur quatuor conuenticuli Carisiaci capitula.

Hec idcirco dicimus, quia peruenit ad nos, id est Ecclesiam Lugdunensem, quedam schedula studio fidelium, et bonorum uirorum, qui et sue et aliorum salutis deuote ac laudabiliter sollicitudinem gerunt, in nostram notitiam perlata, atque ut ad eam sedulo respondere deberemus attentius commendata. In qua insunt quatuor capitula maxime nouarum definitionum nuper, ut comperimus, in quodam fratrum nostrorum episcoporum conuentu tractata, digesta atque conscripta, uelut ad comprimendam et retundendam  cuiusdam garruli et inquieti hominis loquacitatem, qui nouarum, ut fertur, questionum auidus et indisciplinatus uentilator, et aliis non paruam perturbationem et sibi ipsi erumnam miserrime cladis induxit. Quorum capitulorum series, sicut ad nos perlata est, ita se habet.

CAP. I. »Deus omnipotens hominem sine peccato rectum cum libero arbitrio condidit, et in paradiso posuit, quem in sanctitate iustitie permanere uoluit. Homo, libero arbitrio male utens, peccauit, et cecidit, et factus est massa perditionis humani generis. Deus autem bonus et iustus elegit ex eadem massa perditionis, secundum prescientiam suam, quos per gratiam predestinauit ad uitam, et uitam illis predestinauit  eternam. Ceteros autem, quos iustitia et iudicio in massa perditionis reliquit, perituros presciuit, sed non ut perirent predestinauit; penam autem illis, quia iustus est, predestinauit eternam; ac per hoc unam Dei predestinationem tantummodo dicimus, que ad donum pertinet gratie, aut retributionem iustitie.«

CAP. II. »Libertatem arbitrii in primo homine perdidimus, quam per Christum Dominum nostrum recepimus, et habemus liberum arbitrium ad bonum, preuentum et adiutum gratia; et habemus liberum arbitrium ad malum desertum gratia; liberum autem habemus arbitrium, quia gratia liberatum et gratia de corrupto sanatum.«

CAP. III. »Deus omnipotens omnes homines«  sine exceptione »uult saluos fieri , licet non omnes saluentur; quod autem quidam saluantur, saluantis est donum; quod autem quidam pereunt, pereuntium est meritum.«

CAP. Iu. »Christus iehsu Dominus noster, sicut nullus homo est, fuit uel erit cuius natura in illo assumpta non fuerit: ita nullus est, fuit uel erit homo pro quo passus non fuerit, licet non omnes passionis eius mysterio redimantur. Quia uero omnes passionis eius mysterio non redimuntur, non respicit ad magnitudinem et pretii copiositatem, sed ad infidelium et ad non credentium ea fide que per dilectionem operatur , respicit partem, quia poculum humane salutis quod confectum est infirmitate nostra et uirtute diuina, habet quidem  in se, ut omnibus prosit, sed si non bibitur, non medetur.«

Hec igitur cum legissemus, »et adiuncto nobis Fratrum nostrorum, Deo donante, bene studentium, et recte intelligentium collegio, pia et fideli attentione singula pertractassemus,« grauiter perculsi et confusi animo, uidimus in eis et Scripture sancte certissimam ueritatem et beatissimorum Patrum, precipue que sancti Augustini reuerendam, et in omni Ecclesia catholica receptissimam auctoritatem nouo conatu et ausu nimis temerario impugnari? et, quantum in ipsis fuit, improuide atque insolenter labefactari. Unde ipsa caritate prouocati et commoniti, per quam »in uno Christi corpore omnes unum esse , debemus,« ut sicut Apostolus  dicit, »inuicem pro se sollicita sint membra, et siue gloriatur unum membrum et congaudeant omnia membra, et siue infirmatur unum membrum, compatiantur omnia membra ;« hac, inquam, caritatis affectione uisum est nobis atque complacuit, ut hec qualiacunque sunt, et ad commotionem nostram, et ad eorum qui legere uoluerint edificationem et confirmationem, compendioso et lucido, prout Dominus aspirare dignatur, sermone scriberemus, quidquid in eo dicendum putauimus non nostro sensu aut presumptione, sed manifestissimis Scripturarum testimoniis, et prefatorum sanctorum Patrum uenerabili auctoritate firmantes; a quorum uestigiis et unitate absit ut uel nos, uel  illi quorum caritate compulsi hec dicimus, ullatenus recedamus, ne, ab ipsis diuisi, etiam ab ipso Domino diuidamur, qui illis specialiter dicit: »Qui uos audit, me audit; et qui uos spernit, me spernit .« Quos nimirum tante in Ecclesia sua esse uoluit gratie et glorie, ut confidenter cum Apostolo dicere possint: »Itaque qui hec spernit, non hominem spernit, sed Deum, qui etiam dedit Spiritum suum sanctum in nobis ;« quique etiam per Phinees sacerdotem nobis sollicite mandauit: »Tantum ut a Domino et nostro consortio non recedatis, edificato altari preter altare Domini Dei nostri quod exstructum est ante tabernaculum eius .«



CAPUT III. De primo capitulo. Gratie diuine adiutorium angelo et homini necessarium etiam in primo statu ad bonum faciendum.---Conditio primi hominis.


Primi itaque capituli textus sic dicit:

Deus omnipotens hominem sine peccato rectum cum libero arbitrio condidit, et in paradiso posuit, quem in sanctitate iustitie permanere uoluit; homo libero arbitrio male utens peccauit, et cecidit, et factus est massa perditionis humani generis. Deus autem bonus et iustus elegit ex eadem massa perditionis, secundum prescientiam suam, quos per gratiam predestinauit ad uitam, et uitam illis predestinauit eternam. Ceteros autem, quos iustitia et iudicio in massa perditionis reliquit, perituros presciuit, sed non ut perirent predestinauit; penam autem  illis, quia iustus est, predestinauit eternam: ac per hoc unam Dei predestinationem tantummodo dicimus, que ad donum pertinet gratie, aut retributionem iustitie.


CENSURA.

Ut ergo his uerbis, et huiuscemodi definitioni commodius et manifestius respondeamus, hoc nos primum in eis mouet, quod absque ulla commemoratione gratie Dei  ita primus homo definitur liberi arbitrii a Deo conditus, atque in paradiso constitutus, tanquam per ipsum tantummodo arbitrium liberum in sanctitate et iustitia potuisset permanere.  Quod in predictis uerbis Deus solummodo uoluisse dicitur: non, ut fieri posset dono sue gratie inspirasse, uel annuisse. Hoc namque non esse plene et catholica pietate definitum, et Scripture sancte auctoritas, et beati Augustini diligens disputatio, et aliorum sanctorum atque orthodoxorum Patrum lucidissima definitio ostendit.

 [a 1Kb] In libro quippe Genesis, ubi primo die sub nomine lucis, nature angelice creatio intelligitur, ita scriptum est: »Et dixit Deus: Fiat lux; et facta est lux. Et uidit Deus lucem quod esset bona, et diuisit inter lucem et tenebras, appellauitque lucem diem, et tenebras noctem .« Si ergo hoc iuxta sensum catholicorum Patrum de angelis recte intelligitur dictum, manifestum est quia in uerbo suo, quod »in principio erat, Deus apud Deum ,« constituerit et fecerit Deus Pater, ut illi angeli electi, mox ut sunt creati, existerent eodem eius uerbo illuminati, et fierent »lux in Domino ,« qui per seipsos, et in seipsis nichil aliud quam tenebre esse potuissent: sicut sunt utique omnes refuge angeli, qui deserti lumine gratie  Conditoris nichil aliud in seipsis, nisi tenebre remanserunt. Unde etiam de eorum impio dominatu, unde per sanguinem unici Filii Dei liberati sumus, Apostolus dicit: »Qui eripuit nos de potestate tenebrarum, et transtulit in regnum Filii caritatis sue .« Et alibi ait: »Nam et ipse Satanas transfigurat se in angelum lucis ,« manifeste ostendens alios esse angelos lucis, qui, Deo illuminante, in ueritate perstiterunt, et alios angelos tenebrarum, de quorum principe Dominus dicit: »Et in ueritate non stetit .« Facta sunt ergo non tantum ut essentialiter essent, sed etiam diuina gratia illuminante »lux et dies in Domino« essent. Qui uero ex illa illuminante ueritate a ceterorum societate per superbiam ceciderant,  merito »tenebre et nox« appellari meruerunt; hanc »lucem uidit Deus quia bona est,« cum eam sibi placentem suo iudicio approbauit: »tenebras« autem illas non laudauit, quia nec approbauit, sed tantum iusto iudicio, ut in sue ruine damnatione persisterent, ordinauit. Hoc de angelis sanctis etiam in psalmo ostenditur ubi dictum est: »uerbo Domini celi firmati sunt, et spiritu oris eius omnis uirtus eorum ;« nam, si per »uerbum Domini,« id est, unigeniti Filii uirtute celi firmati sunt, »et spiritu oris eius,« id est, per uirtutem Spiritus sancti omnes celorum uirtutes uel create sunt ut essent, uel firmate ut in ueritate persisterent, claret omnino eos et spiritu Dei conditos, et eiusdem gratia in eterna illa beatitudine  solidatos.

Sic et primus homo liberi arbitrii a Deo conditus, quandiu »scuto bone uoluntatis Dei ,« id est, diuine gratie protectus est atque munitus, beatam uitam duxit cum Deo; postquam autem de sua uirtute presumendo et contra Creatorem se extollendo auersus est ab illo, eius indignairam,  id est, iuste damnationis penam incurrit; quam postea in illis qui ex eius propagine per Dei misericordiam saluantur, iuste se incurrisse intelligens, »humiliatus sub potenti manu Dei ,« ad ipsum sine intermissione clamat, et ipsum deprecatur ut liberari et sanari mereatur. Hoc totum uerissime ita esse, ex persona eiusdem hominis bene conditi, benigne adiuti, miserabiliter lapsi, uere conuersi, et lacrymabiliter supplicantis his uerbis Psalmista implorat, dicens: »Quoniam ira in indignatione eius, et uita in uoluntate eius, ad uesperum demorabitur fletus, et ad matutinum letitia. Ego autem dixi in abundantia mea: Non mouebor in eternum. Domine, in uoluntate tua prestitisti decori meo uirtutem; auertisti faciem  tuam a me, et factus sum conturbatus. Ad te, Domine, clamabo, et ad Dominum meum deprecabor .« Quia homo tunc certe habuit uesperum, cum ei peccanti sol iustitie occidisset. In qua nocte ceca ex ipso descendente demoratur in fletu genus humanum, cui »ad matutinum letitie,« matutina Christi resurrectione promittitur, ut per eam ex morte ad uitam reparetur.

Hanc eius felicem et beatam in paradiso uitam lucidissimo et dulcissimo sermone beatus Augustinus in libro decimo quarto de Ciuitate Dei describit, ita dicens : [uiuebat itaque homo in paradiso, sicut uolebat, quandiu hoc uolebat quod Deus iusserat. uiuebat fruens Deo, ex quo bono erat bonus. uiuebat sine ulla egestate,  ita semper uiuere habens in potestate. Cibus aderat, ne esuriret; potus, ne sitiret, lignum uite, ne illum senecta dissolueret. Nihil corruptionis in corpore, uel ex corpore ulla molestia se illis eius sensibus ingerebat. Nullus intrinsecus morbus, nullus ictus metuebatur extrinsecus. Summa in carne sanitas, in animo [al., anima] tota tranquillitas. Sicut in paradiso nullus estus aut frigus, ita in eius habitatore nulla ex cupiditate uel timore accidebat bone uoluntatis offensio. Nihil omnino triste, nichil erat inaniter letum; gaudium uero perpetuabatur ex Deo, in quem flagrabat »caritas de corde puro, et conscientia bona et fide non ficta ,« atque inter se coniugum fida ex honesto amore societas; concors mentis corporisque uigilia, et mandati  sine labore custodia. Non lassitudo fatigabat otiosum, non somnus premebat inuitum.]

Item idem doctor beatissimus, de eadem primi hominis a Deo accepta gratia, et propria culpa amissa, in libro de Correptione et Gratia, ita astruit, dicens : [Istam gratiam habuit homo primus, in qua, si permanere uellet, nunquam malus esset; et sine qua etiam cum libero arbitrio bonus esse non posset, sed eam tamen per liberum arbitrium deserere posset. Nec ipsum ergo Deus esse uoluit sine sua gratia, quem [al., quam] reliquit in eius libero arbitrio, quoniam liberum arbitrium ad malum sufficit, ad bonum autem parum est, nisi adiuuetur ab Omnipotenti bono: quod adiutorium si homo ille per  liberum non deseruisset arbitrium, semper esset bonus; sed deseruit, et desertus est.] Et post aliquanta, idem doctor subiungit: [Tunc ergo dederat homini Deus bonam uoluntatem; in illa quippe eum fecerat, qui fecerat rectum, dederat adiutorium sine quo in ea non posset permanere si uellet; ut autem uellet, in eius libero reliquit arbitrio; sed quia noluit permanere, profecto eius est culpa cuius meritum fuisset, si permanere uoluisset.] De gratia quoque sanctis angelis diuinitus collata, in qua alii manserunt, et ex qua alii corruerunt, ita adiungit: [Angeli sancti, qui cadentibus aliis per liberum arbitrium, per idem liberum arbitrium steterunt ipsi, huius mansionis debitam mercedem recipere meruerunt. Tantam scilicet beatitudinis plenitudinem, qua  eis certissimum sit semper se in illa esse mansuros. Si autem hoc adiutorium uel angelo uel homini cum primum facti sunt defuisset, quoniam non talis natura facta erat, ut sine diuino adiutorio posset manere si uellet, non utique sua culpa cecidissent. Adiutorium quippe defuisset, sine quo manere non possent.] Si enim nos de Scripturis sanctis nosse potuimus, sanctos angelos iam nullos esse casuros: quanto magis hoc ipsi reuelata sibi sublimius ueritate nouerunt! [Nobis quippe beata sine fine uita promissa est, et equalitas angelorum; ex qua promissione certi sumus, cum ad illam uitam post iudicium uenerimus, non inde nos esse lapsuros. Quod si de seipsis angeli nesciunt, non »equales« sed beatiores »erimus « ueritas autem  nobis eorum promisit equalitatem. Certum est igitur hoc eos nosse per speciem quod nos per fidem, nullam scilicet ruinam cuiusquam sancti angeli iam futuram.]

Hac Dei gratia sanctos angelos indigere beatus etiam Ambrosius in expositione psalmi centesimi octaui decimi ita confirmat, dicens : [Aliter eget misericordia archangelus, aliter homo; angeli enim natura non utique ita corruptele obnoxia est ut natura generis humani. Et ideo ille eget misericordia Dei ne possit errare, et auersa a se Dei gratia, labatur in uitium. Homo autem etsi iam firmiore propositione [al., propositio], tamen propter contractorum seriem peccatorum misericordiam querit. Itaque et si uterque misericordia indiget,  aliter tamen angelo misericordia, aliter homini debetur.] Hunc primi hominis statum libero scilicet arbitrio preditum, sed diuina gratia, ut bonum in quo conditus fuerat seruari posset, adiutum beatissimi Patres prefati sancti doctoris sententiam secuti uenerandi concilii sui auctoritate ita commendarunt : [Natura humana, etiamsi in illa integritate in qua est condita permaneret, nullo modo seipsam Creatore suo non adiuuante seruaret: unde cum sine Dei gratia salutem non posset custodire quam accepit, quomodo sine Dei gratia poterit reparare quod perdidit?] His itaque de prima questione breuiter adnotatis, quisquis sincere, et pure, et catholice de illa primi hominis,  siue angelica conditione uel beatitudine sentire cupit, attendat fideliter diuinam auctoritatem, attendat fidelissimos Ecclesie Patres fidelissime disputantes, attendat etiam conciliis aggregatis idipsum firmissime definientes; et non iuxta impium Pelagianum credat primum hominem solo suo arbitrio in bono quod acceperat permanere potuisse, sed etiam ipsum quandiu stetit diuina gratia adiutum fuisse; nec omnipotentem Deum, ut idem homo in sanctitate et iustitia permaneret tantummodo uoluisse, sed ut permanere possit etiam adiutorium dedisse.



CAPUT Iu. Item de primo capitulo.---Predestinatio electorum non est ex preuisis meritis.

 Post hec subiungitur in iam dicto primo capitulo: »Homo libero arbitrio male utens peccauit et cecidit, et factus est massa perditionis totius generis humani. Deus autem bonus et iustus elegit ex eadem massa perditionis, secundum prescientiam suam, quos per gratiam predestinauit ad uitam, et uitam illis predestinauit eternam.« In quibus uerbis quod dictum est de Deo bono et iusto, quia »elegit ex eadem massa perditionis secundum prescientiam suam, quos per gratiam predestinauit ad uitam,« probamus quidem quod electos suos omnipotens Deus per gratiam suam predestinauit ad uitam, et uitam illis predestinauit eternam, ut et ipsi uite eterne, et uita eterna ipsis sit predestinata? Utrumque enim est uerum et dilucide ab  Apostolo positum; ait namque de predestinatione electorum ad uitam: »Quos autem predestinauit hos et uocauit; et quos uocauit, hos et iustificauit quos autem iustificauit, illos et magnificauit .« Et quod eisdem electis uitam eternam predestinauerit, ita alio loco dicit: »In spem uite eterne, quam promisit, qui non mentitur, Deus ante tempora eterna .«

Sed hoc nos mouet cur in hac definitione, qua per gratiam Dei et electi ad uitam eternam, et uita eterna iisdem electis creditur preparata, ipsos tamen electos absque ulla commemoratione gratie secundum prescientiam suam Deus elegisse dicatur; quasi gratia sit quod electi perueniunt ad uitam gratie, quod uita eterna illis est preparata; ut autem  eligerentur non fuisse gratiam, sed tantummodo prescientiam. Quod manifeste contrarium est catholice fidei, quia omnipotens Deus in electione eorum quos predestinauit et uocauit ad uitam eternam, non eorum bona merita presciuit, tanquam ideo eos elegisset, quia ex semetipsis bonos futuros presciret: sed ipsa electio, ut ex massa perditionis uasa misericordie fierent absque ullo bono merito, sola gratia fuit, per quam discreti sunt a filiis perditionis et adoptati in filios uite et resurrectionis. Hanc namque electionem non meritorum, sed gratie  commendat nobis diligenter Apostolus de duobus  geminis Isaac et Rebecce ita dicens: »Cum enim necdum nati essent, aut aliquid egissent bonum uel malum, ut secundum electionem propositum Dei maneret non ex operibus, sed ex uocante dictum est: Maior seruiet minori, sicut scriptum est: Iacob dilexi, Esau autem odio habui .« Manifeste enim hoc odium Dei in Esau ex merito fuit originalis peccati; illa uero dilectio Dei in Iacob, cum eodem damnationis merito teneretur obligatus, ex sola gratuita misericordia exstitit, sicut idem Apostolus continuo subiungit dicens: »Quid ergo dicemus? Nunquid iniquitas apud Deum? Absit; Moysi enim dicit: Miserebor cui misertus ero, et misericordiam prestabo cuius miserebor .« Hanc uere gratie  et nullius meriti electionem etiam ad Timotheum scribens ita inculcat. »Sed collabora Euangelio secundum uirtutem Dei, qui nos liberauit et uocauit uocatione sancta, non secundum opera nostra, sed secundum propositum suum et gratiam, que data est nobis in Christo Iesu ante tempora secularia. .« Non itaque secundum prescientiam meritorum elegit Deus ex massa perditionis, quos faceret filios adoptionis; sed gratis elegit, quos ab illa iusta damnatione equaliter omnibus debita misericorditer liberauit.



CAPUT u. De eodem capitulo.---Reprobi predestinati ad interitum post preuisum peccatum.---Diuina prescientia et predestinatio neminem compellunt ad peccatum.


Sequitur in eodem capitulo:

»Ceteros autem, quos iustitia et iudicio in massa perditionis reliquit, perituros presciuit, sed non ut perirent predestinauit; penam autem illis, quia iustus est, predestinauit eternam. Ac per hoc unam Dei predestinationem tantummodo dicimus, que ad donum pertinet gratie, aut ad retributionem iustitie.« In quibus uerbis mirum est quomodo asseritur omnipotens Deus ceteros, id est omnes reprobos, iusto iudicio suo in massa perditionis reliquisse, nec tamen predestinasse, sed tantum prescisse perituros. Si enim iustum iudicium Dei iam in illis precessit, et eodem iusto iudicio in massa perditionis sunt deputati, quomodo non tali  iudicio iam perditioni sunt deputati et predestinati? Ita dum in hac definitione diuini iudicii ueritas negatur, ipso etiam negantium testimonio confirmatur. Quomodo enim presciuit tantummodo, et non predestinauit, quod ipsorum confessione iusto iudicio iam decreuit? Cur ueram et perfectam predestinationem iusti iudicii Dei, quo eterno consilio suo uel iustos ad uitam, uel iniquos preordinauit ad penam, in parte audet homo accipere et in parte negare? quasi omnipotens Deus quid iusto iudicio suo de electis esset facturus et prescierit et predestinauerit; quid autem eodem iusto iudicio de reprobis esset gesturus, prescierit tantum, nec predestinauerit, cum in utraque parte unum sit iudicium,  una iustitia, qua uel iustis premia, uel iniquis supplicia retribuuntur.

Nam si hec predestinatio diuini iudicii esset merito alicui uiolenta, uel iniusta, uel preiudiciaria, merito iniustum Deum argueret; imo de illo, »apud quem non est iniquitas,« nullatenus credi deberet. Cum autem manifestissime »non sit uiolenta,« qua nullum compellit ut malus sit, et aliud esse non possit, non sit iniusta, que illos tantummodo qui suo uitio in malis perseuerauerint, punit; »Non sit preiudiciaria,« que non preiudicat aliquem ut quasi eius sententia et non suo merito pereat; quid in ea reprehenditur, uel quasi blasphemum putatur, in qua sola equitas, sola iustitia inuenitur? Hoc namque erga homines diuina predestinatio, quod et diuina  prescientia agit. Presciuit enim Deus malos futuros, sed ipsa sua prescientia non eos compulit fieri malos. Predestinauit iusto suo iudicio eos qui in malis perseuerauerint puniendos; nec tamen eadem predestinatione sua, ut mali essent, uel in malis perseuerarent, cegit. Et hec est apud illum equitas, ut qui uolentes perstiterunt in malis, nolentes puniantur in suppliciis. Seipsum ergo homo mutet; seipsum, dum tempus est, corrigat et emendet, quia omnipotentem atque eternam prescientiam et predestinationem mutare uel destruere non ualet. Si quis enim neget esse apud Deum prescientiam et predestinationem, manifeste infidelis est. Si quis dicit quod prescientia et predestinatio eius aliquem compellat ut malus sit, et aliud esse  non possit, horribiliter blasphemat. Qui autem fideliter confitetur et prescientiam et predestinationem eternam esse apud Deum, nec tamen aliquem per hec ad malum cogi, sed tantummodo qualis quisque futurus sit presciri, et prout gesserit iudicari, iste prorsus catholice sentit.

 [Certe in professione fidei catholice, quam nisi quisque integram inuiolatamque seruauerit, absque dubio in eternum peribit; et quam nisi quisque fideliter firmiterque crediderit, saluus esse non poterit, omnes uno ore confitemur, quod in aduentu unigeniti Filii Dei de celo omnes homines resurgere habent cum corporibus suis, et reddituri sunt de factis propriis rationem. »Et qui bona egerunt ibunt in uitam eternam; qui  uero mala, in ignem eternum.«] Manifeste ergo quod de utraque parte, tam electorum quam reproborum, hic confitemur, utrumque est uerum, utrumque iustum, utrumque in eterno et iusto Dei iudicio predestinatum. Nam si non est predestinatum, quomodo hoc tam firmiter credimus, tam indubitanter confitemur futurum? Se igitur, ut iam dictum est, unusquisque dum facultas datur, Deo auxiliante, mutet in melius. Hoc enim procul dubio uult, qui quotidie clamat et admonet, dicens: »Declina a malo, et fac bonum ;« et iterum: »Conuertimini ad me, et conuertar ad uos, dicit Dominus exercituum .« Nam in illo, »Apud quem non est transmutatio, nec uicissitudinis obumbratio  ,« et qui per prophetam dicit: »Ego enim Dominus et non mutor ,« quod suum est plene et perfecte confiteri debemus, quia eius plenitudini et perfectioni nichil possumus addere uel auferre. Et ideo plenam et perfectam predestinationem iusti iudicii Dei tam in parte electorum quam in parte reproborum, sicut omnino uera est, ueraciter confiteamur, nemini misericordiam Dei negantes, nemini conuersionis gratiam derogantes, nemini aditum indulgentie claudentes, sed omnibus in iniquitate permanere uolentibus utilem et salubrem terrorem incutientes.

Hanc enim utriusque partis certissimam et immobilem predestinationem Dei declarat nobis Apostolus dicens: »Abrahe namque promittens Deus  quoniam neminem habuit per quem iuraret maiorem, iurauit per semetipsum dicens. Nisi benedicens benedicam tibi, et multiplicans multiplicabo te ;« ubi et post paululum subiungit: »Homines per maiorem se iurant, et omnis controuersie eorum finis ad confirmationem est iuramentum. In quo abundantius uolens Deus ostendere pollicitationis heredibus immobilitatem consilii sui, interposuit iusiurandum, ut per duas res quibus impossibile est mentiri Deum, fortissimum solatium habeamus, qui confugimus ad tenendam propositam nobis spem .« Ecce in parte electorum, qui promissi sunt, ut essent Abrahe et filii, et heredes Noui et eterni Testamenti, omnipotens Deus, quia neminem habet maiorem, iurat per semetipsum.  Et quid intelligendum sit per hoc iusiurandum, docet nos Apostolus, uidelicet, quod hoc modo »uoluerit Deus heredibus pollicitationis sue abundantius ostendere immobilitatem consilii sui; ut per duas res«, id est, pollicitationis et iurationis sue, »quibus impossibile est mentiri Deum,« siue promittentem, siue promissa sua iurantem, »fortissimum solatium habeamus, qui confugimus ad tenendam propositam nobis spem.



CAPUT uI. De diuina iuratione.

Ergo hec diuina iuratio non est aliud nisi immobilis consilii Dei eterna et incommutabilis predestinatio.  De quo immobili consilio Dei dicit Psalmista: »Consilium autem Domini in eternum manet; cogitationes cordis eius in generatione et generatione .« Et ipse Dominus per Isaiam testatur: »Consilium meum stabit, et omnis uoluntas mea fiet .« Si ergo hic per Dei, iurationem ad Abraham factam docente Apostolo  »immobilitatem consilii,« id est predestinationis eius, intelligimus: ita et ibi intelligere debemus, ubi de eterno Christi sacerdotio Deus iurasse introducitur, dicente Psalmista: »Iurauit Dominus, et non penitebit eum Tu es sacerdos in eternum secundum ordinem Melchisedech ; et ubi iterum in Psalmo de promissione Dei ad  beatum Dauid facta dicitur: Iurauit Dominus Dauid ueritatem, et non frustrabit eum: de fructu uentris tui ponam super sedem tuam .« Si ergo in his omnibus immobilitas consilii et predestinationis Dei per ipsius iurationem intelligitur in saluatione electorum, ita e contrario intelligendum est in damnatione reproborum, ubi de eis ipse omnipotens Deus dicit: »Ipsi uere non cognouerunt uias, quibus iuraui in ira mea, si intrabunt in requiem meam .« Nempe et hic iurisiurandi immobilitas interponitur, ut nullus eorum de quibus tam terribiliter iuratum est, in requiem Dei intraturus credatur. Nec tamen iniuste, quia in impietate »secundum duritiam suam et cor impenitens« perdurare uoluerunt, premittente  ipso Domino: »Ipsi uero non cognouerunt uias meas«, et deinde subiungente: »Quibus iuraui in ira mea si intrabunt in requiem meam.«

Huic iurationi simile est illud quod de contemptoribus conuiuii sui ipsa ueritas in Euangelio comminatur, dicens: »Dico autem uobis quod nemo uirorum illorum qui uocati sunt gustabit cenam meam .« ueritatis enim dixisse, procul dubio iurasse est.

Talis et est illa Dei iuratio apud Isaiam prophetam, ubi post onus Babylonis et regni Assyriorum, qui erant seuissimi hostes populi Dei, per quos, sicut beatus Ioannes apostolus in Apocalypsi ostendit, significatur tota ciuitas diaboli, id est omnis multitudo reproborum, interponit Deus iusiurandum  de certissima talium perditione, dicente propheta: »Iurauit Dominus exercituum dicens: Si non ut putaui ita erit; et quomodo mente tractaui, sic eueniet, ut conteram Assyrium in terra mea, et in montibus meis conculcem eum; hoc consilium quod cogitaui super omnem terram, et hec est manus extenta super uniuersas gentes. Dominus enim Deus exercituum decreuit, et quis poterit infirmare? et manus est extenta, et quis auertet eam? « In quibus uerbis mirabiliter et granditer ostenditur et immobilitas predestinationis Dei et ipsius predestinationis effectus, cum tanta et tam grauia mala pereuntibus comminatus sub iureiurando dicit: »Si non ut putaui ita erit, et quomodo mente tractaui sic eueniet,« id est  sicut cogitaui et mente tractaui in eterni consilii predestinatione, »ita erit et sic eueniet« in ipsarum rerum adimpletione. Quod etiam sequentia prophete uerba magnifice et clarissime ostendunt dicentis ex persona Dei: »Hoc consilium quod cogitaui super omnem terram, et hec est manus extenta super uniuersas gentes.« Et mox ex sua persona addentis: »Dominus enim Deus exercituum decreuit, quis poterit infirmare? et manus eius extenta, et quis auertet eam?« Profecto enim in his uerbis, per consilium quod cogitauit Deus super omnem terram, eterna eius predestinatio; et per manum extentam, eiusdem consilii intelligenda est adimpletio.

 Et ut cognoscamus nullum consilio et effectui predestinationis eius posse resistere, dicitur: »Dominus enim Deus exercituum decreuit,« utique In eterno consilio predestinando. »et quis poterit infirmare,« ut intelligatur nullus. »Et manus eius extenta,« utique ad ea que predestinauit efficienda; »et quis auertet eam?« Intelligitur similiter nullus. Cum enim dicitur: »Dominus enim Deus exercituum decreuit,« quid est aliud decreuit, nisi predestinauit, prefiniuit, statuit, prefixit, preordinauit?

Ex quo manifeste intelligimus quid sit predestinatum, uidelicet et prefinitum, statutum, prefixum, preordinatum. Hic namque sermo, id est decreuit, etiam in Actibus apostolorum in simili re atque eodem sensu ponitur, ubi multitudo fidelium unanimiter  leuantes uocem in oratione dixerunt ad Deum: »Conuenerunt enim in hac ciuitate aduersum sanctum puerum tuum Iesum, quem unxisti, Herodes et Pontius Pilatus cum gentibus et populis Iudeorum facere que manus tua et consilium decreuerunt fieri .« Ubi enim Latinus interpres ad sensum transferens numero plurali posuit decreuerunt, in Greco singulari numero legitur, »que manus tua et consilium predestinauit fieri.«

Sicut etiam hoc ipsum testimonium in libro de Predestinatione Sanctorum  B. Augustinus posuisse inuenitur. Idipsum enim uerbum hoc loco Grece legitur quod et in Epistola ad Romanos, ubi scriptum  est: »Quos autem predestinauit hos et uocauit (Rom. uIII, 30;« ubi enim nos Latine dicimus predestinauit, ibi et in illa Epistola et in hac sententia de Actibus apostolorum Grece positum est , quod, ut iam dictum est, alii proprie transtulerunt predestinauit, alii definiuit, uel prefiniuit, alii decreuit, uel plurali numero decreuerunt; ubi et illud est ualde mirum: quia sicut in propheta legitur, et »consilium Dei, et manus extenta,« ita et hic ponitur, »facere que manus tua et consilium decreuit, siue decreuerunt fieri.« Quod idcirco tam diligenter dicendum putauimus, ut predestinauit, et decreuit, et definiuit, uel prefiniuit, idipsum significare intelligatur: »Conuenerunt ergo aduersus sanctum puerum Iesum, quem unxit Deus, Herodes et  Pontius Pilatus facere que manus et consilium Dei predestinauit, decreuit, et prefiniuit fieri.« Sed quecunque omnipotens Deus Pater unigeniti Filii sui passione predestinauit fieri, illi fecerunt malitia et impietate. Ille predestinauit misericordia et benignitate, illi ut nomen Christi delerent, ille ut eius sanguine peccata mundi ablueret. Predestinata sunt illa omnia ut in eius passione fierent, predestinatum est et per quos fierent quia uidelicet et iusto iudicio Dei merito precedentium peccatorum digni iudicati sunt qui ita excecarentur, ut per eos talia complerentur. Sicut et Iudas ideo predestinatus est ut eumdem Dominum Christum traderet, quia dignum se prebuit qui tale facinus expleret.



CAPUT uII. De duobus funiculis et gemina sorte. De eterna prescientia, prouidentia et predestinatione Dei. Discretio electorum et reproborum in Iacob et Esau figurata. Electio gratuita, reprobatio iusta.


Hanc eternam et incommutabilem predestinationem Dei de utraque ciuitate, id est electorum et reproborum, B. Isaias propheta in fine seculi adimplendam miris laudibus et exsultatione prosequitur, dicens: »Domine Deus meus tu, exaltabo te, confitebor nomini tuo, quoniam fecisti mirabilia, cogitationes antiquas fideles, amen .« Et mox de ciuitate impiorum: »Quia posuisti, inquit, ciuitatem in tumultum, urbem fortem in ruinam, domum alienorum, ut non sit ciuitas, et in sempiternum  non edificetur ;« ubi et de ciuitate piorum continuo adiungit: »Super hoc laudabit te populus fortis, ciuitas gentium robustarum timebit te: quia factus es fortitudo pauperi, fortitudo egeno in tribulatione sua: spes a turbine, umbraculum ab estu .« Has duas partes, electorum uidelicet et reproborum, mensura equitatis iusti iudicii Dei alteram perdendam, et alteram saluandam, mirabiliter etiam in libro Regum legimus designatas, ubi et de beato Dauid scriptum est: »Quia percussit Moab, et mensus est eos funiculo cequans terre. Mensus est autem duos funiculos, unum ad occidendum et unum ad uiuificandum .« Quis enim non agnoscat uerum Dauid esse Dominum Iesum Christum, Moabitas uero  omnem multitudinem infidelium, qui alieni sunt a populo Dei: quorum dum alios iusto et occulto iudicio suo preordinat ad mortem eternam, alios uero legit et uocat ad uitam eternam? Quid aliud quam equissima iudicii sui mensura »duos metitur funiculos, unum ad occidendum, et unum ad uiuificandum? .« Sed et in libro Esther idipsum de utraque parte, et electorum scilicet et reproborum, et fidelium et infidelium, sub figura duarum sortium magnifice figuratur, ubi de Deo scriptum est: »Et duas sortes esse precepit, unam populi Dei et alteram cunctarum gentium: uenitque utraque sors in statutum ex illo iam tempore coram Deo ; per sortem namque diuini iudicii expositio recte intelligitur, dicente Salomone:  Sortes mittuntur in sinum, sed a Domino temperantur .« Et omnipotens Deus duas sortes esse precepit, unam populi Dei, id est omnium electorum, et alteram cunctarum gentium, omnium uidelicet reproborum: et utrasque partes iudicii sui sorte distinxit, ut alii essent in partes sortis sanctorum, alii uero in partes sortis impiorum. Esse etenim duas sortes, id est sortem sanctorum et sortem impiorum, aperte Scriptura nos docet, cum dicit Apostolus de prima: »Qui dignos nos fecit in partes sortis sanctorum in lumine: qui eripuit nos de potestate tenebrarum, et transtulit in regnum Filii dilectionis sue ;« que est utique sors populi Dei; et de altera in libro Ecclesiastico legimus:  »Anima enim nequam disperdet eum qui se habet, et in gaudium inimici dat illum, et deducet illum in sortem impiorum ,« manifeste scilicet reproborum.

Sed et in aliis Scripture sancte locis sors pro iusti retributione iudicii in parte reproborum posita inuenitur, sicut in Isaia ad plebem reprobam Deus dicit: »Hec est pars tua, sorsque mensure tue .« Et de inimicis populi Dei idem propheta ait: »Hec est pars eorum, qui uastauerunt nos, et sors diripientium nos .« uenit ergo »utraque sors,« id est, et populi Dei et eorum qui alieni iudicantur a populo Dei, »in statutum«, uidelicet ut, quemamodum statutum est in occulto iudicio Dei de utriusque sortibus, id est, ciuitatis  Dei et ciuitatis diaboli, ipsis rebus expleretur ex illo iam tempore, quo ab exordio mundi usque ad finem seculi he due ciuitates miste corpore, mente diuise, temporaliter currunt, donec ad debitos fines perueniant, uel uite eterne, uel mortis perpetue: hoc autem totum »uenit in statutum« coram Deo, qui solus nouit quam iuste ista disposuerit, quam ueraciter atque efficaciter usque ad finem seculi compleantur.

Hanc distinctionem diuini iudicii et predestinationis, duorum uidelicet funiculorum et duarum sortium, quarum una est populi electi, et altera impiorum, ita eternaliter esse dispositam predictus liber Ecclesiasticus mirabiliter ostendit dicens: »In iudicio Dei opera ipsius ab initio et ab institutione  ipsorum distinxit partes illorum;« et alibi dicit: »Dominus homines omnes de solo, et ex terra, unde creatus est Adam, in multitudine discipline Domini separauit eos, et immutauit uias eorum. Ex ipsis benedixit et exaltauit, et ex ipsis sanctificauit et ad se applicauit; et ex ipsis maledixit et humiliauit, et conuertit illos a separatione ipsorum. Quasi lutum figuli in manu ipsius plasmare illud et disponere. Omnes uie eius secundum dispositionem eius .« Huic sententie simile est illud quod beata Iudith in oratione sua ad Deum dicit: »Tu enim fecisti priora, et illa post illa cogitasti, et hoc factum est quod ipse uoluisti, et tua iudicia in tua prouidentia posuisti .«

Quam uero eterna sint eius prescientia et prouidentia,  et predestinationis iudicia, idem liber alibi ostendit, dicens: »Domino enim Deo antequam crearentur, omnia agnita; sic et post perfectum respicit omnia. Opera omnis carnis coram illo, et non est quidquam absconditum ab oculis eius. A seculo et usque in seculum respicit, et nichil est mirabile in conspectu eius. Non est dicere: Quid est hoc, aut quid est illud: omnia enim in tempore suo querentur. Non preterit illum omnis cogitatus, et non abscondit se ab eo ullus sermo. Magnalia sapientie sue decorauit, que est ante seculum et usque in seculum, neque abiectum est., neque minuitur, et non eget alicuius consilio. uie illorum coram ipso sunt semper, non sunt absconse ab oculis ipsius; et omnia  opera illorum uelut sol in conspectu Dei: et oculi eius sine intermissione inspicientes in uiis ipsorum .« Certe ipsa eterna et incommutabilis ueritas Dominus noster iehsu Christus de lege et prophetis firmissime inculcat, dicens: »Dico enim uobis, quia donec transeat celum et terra, iota unum aut unus apex non preteribit ex lege, donec omnia fiant .« Et iterum: »Facilius est celum et terram transire, quam de lege unum apicem cadere .« Et de uerbis Noui Testamenti, in quibus utique non sola illa que ore proprio locutus est, sed etiam omnia que et per sanctos apostolos et euangelistas dixit intelligere debemus, ita affirmat, dicens: »Amen dico uobis, non preteribit generatio hec donec omnia fiant:  celum et terra transibunt, uerba autem mea non transibunt .« Quicunque ergo uerba utriusque Testamenti, siue de parte electorum, seu de parte reproborum dicta sint, fideliter legit uel audit, ita ea debet accipere et tenere, tanquam uere eternaliter apud Deum prescita, et preordinata, ac prefinita, ut omnino aliter esse non possit.

Quid uero illustrius et magnificentius de utriusque partis, et reproborum scilicet et electorum, et infidelium et fidelium: quorum alii, ne mysterium Dominici aduentus, et priusquam manifestaretur in carne, et postea usque ad finem seculi agnoscere possent, merito superbie excecari et repelli, alii per gratiam  et pietatem fidei illuminari meruerunt, uel iusta reiectione, uel gratuita electione, dici aut commendari potuit, quam quod ipse Dominus »magni consilii angelus«, id est, paterne ac sue eterne uoluntatis fidelis testis ac nuntius, in Euangelio Deum Patrem glorificans, eique super iustis iudiciis gratias agens, declarat atque annuntiat, dicens: »Confitebor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis .« Et mox utrumque et excecationem uidelicet superborum, et illuminationem humilium ad eternum, et incommutabile Patris consilium, atque iudicium cum summa laude et exsultatione referens subiungit, dicens: »Ita Pater, quoniam sic fuit placitum ante te .« Et ne se ab huius eterni consilii, atque iudicii consortio separasse putaretur, postquam solita pietate ad Patrem, tanquam ad uerum sue generationis auctorem omnia retulit, subiunxit etiam de se, et ait: »Omnia mihi tradita sunt a Patre meo ,« id est et illa de quibus dictum est: »Abscondisti hec a sapientibus et prudentibus,« et illa de quibus adiunctum, »et reuelasti ea paruulis,« ut etiam meo scilicet, quod utique et Patris est, consilio atque iudicio uel discernantur, uel damnentur, uel liberentur: »Neque enim Pater iudicat quemquam, sed iudicium, inquit, omne dedit Filio, ut omnes honorificent Flium, sicut honorificant Patrem .« Hoc est admirabile, et ineffabile  mysterium eterni iudicii, tam in parte electorum quam etiam reproborum.

Quod etiam beatissimus Isaac patriarcha repente sibi plenius ac profundius in duobus suis geminis reuelatum, uelut cum Apostolo mente excedens , »et incomprehensibilia Dei iudicia atque inuestigabiles uias« contemplatus »expauit« , »stupore uehementi, et ultra quam credi potest, admiratus est.« Neque enim hoc tantopere stupuisse ac miratus esse credendus est, si cecus et pius pater, aut uerisimilitudine, aut propria affectione in discernendis filiis uel falli potuit, uel errare , sed subito reuelationis ictu cor eius illuminatum, ad memoriam reduxit, quid adhuc eisdem »geminis« in utero matris positis, »cum,« iuxta Apostolum, »nichil egissent bonum  aut malum,« et tamen ambo una et pari originalis reatus damnatione tenerentur astricti, sola diuini iudicii discretione dictum fuerit, »quia maior seruiet minori,« quod postea manifestius per prophetam Deus inculcat, dicens: »Iacob dilexi, Esau autem odio habui .« Hec itaque subita spiritus illustratione sanctus patriarcha recolens, et intelligens, uidit in duobus uno concubitu satis, pari prime preuaricationis conditione damnatis, necdum natis, necdum proprio actu quidquam boni, uel mali promeritis, mirabile et terribile iudicium Dei, uidelicet, ut unum gratis diligeret et eligeret, alterum iuste odisset ac reprobaret: »Et uelut figulus potestatem habens ex eadem massa facere  aliud quidem uas in honorem, et aliud in contumeliam .« uidit certe in illis duobus incommutabile consilium Dei, cum nec uolente et satagente ac desiderante patre potuisset ullatenus quod predictum et predestinatum fuerat mutari: sed diuinitus disposito ac prefinito rei ordine, etiam per nescientem ille preferretur, ille benediceretur, qui adhuc in utero constitutus, arcano Dei iudicio, et dilectus fuerat, et prelatus.

uidit hoc in illis duobus tam grande et profundum mysterium consilii Dei: et quod in illis uidit ipso reuelationis instinctu, etiam in totius humani generis discretione ab initio usque ad finem seculi fieri cognouit, siue in duobus populis circumcisionis et preputii, siue in omni generaliter plenitudine electorum,  seu reproborum, uidelicet quod omnes »ex una massa« iuste damnata descendant. Quod omnipotens »figulus« eterno et incommutabili consilio iudicii sui »ex eadem massa« alios faciat per iustitiam »uasa ire,« alios per gratiam »uasa misericordie,« et ita Dei consilium atque iudicium ratum sit, atque immobile; ut tamen nemo nisi iuste damnetur, nemo nisi misericorditer liberetur. uidit hoc impenetrabile profundum iudiciorum Dei sanctissimus patriarcha »in duobus geminis« designari, in uniuersitate humani generis expleri, et tanquam cum propheta exclamans: »Domine, audiui auditum tuum et timui, consideraui opera tua, et expaui. Stupuit stupore uehementi, et ultra quam credi potest, admiratione  perculsus est .« Sicut et Psalmista super eadem profunditate admiratus, atque obstupefactus clamat: »Quam magnificata sunt opera tua, Domine; nimis profunde facte sunt cogitationes tue .« Nec frustra Apostolus ad Romanos scribens, et de altitudine prescientie et predestinationis diuine attentissime disputans , ut quicunque saluantur non suis meritis aut uiribus, sed omnino sola Dei gratia saluari intelligantur, iuxta sempiternum propositum uoluntatis sue, quos uoluit, prescientis, predestinantis, uocantis, iustificantis, et glorificantis; non frustra, inquam, de talibus disputans, et uehementer inculcans, cum pleraque postea et alia posuisset; istud uelut precipuum, et maximum elegit testimodium  uel exemplum de prefatis uidelicet geminis, quod primo loco poneret ad tam profundum mysterium probandum et commendandum. Totum namque in eo breuiter comprehenditur cum ait: »Ut secundum electionem propositum Dei maneret, non ex operibus, sed ex uocante dictum est, quia maior seruiet minori .« Ibi enim est electio Dei gratuita, id est absque operibus, in Iacob, ibi propositum eterne uoluntatis eius, quod utique sine prescientia et predestinatione esse non potest: ibi uocatio quia »non ex operibus, sed ex uocante dictum est, maior seruiet minori.« Et sicut electio gratuita est in Iacob de quo dictum est: »Iacob dilexi,« ita iusta damnatio in Esau, de quo adiungitur: »Esau autem odio habui.«

 Hoc diuinorum iudiciorum in utramque partem profundum mysterium ex auctoritatibus propheticis et apostolicis firmissime tenet Ecclesia, quia nimirum precipue pertinet ad commendandam, et declarandam gratiam Christi, »ut qui gloriatur, in Domino glorietur .« Absconditum quidem a seculis in Deo, sed inter Scripturas prophetarum Ecclesie eius inter cetera, que ad mysterium Saluatoris pertinent, predicatione patefactum apostolica, dicente eodem Apostolo in fine prefate Epistole ad Romanos: »Ei autem qui potens est uos confirmare secundum Euangelium meum, et predicationem Iesu Christi, secundum reuelationem mysterii eternis temporibus taciti, quod nunc patefactum est per Scripturas prophetarum ,« etc. Et alio loco: »Prout potestis legentes intelligere prudentiam meam in mysterio Christi, quod aliis generationibus non est agnitum filiis hominum, sicut nunc manifestatum est sanctis apostolis eius, et prophetis in spiritu ,« etc. Et iterum: »Mihi omnium sanctorum minimo data est gratia hec in gentibus euangelizare inuestigabiles diuitias Christi, et illuminare omnes, que sit dispensatio sacramenti absconditi a seculis in Deo qui omnia creauit .« Licet enim totum quod de Domini nostri diuinitate, atque incarnatione per apostolos annuntiatur, generaliter »magne pietatis mysterium« sit »temporibus eternis tacitum; nec aliis generationibus filiis hominum  agnitum, et a seculis in Deo, qui omnia creauit, absconditum; nunc autem per Scripturas prophetarum et predicationem apostolorum manifestatum:« tamen etiam specialiter istud de inscrutabilibus diuinis iudiciis, et dispositionibus, siue in excecatione infidelium, siue in illuminatione fidelium aperte, et precipue mysterium apellatur, dicente Apostolo: »Nolo enim enim uos ignorare, fratres, mysterium hoc, ut non sitis uobismetipsis sapientes quia cecitas ex parte contigit in Isrel donec plenitudo gentium intraret, et sic omnis Isrel saluus fieret «



CAPUT uIII. De predestinatione reproborum ad interitum. Prescientia Dei nullum ad peccandum compellit.

 Hanc Scripture Dei ueritatem, atque auctoritatem secutus beatissimus Pater, et egregius doctor Augustinus, et de Predestinatione sanctorum librum luculentissimum scripsit, et de predestinatione etiam reproborum iusto iudicio Dei ad interitum, et ibi, et in aliis opusculis suis sepius memorauit. Sicut in libro de Perfectione iustitie hominis  manifestissime ostendit, dicens: [Quomodo ergo dictum est: »Non est qui faciat bonum, non est usque ad unum ,« nisi quia populum quemdam psalmus ille culpat, in quo nec unus erat qui faceret bonum, dum uolunt remanere filii hominum, et non esse filii Dei, cuius gratia homo fit bonus, ut faciat bonum?] Et post paululum: [Hoc ergo, inquit,  bonum, quod est requirere Deum, »non erat qui faceret, non erat usque ad unum,« sed in eo genere hominum, quod predestinatum est ad interitum. Super hos enim respexit Dei prescientia, protulitque sententiam.] Item, de Ciuitate Dei, libro decimo quinto : [Ira, inquit, Dei non perturbatio animi eius est, sed iudicium, quo irrogatur pena peccato: cogitatio uero eius, et recogitatio mutandarum rerum est immutabilis ratio. Neque enim sicut hominem, ita Deum cuiusquam facti sui penitet: cuius est de omnibus omnino rebus tam fixa sententia, quam certa prescientia.] In tractatibus quoque quos in expositionem Ioannis euangeliste ad populum loquitur, de hac re ita dicit . Quod uero sequitur: [»Propterea uos non auditis,  quia ex Deo non estis ,« eis dictum est, qui non solum peccato uitiosi erant , sed etiam precogniti quod non fuerant credituri. Quapropter presciebat illos, quibus talia dicebat, in eo permansuros, quod ex diabolo erant, id est in suis peccatis atque impietate morituros, nec uenturos ad regenerationem, in qua essent filii Dei, hoc est ex Deo nati, a quo erant homines creati. Secundum hanc predestinationem locutus est Dominus, etc.] Item ibi : Isti autem indignantes, mortui, et morti sempiterne predestinati respondebant conuiciose et dicebant: »Modo cognouimus, quia demonium habes .« Item alio loco   exponens uerba Domini quibus ait de ouibus suis, »Et non rapiet quisquam eas de manu mea.« [Quid potest, inquit, »lupus,« quid potest fur et latro? Non perdunt nisi ad interitum predestinatos.] Item alio loco : [Qui enim, inquit, certis et immutabilibus causis omnia futura predestinauit, quidquid facturus est fecit. Nam et per prophetam de illo dictum est: »Qui fecit que futura sunt ].« Et alibi: [»Filius,« inquit, »perditionis« dictus est traditor Christi, perditioni predestinatus, secundum Scripturam, qua de illo in psalmo centesimo octauo maxime prophetatur.]

De diuina quoque prescientia, qua omnia futura uel bona uel mala immutabiliter nouit: nec tamen ea aliquem ad peccandum compellit, in eisdem tractatibus  ita loquitur : [Non enim propterea Deus quemquam ad peccandum cogit, quia futura hominum peccata iam nouit. Fecerunt ergo peccatum Iudei, quod eos facere non compulit, cui peccatum non placet, sed facturos esse predixit, quem nichil latet. Et ideo si non malum, sed bonum facere uoluissent, non prohiberentur, et hoc facturi preuiderentur ab eo, qui nouit quid sit quisque facturus, et quid eis sit pro eius opere redditurus.]

Hanc diuine predestinationis ueritatem per Scripturas multipliciter declaratam, et a sanctissimo doctore fideliter commendatam etiam antiquissimus et beatissimus doctor, et magister Cyprianus clarissime  docet, dicens: [Qui omne iudicium a Patre solus accepit, et qui uenturus est iudicaturus, iam iudicii et cognitionis future sententiam protulit, prenuntians et contestans »confessurum se coram Patre suo confitentes, et negaturum negantes .«] Item cum de his, qui in persecutione comprehensi pro Christo usque ad mortem dimicant, et de his, qui infirmitatis sue conscii caute secedunt, disputaret, sic ait: [Illic fortitudo promptior, hic sollicitudo securior. Ille, appropinquante hora sua, iam maturus inuentus est; hic fortasse dilatus est, qui patrimonio derelicto idcirco secessit, quia non erat negaturus: confiteretur utique et ipse si fuisset detentus.] Item alibi, cum tempore mortalitatis consolaretur eum, qui se dolebat morte preueniri, ne  se offerre posset ad passionem martyrii, ita dicit: [Primo in loco non est in tua potestate, sed in Dei dignatione martyrium: nec potes te dicere perdidisse, quod nescis an merearis accipere, etc.] Item alio loco: [Neque enim, inquit, potest perire, nisi quem constat esse periturum: cum Dominus in Euangelio suo dicat: »Omnis plantatio, quam non plantauit Pater meus celestis, eradicabitur .]« Item alibi dicit: [Dominus in persecutione secedere et fugere mandauit, atque ut id fieret et docuit et fecit. Nam cum corona de Dei dignatione descendat, nec possit accipi, nisi fuerit hora sumendi, quisquis in Christo manens interim cedit, non fidem negat, sed tempus exspectat: qui  autem cum non secederet, cecidit, negaturus remansit.]

Hanc prescientie et predestinationis diuine immobilem firmitatem beatus quoque Hilarius, ita docet dicens: [Deo namque complectenti in se omnia, futura pro factis sunt. Cuius tam fidelis prescientia est, ut que nondum gesta sunt, tamen iam ab eo et pro preteritis habeantur et gestis.] Et iterum: [Dignum est enim, inquit, ut miserabilem populi casum, et impietati eius debitam penam, et post longe seruitutis sufficientem peccatis grauibus satisfactionem, et misericordem in eos Dei  uoluntatem, secundum prouidentem scientiam prophetie spiritus loquatur.] Item cum illud de Psalmo exponeret: [»Et surrexi et adhuc tecum sum ,« surrexi, inquit, ad resurrectionis gloriam spectat; sed secundum prescientiam Dei, id quod futurum est, tanquam preteritum loquitur, quia Deo ob scientiam et uirtutem que futura sunt, facta sunt; ut etiam nosmetipsi facta esse existimamus, que futura esse confidimus.] Item cum exponeret illum locum Psalmi ubi dicitur: »Dinumerabo eos, et super arenam multiplicabuntur ,« de certo et predestinato electorum numero sic ait: [Nunquid numerus incertus est, qui in libro Dei scribuntur? Ergo nulla est difficultas in numero, quorum ueritas manet in scripto.]

Hanc diuini iudicii in utramque partem tam bonitatem, quam seueritatem etiam beatissimus Ambrosius ex uerbis Epistole ad Romanos in expositione  Psalmi centesimi decimi octaui, ita breuiter confirmat dicens: [»Ergo cuius uult miseretur, et quem uult indurat .« Hunc, inquit, miseratus hortatur: illum non reuocat exsecratus.] Item alibi: [Deus, inquit, omnipotens Pater, in Moysi facie »excecauit populum Iudeorum« non duritia, sed prescientia; nec malitia, sed equitate atque iustitia. Ipsi enim sibi posuere uelamen, qui legem intelligere noluerunt. Item in libris de fide ad Gratianum de eadem re sic dicit: [Hec consuetudo est prophetie, ut que futura sunt, uel quasi presentia, uel quasi futura dicantur: Deo enim, que sunt futura, presentia sunt; et ei, cui precognita sunt omnia, uentura pro factis sunt, sicut scriptum est: »Qui fecit que futura sunt .]«

 Beatus etiam Hieronymus de eadem re disputans in expositione Epistole ad Ephesios, ita clarissime dicit: [Considerandum quod et hic , et , id est predestinatio, et propositum simul posita sunt, iuxta que operatur omnia Deus secundum consilium uoluntatis sue: non quo omnia que in mundo fiant, Dei uoluntate et consilio peragantur , sed quo uniuersa que faciat cum consilio faciat et uoluntate, que scilicet ratione plena sit et potestate facientis. Nos homines pleraque uolumus facere consilio, sed nequaquam uoluntatem sequitur effectus: illi autem nullus resistere potest, quin omnia que uoluerit faciat. uult autem ea que sunt plena rationis atque  consilii.] Item alibi in eiusdem Epistole commentariis: [Quod autem, inquit, »electos nos, ut essemus sancti et immaculati coram ipso ,« hoc est, coram Deo, ante fabricam mundi testatus est, ad prescientiam Dei pertinet, cui omnia futura iam facta sunt, et antequam fiant, uniuersa sunt nota: sicut et Paulus ipse predestinatur in utero matris sue ; et Ieremias in uulua matris sue sanctificatur, eligitur, roboratur, et in typo Christi propheta gentibus mittitur .] Et post aliqua: [Non ait Paulus, inquit, »elegit nos ante constitutionem mundi, cum essemus sancti et immaculati,« hoc est: quia sancti et immaculati ante non fuimus, ut postea essemus constituit. Non enim eliguntur Paulus, et qui ei similes sunt, quia erant sancti et immaculati,  sed eliguntur et predestinantur, ut in consequenti uita per opera atque uirtutes sancti et immaculati fiant.]

Sed et beatus Leo de utriusque predestinationis eterno apud Deum consilio, in sermonibus suis ad populum ita euidenter docet, dicens: [In saluandis enim omnibus per crucem Christi communis erat uoluntas Patris et Filii: commune consilium, nec ulla poterat ratione turbari, quod ante eterna secula, et misericorditer erat dispositum et incommutabiliter prefinitum.] Item alio loco: [Cum ergo omnia, que in Domino maiestatis Iudaica admisit impietas, tanto ante predicta sint, ut non tam de futuris, quam de preteritis propheticus sit sermo contextus, quid aliud nobis, quam sempiternarum dispositionum  Dei incommutabilis ordo reseratur: apud quem discernenda iam iudicata, et futura iam facta sunt. Cum enim et qualitates actionum nostrarum, et effectus omnium uoluntatum scientia diuina preueniat, quanto magis nota sunt Deo opera sua? et recte placuit quasi facta recoli, que non poterant omnino non fieri.]

Beatus quoque antistes et gloriosus confessor Fulgentius, de hac iudicii in utramque partem prescientia et predestinatione egregium librum scribit: qui, sicut et cetera eius admiranda et ueneranda scripta, semper ab Ecclesia fideliter receptus, et inter scriptores ecclesiasticos laudabiliter annumeratus est. Et nunc nescimus qua ratione, imo infidelitate et contentione simul cum beato Augustino abiicitur:  et ab eis qui catholici uideri uolunt, tales ac tanti uiri Dei iniquissime iniuriati, et spreti, uelut quisquilie et purgamenta uilissima conculcantur. Et est nimis mirabile imo horribile quomodo, ut suis adinuentionibus et ineptiis credatur, exigant, cum ipsi beatissimos Patres, et illustrissimos doctores Ecclesie abiecerint; ac per hoc nisi se citius corrigere studeant uerissime heretici iudicari possunt: qui fidei, et caritati, et sincerissime Patrum doctrine non communicant; sed insuper cum ipsis etiam Scripture sancte celestem auctoritatem contemnunt. Nam si illum fidelissimum copiosissimum et florentissimum librum beati Fulgentii cum pietate et obedientia legere et intelligere studuissent,  profecto in hac obscurissima questione de prescientia et predestinatione diuina  nulla erroris caligo in eorum cordibus remansisset. Ait namque prefatus doctor inter cetera in libro iam dicto: [Quod ergo ante gehennam mali pereunt, non est diuini operis, sed humani: quod autem in gehenna perituri sunt, hoc facit Dei equitas, cui nulla placet peccantis iniquitas.] Et iterum predestinationis, inquit, nomine non aliqua uoluntatis humane coactitia necessitas exprimitur, sed misericors et iusta futuri operis diuina sempiterna dispositio predicatur: »Deo namque, et misericordiam et iudicium cantat Ecclesia .«

Item ibi: [Proinde, inquit, potuit sicut uoluit predestinare quosdam ad gloriam, quosdam ad penam:  sed quos predestinauit ad gloriam predestinauit ad iustitiam; quos autem predestinauit ad penam non predestinauit ad culpam. In illis ergo opera sua glorificat; in istis autem opera non sua condemnat. Hoc itaque predestinauit Deus, quod erat ipse facturus, aut quod fuerat largiturus; illud uero nullanus predestinauit, quod siue per gratiam, siue per iustitiam facturus ipse non fuit.] Item ibi: [Mala quippe uoluntas non pertinet ad optimum creatorem: iusta uero iniusti angeli, hominisque damnatio pertinet ad equissimum cognitorem. Ad uoluntatem igitur malam Deus hominem non predestinauit, quia homini eam daturus ipse non fuit.] Et iterum: [Neque enim est alia eius predestinatio, nisi futurorum operum eius eterna preparatio, in qua nulla  causa mali ullatenus poterit inueniri: quia ex uoluntate Dei nunquam processit origo peccati. »Misericors enim Dominus et iustus .« Dequo alio loco scriptum est: »Misericordiam et ueritatem diligit Dominus Deus .« In omnibus ergo operibus eius aut iusta ueritas custoditur, aut pia misericordia prerogatur.] Item ibi: [Dei enim predestinatione aut peccatorum preparata est pia remissio, aut peccatorum iusta punitio. Nunquam igitur Deus hominem ad hoc potuit predestinare, quod ipse disposuerat et precepto prohibere, et misericordia diluere, et iustitia punire.] Itemque ibi: [Deus itaque omnia hominum opera siue bona, siue mala presciuit, quia eum latere nichil potuit; sed sola bona predestinauit, que se in filiis gratie facturum  esse presciuit; mala uero futura opera illorum quos non predestinauit ad regnum, sed ad interitum, presciuit potentissima deitate, ordinauit et prouida bonitate.] Et iterum: [Presciuit enim uoluntates hominum bonas et malas, predestinauit non malas, sed solas bonas. Et licet in eius predestinatione non fuerit, ut malitiam uoluntati humane dedisset, fuit tamen in eius predestinatione quid humane uoluntatis malitie reddidisset.]



CAPUT IX. Sequitur de eodem capitulo primo.

Hec prefatus uenerabilis doctor in libro, quem supra memorauimus, iuxta Scripture sancte ueritatem,  et precedentium Patrum reuerendam auctoritatem et multa alia, que ad presentem questionem sufficiunt claro sermone disseruit. Quem nos fideliter disputantem, et maiorum uestigia pie sequentem obedienter, et sinceriter sequi debemus: quia et hoc ad fidei nostre integritatem pertinet, ut sicut in ceteris, que de Deo credimus, ita et in hac parte nichil indignum diuina maiestate, nichil falsum de diuinis iudiciis sentiamus. Presertim cum huius predestinationis ueritas, et fidei in nobis edificet sinceritatem, et nulli prebeat desperationis offensionem, et cunctis qui in suis uitiis perniciose, et pertinaciter uiuere delectantur, saluberrimum timorem ingerat. Nam de contemptu, et abiectione beatissimorum atque illustrissimorum Patrum, qui  a multis nimis insolenter atque irreligiose conculcantur, quid nobis aliud sentiendum, nisi ut contra hec magis audiamus, et obseruemus quid Scriptura de eisdem sanctis Patribus precepit dicens: »Interroga patrem tuum, et annuntiabit tibi, maiores tuos, et dicent tibi ;« ne incurramus in illud quod per Salomonem dicitur: »Malum est homini deierare sanctos, et post uota retractare ;« simusque parentibus spiritualibus  inobedientes, et contemptores Scripture, que dicit: »Audi, fili mi, disciplinam patris tui,« id est omnipotentis Dei, »et ne dimittas legem matris tue ,« id est sancte Ecclesie dogmata et statuta fidelia, que non tantum ut legitima,  sed uere, ut legem obseruare debemus: quia per Spiritum sanctum edita minime dubitamus.

Denique de beati Augustini libris et scriptis in quibus ex necessitate noue, id est Pelagiane heresis destruende et fidei catholice defendende instantissima intentione de natura et gratia, de gratia et libero arbitrio, de correptione et gratia, de predestinatione sanctorum et bono perseuerantie, ac baptismo paruulorum, iuxta profunditatem Scripture sancte, et euangelice atque apostolice doctrine regulam multipliciter disputauit; adhuc ipso uiuente, sicut Prosper et Hilarius ad eumdem scribunt: et multo magis post obitum eius propter obscuritatem rerum, et tarditatem minus intelligentium, multiplex querela, maxime intra Gallias exorta est; sed  continuo per diuine misericordie prouidentiam, et conciliis ac statutis beatissimorum Patrum, et decretis atque auctoritate apostolice sedis pontificum solertissime sedata, atque sanata: ita ut stultis et indisciplinatis questionibus silentium imponeretur, et sanctissimi ac sincerissimi doctoris auctoritas in omnibus Ecclesiis, atque in ipsa sede apostolica confirmaretur. Denique beatissimus papa Celestinus, cuius auctoritate et industria Nestoriana heresis surgens, cum suo auctore oppressa est, contra tanti uiri reprehensores, uel potius calumniatores, sicut in libris Canonum inter decreta pontificum Romanorum continetur, scripsit ad episcopos Galliarum, tanta reuerentia et laude illum commendans, ut  eiusdem scripture iste sit titulus: [De sancto episcopo Augustino mira laudis assertio; et huic titulo subiungantur uerba prefati Pontificis, que ita se habent: Augustinum sancte recordationis uirum pro uita sua, atque meritis in nostra communione semper habuimus: nec unquam hunc sinistre suspicionis saltem rumor aspersit, quem tante scientie olim fuisse meminimus, ut inter magistros optimos etiam a meis semper decessoribus haberetur. Bene ergo de eo omne in communes senserunt, utpote qui ubique cunctis, et amori fuerit, et honori: unde resistatur talibus, quos male crescere uidemus. Nefas est hec pati religiosas animas, quarum afflictatione, qui membra nostra sunt, nos quoque conuenit macerari. Quamuis maneat hos beatitudo promissa,  quicunque probantur persecutionem propter iustitiam sustinere . Quibus quid promittat Dominus in futurum sequens sermo declarat. Non est agentium causa solorum. Uniuersalis Ecclesia quacunque nouitate pulsatur, intelligamus hec ipsa uobis, que nobis non placent, displicere: quod ita demum probare poterimus, si imposito improbis silentio de tali re imposterum querela cessabit.]

Hunc igitur beatissimum et fidelissimum Patrem semper in communione sedis apostolice habitum, et ab eius etiam pontificibus inter magistros fidei doctrine uenerabiliter receptum, et ab ipsis tam clare, et honorifice contra obtrectantes et obloquentes defensum, ita ut imposito improbis silentio, omnem de eo mussitationem comprimendam, ac repellendam  decernerent, etiam nos tota fidei deuotione honoremus, toto studio et intentione pietatis sequamur. Et in quibus propter obscuritatem rerum, et subtilitatem disputationum minus eum intelligere possumus, uel a Domino intelligentiam postulemus, uel ab eis, quos ipse suo dono illuminare dignatus est, humiliter nos doceri patiamur ac deprecemur.

Nam quod est magis dolendum, et amore diuine ueritatis penitus detestandum circumferunt quidam libellum uelut ipsius nomine titulatum, quem Greco uocabulo appellant, quem neque ille sanctus episcopus, qui utique uitam ipsius scripsit, et indicem omnium librorum siue epistolarum eius diligentissime in fine eiusdem scripture subiunxit, qui utique omnia eius scripta optime nouerat, utpote  ab ipso nutritus, et cum eo multis curriculis annorum conuersatus inter ceteros libros eius memorat. Neque ullus fere ecclesiasticus scriptor eius mentionem facere inuenitur, et ideo falsa superscriptione titulatum minime dubium est. Hunc ergo isti relictis eius authenticis, et clarissimis libris, quos uniuersa Ecclesia sequitur, confingunt suo errore atque mendacio, uelut post omnes libros suos prefatum pontificem ultimum conscripsisse et asserunt, quod quidquid in precedentibus libris suis de gratia et libero arbitrio, de predestinatione et prescientia Dei perperam dixerat, in isto correxit. Quod omnino absit a nobis, ut tam nefarium commentum suscipere patiamur: ut propter istiusmodi librum , abiiciamus clarissima ueritatis dogmata, que in uerissimis et probatissimis libris eius non solum in ceteris mundi partibus, sed etiam in ipsa sede apostolica, omnis catholica suscipit et seruat Ecclesia. Que omnia idcirco tam diligenter replicanda credidimus, ut tantum malum de contemptu et abiectione sanctissimorum Patrum, tantum mendacium de libris fidelissimi et sincerissimi doctoris, per quod clarissimam ueritatem respuendam, et fallaciarum umbras ac  nebulas sequendas isti persuadent, penitus a nostris animis repellamus. Quia si istiusmodi fallaciam incaute suscipimus, intrat putredo de ueneno serpentis, et nichil integrum remanebit.

Proferunt et alium libellum, uelut sub nomine S. Hieronymi de libero arbitrio conscriptum, quem utique clarius debent ostendere, ut probetur, si uere ipsius esse credendus sit. Nos enim scimus eumdem sanctum Hieronymum in quodam opere de libero scripsisse arbitrio, et posuisse duas quorumdam opiniones, quarum unam sequitur, alteram omnino respuit Ecclesia. Caueamus itaque  mendacia aduersus fidem et ueritatem surgentia: et maxime hoc tempore, quando terribili Dei iudicio, et ignorantia maior in  hominibus cepit succrescere, et multiplex error liberius pullulare. Sed et si quis in ratione fidei uel errat, uel errare putatur, utique non mendacio uincendus est, sed ueritate, sicut et beatus Augustinus ad quemdam scriptorem improuidum uincentium uictorem dicit: [Nos te ita uolumus esse uictorem, ut ueritas uincat errorem, non error errorem, et, quod est peius, maior minorem.]

Hec de primo capitulo definitionum necessario dicta sint, ut et si quid, surgente obscura et perplexa  questione de prescientia et predestinatione diuina, inconsideratius atque inconuenientius dictum est, non contentiose defendatur, nec synodali etiam auctoritate fulciendum putetur: sed potius agnita diuina ueritate, et recepta humiliter paterna auctoritate, uelocius et attentius corrigatur.



CAPUT X. Censura capituli secundi.---De uera Christi gratia et libero arbitrio.

Sequitur secundum earumdem definitionum capitulum, cuius uerba hec sunt:

»Libertatem arbitrii in primo homine perdidimus, quam per Christum Dominum nostrum recipimus, et habemus liberum arbitrium ad bonum, preuentum, et adiutum gratia: et habemus liberum  arbitrium ad malum, desertum gratia. Liberum autem habemus arbitrium, quia gratia liberatum, et gratia de corrupto sanatum.«


CENSURA.

Mirum est igitur, cur per hoc tam confuse et obtuse, ac decurtate de libero arbitrio definitum sit, cum Domino largiente abundent in Ecclesia eius sanctorum atque orthodoxorum Patrum de hac replenissime et clarissime definitiones: in quibus nec addendum aliquid fuerat, nec subtrahendum, quia et quod fidei catholice necessarium est, plenissime continent, et si quis inde subtrahatur, ueritatis integritas uiolatur. E quibus paternis et ecclesiasticis definitionibus, exempli gratia, hec pauca proponimus.

1.  In preuaricatione  Ade omnes homines [a 3Kb] naturalem possibilitatem et innocentiam perdidisse: et neminem de profundo illius ruine per liberum arbitrium posse consurgere, nisi eum gratia Dei miserantis erexerit.

2.  Quod nemo nisi per Christum libero bene utatur arbitrio.

3. . Quod omnia studia et omnia opera ac merita sanctorum ad Dei gloriam laudemque referenda sint, quia nemo aliunde ei placeat, nisi ex eo quod ipse donauerit.

 4.  Quod ita Deus in cordibus hominum, atque in ipso libero operetur arbitrio, ut sancta cogitatio, pium consilium omnisque motus bone uoluntatis ex Deo sit: quia per illum aliquid boni possumus, sine quo nichil possumus.

5.  Omnium studiorum omniumque uirtutum, quibus ab initio fidei ad Dominum tenditur, Deum profitemur auctorem; et non dubitamus ab ipsius gratia omnia hominis merita preueniri per quem fit ut aliquid boni et uelle incipiamus et facere. Quo utique auxilio et misericordia Dei non aufertur liberum arbitrium, sed liberatur, ut de tenebroso lucidum, de prauo rectum, de languido sanum, de imprudente sit prouidum. Tanta enim est erga omnes homines bonitas Dei, ut nostra uelit esse merita  que sunt ipsius dona: et pro his que largitus est, eterna premia sit donaturus. Agit quippe in nobis, ut quod uult, et uelimus, et agamus.

6.  Fatemur gratiam Dei et adiutorium etiam ad singulos actus dari; namque non dari secundum merita nostra, ut uera sit gratia, id est gratis data, per eius misericordiam qui dixit: »Miserebor cui misertus ero .« Et: »Misericordiam prestabo, cui misericors fuero .«

7. Fatemur esse liberum arbitrium etiamsi diuino indiget adiutorio.

8.  Arbitrium uoluntatis in primo homine infirmatum, nisi per gratiam baptismi non potest reparari.

 9. Arbitrium uoluntatis tunc est uere liberum, cum uitiis peccatisque non seruit. Tale datum est a Deo, utique homini primo: quod amissum, nisi a quo potuit dari, non potuit reddi. Unde ueritas dicit: »Si uos Filius liberauerit, uere liberi eritis .«

Ecce sanctissimi Patres non negant liberum arbitrium esse in hominibus, sed docent in preuaricatione Ade naturalem possibilitatem et innocentiam perdidisse.

Non negant liberum humani generis arbitrium, sed docent quod nemo nisi per Christum libero bene utatur arbitrio: non negant liberum arbitrium, sed docent quod ita Deus in ipso libero operetur arbitrio ut sancta cogitatio, pium consilium, omnisque  motus bone uoluntatis ex Deo sit.

Non negant liberum arbitrium, sed docent, quod auxilio et munere Dei non aufertur liberum arbitrium, sed liberatur; ut de tenebroso lucidum, de prauo rectum, de languido sanum, de imprudente sit prouidum.

Non negant liberum arbitrium, sed docent quod in primo homine infirmatum, nisi per gratiam baptismi non potest reparari.

Non negant liberum arbitrium, sed docent tunc esse uere liberum, cum uitiis peccatisque non seruit; docent tale datum esse a Deo. Docent quod amissum, nisi a quo potuit dari, non potuit reddi. Unde ueritas dicit: »Si uos Filius liberauerit, uere liberi eritis.«

 Cum hec ita sint, et liberum arbitrium omnibus inesse hominibus negari nullatenus debeat, ne tantam multitudinem hominum infidelium, que exstitit ab initio seculi usque ad aduentum Christi, et nunc adhuc existit, et existet usque ad consummationem mundi, excusatos faciamus, quod uidelicet non habuerint uel habeant arbitrii libertatem quam in Adam perdiderint, et ideo nec iuste culpentur in malis, que agunt, nec pro eisdem malis iuste in diuino iudicio condemnandi sunt. Contra hunc namque errorem et uanam excusationem B. Augustinus ueritatem fidei defendens, ita dicit: [Primo enim Dominus iehsu, sicut scriptum est in Euangelio Ioannis apostoli, non uenit ut iudicaret mundum, sed ut saluaretur mundus per ipsum . Postea  uero, sicut scribit apostolus Paulus, »Iudicabit Deus mundum quando uenturus est ,« sicut tota Ecclesia in Symbolo confitetur »Iudicare uiuos et mortuos.« Si ergo non est Dei gratia, quomodo saluat mundum? et si non est liberum arbitrium, quomodo iudicat mundum?]

Cum ergo liberum arbitrium habeat totus mundus, et ideo Deus iuste iudicet mundum, quomodo in hac noua definitione dictum est: »Quod libertatem arbitrii in primo homine perdidimus.« Sancti Patres dicunt liberum arbitrium in preuaricatione Ade infirmatum, dicunt naturalem possibilitatem et innocentiam perdidisse. Dicunt quod eo, id est libero arbitrio, nemo bene utatur sine Christo. Dicunt liberum esse arbitrium, etiamsi diuino indigeat  adiutorio.



CAPUT XI. Quid possit liberum arbitrium per se. Quod non possit liberum arbitrium sine gratia.

Habent itaque omnes homines, etiam qui alieni sunt a Christo, liberum arbitrium; sed tale quale isti Patres ostendunt, id est in preuaricatione Ade infirmatum, naturali possibilitate et innocentia spoliatum, sine Christo nulli bono usui aptum. Habent omnes homines naturaliter mentem rationalem et intellectualem, qua possint discernere ac diiudicare, cum ad rationales annos uenerint, inter bona et mala, inter iusta et iniusta. Habent etiam naturaliter insitum arbitrium uoluntatis ut eodem arbitrio possint  uelle mala, possint uelle etiam quedam bona: sed humana affectione ad humanam societatem atque honestatem pertinentia. Que eadem humana affectione, uel propter aliqua temporalia commoda appetuntur, uel propter ipsam solummodo uite honestatem. Sed huiusmodi humana bona, que humana affectione potest uelle, potest etiam nonnunquam agere humana natura: cum propter temporalia bona appetuntur, sine dubio cupiditates sunt; cum propter solam uite honestatem, sine dubio inflata et elata sunt. Tamen potest ea discernere, potest etiam uelle, potest etiam habere, inquantum naturali bono adiuuatur, et Dei dispositione permittitur humana natura. Talia namque bona et in ceteris uideri solent hominibus,  et maxime in multis philosophis gentium, et in magnis uiris, qui in republica preclari exstiterunt, etiam mirabiliter commendat, et laudat historia.

De qua uita humana iuxta humanam affectionem et consuetudinem, uelut bona et laudabili B. Augustinus in tractatibus Euangelii secundum Ioannem sic aperte commemorat, dicens : [Multi enim sunt, qui secundum quamdam uite huius consuetudinem dicuntur boni homines, boni uiri, bone femine, innocentes, et quasi obseruantes ea que in lege precepta sunt; deferentes honorem parentibus suis, non mechantes, non homicidium perpetrantes, non furtum facientes, non falsum aduersus quemquam testimonium perhibentes, et cetera que in lege mandata sunt uelut obseruant, et Christiani non  sunt. Quid ergo ista omnia que faciunt, nesciunt ad quem finem referant, inaniter faciunt. Dicant ergo pagani: Bene uiuimus. Si per ostium non intrant, quid eis prodest unde gloriantur? Ad hoc debet enim cuique prodesse bene uiuere, ut detur illi semper uiuere: nam cui non datur semper uiuere, quid prodest bene uiuere? Quia nec bene uiuere dicendi sunt, qui finem bene uiuendi, uel cecitate nesciunt, uel inflatione contemnunt. Non est autem cuiquam spes uera, et certa semper uiuendi, nisi agnoscat uitam, quod est Christus, et per ianuam intret in ouile. Fuerunt quidam philosophi de uirtutibus et uitiis subtilia multa tractantes, diuidentes, definientes, qui etiam dicere auderent hominibus: Nos sequimini, sectam nostram tenete, si uultis beate uiuere;  sed non intrarant per ostium: perdere uolebant, etc.]

In talibus igitur bonis et uiget, et excellit humane uoluntatis arbitrium, in quantum, ut dictum est, naturali bono adiuuatur. Sed ut ipsum uoluntatis arbitrium diuina affectione diuina bona amet, intelligat, recipiat, exerceat, et perseueranter teneat, non propter aliqua temporalia commoda, sed propter premia eterna; nec propter solam uite presentis honestatem, sed propter solam uite eterne beatitudinem: ut hec  arbitrium uoluntatis humane possit uelle, possit agnoscere, possit accipere, possit habere, nullatenus ualet nisi diuine inspirationis gratia incitetur, illuminetur et adiuuetur, ac uelut ex mortuis ad uitam resuscitetur: quia et reuera illa humana uita humana affectione acta, hominibus  uideri potest quasi uita, sed Deo mortua est. Hac ratione et bonum liberi arbitrii in hominibus agnoscitur, et Dei gratia omnimodis necessaria declaratur, per quam humana natura merito antique preuaricationis infirmata, per fidem Christi regenerata atque innouata, et ad honorem sui reformata principii, recipiat possibilitatem et innocentiam, quam in Adam perdidit, et per Christum libero bene uti incipiat arbitrio: ut eius gratia possit in eo esse sancta cogitatio, pium consilium, omnisque motus bone uoluntatis, sicque efficiatur humane uoluntatis arbitrium non ablatum sed liberatum; et de tenebroso lucidum, de prauo rectum, de languido sanum, de imprudente prouidum. Quod tanto magis  per Christum in nobis fit liberum, quanto minus uitiis peccatisque seruierit. Tunc autem erit uere et plene liberum, quando iam perfecte liberatum, in uite eterne beatitudine nullis seruiet uitiis et peccatis. Sicque illa Domini benigna promissio qua ait: »Si uos Filius liberauerit, uere liberi eritis ;« hic inchoatur in innouatione fidelium, ibi perficietur in incorruptione regnantium.

Si ergo propterea dictum est in hac definitione, »Libertatem arbitrii in primo homine perdidimus,« [quasi post illius hominis transgressionem, nullum in hominibus remanserit liberum arbitrium, apparet quod non sit consonum ueritati: quia si nullum est humani generis liberum arbitrium, quomodo »iudicabit Deus mundum? « Si autem propterea  dictum est, quia naturalem possibilitatem et uirtutem liberi arbitrii, qualis in illo primo homine condita est, merito illius preuaricationis amisimus, cauendum est omnino, ne hoc quod de amissa eiusdem arbitrii libertate subiungitur: »Quam per Christum Dominum nostrum recepimus,«] ita sit dictum, quasi ex quo in Christo regenerati sumus, talem statum, et uirtutem liberi arbitrii receperimus: ut exinde in presenti uita tales esse possimus, qualis ille homo erat ante peccatum; ut sicut ipse uiuebat in paradiso absque ullo peccato, ita et fideles regenerati in Christo absque peccato uiuant in mundo: quod manifeste non pertinet ad statum presentis uite, sed ad felicitatem uite eterne. Nam in hac uita »si dixerimus, quia peccatum non habemus, nos  ipsos seducimus, et ueritas in nobis non est .« Et sicut alia Scriptura ait: »Non est homo iustus super terram qui faciat bonum, et non peccet .« Unde et Psalmista ad Dominum dicit: »Non iustificabitur in conspectu tuo omnis uiuens .« Et quotidie in Dominica oratione dicere iubemur: »Dimitte nobis debita nostra, sicut et nos dimittimus debitoribus nostris .«

Cauendum est igitur, ut iam diximus, ne sub tali predicatione gratie Christi, qua eam, quam in Adam perdidimus, iam recepisse dicimur libertatem arbitrii, impietas subrepat erroris Pelagiani, ut sicut ille asseruit, sola uirtute liberi arbitrii credatur homo esse posse absque peccato, maxime cum et in  primo capitulo istarum definitionum, ita in primo illo homine liberum arbitrium definiatur, ut omnino Dei gratia taceatur. Quod si simpliciter tantummodo dictum est, ut propter inchoationem gratie, quam in regeneratione percipimus, iam libertatem arbitrii, quam in Adam perdidisse dicimur, recepisse uideamur, cum tamen eius plenitudo atque perfectio in futura uita fideliter exspectanda credatur, quid necesse fuit tanta ambiguitate, et confusione uerborum clarissimam obscurare ueritatem: cum possent ex prefatorum Patrum definitionibus, uel unum, uel aliqua capitula assumi et poni, quibus et arbitrii libertas, et Dei gratia plenius ac manifestius commendarentur.



CAPUT XII. Item de secundo capitulo.---Ad fidem et alios bonos actus gratia est necessaria.


Iam quanta absurditas est in eo quod sequitur, ut postquam dictum est: »Libertatem arbitrii in primo homine perdidimus, quam per Christum Dominum nostrum recepimus,« statim subiungeretur, »et habemus liberum arbitrium ad bonum, preuentum et adiutum gratia; et habemus liberum arbitrium ad malum desertum gratia.« Quasi postquam per gratiam Christi Domini regenerati sumus, tunc ceperimus habere, sicut liberum arbitrium ad bonum, ita et liberum arbitrium ad malum: quasi ex illa regeneratione cum gratia preuenimur et adiuuamur, habeamus  liberum arbitrium ad bonum, et cum eadem deserimur gratia, habeamus liberum arbitrium ad malum. Que hic ratio et consequentia sensus inueniri potest? Nunquid ante illam regenerationem nullum omnino liberum habebamus arbitrium, nec ad bonum, nec ad malum? Nunquid illius regenerationis gratia hoc egit in nobis, ut exinde acciperemus sicut ad bonum, ita etiam ad malum liberum arbitrium? Iam illud quod in eadem definitione ponitur: »Liberum arbitrium ad bonum, preuentum et adiutum gratia, et liberum arbitrium ad malum, desertum gratia,« quomodo intelligi potest? Si enim quando regenerati sumus in baptismo, tunc libertatem arbitrii in Adam perditam, in Christo recepimus, nunquid tunc tantum preuenit, et adiuuit nos Dei gratia:  aut eadem Dei gratia, sicut semel nos adiuuit ut efficeremur liberi ad bonum, ita semel nos deserit, ut efficiamur liberi ad malum? Que est ita, tam obscura et ambigua, ac pene nulla gratie predicatio? Nonne melius erat, ut prefatorum Patrum sententie que de hac re plenissime et clarissime definiunt, assumerentur, uel eorum uerbis ista definitio contexeretur; et aperte ibi esset positum, qualiter nos preueniat et adiuuet hec Dei gratia, id est utrum semel nobis in baptismate tanta tribuatur, que ad totum tempus uite nostre sufficiat, an quotidie imploranda et accipienda sit; et utrum ea ad aliqua bona, an ad omnia indigeamus? Certe nichil horum in hac definitione apparet; et ideo melius fuerat tacere, quam de re tanta tam inepte et inutiliter  loqui.

Indigemus namque gratia Dei, non solum ad opus bonum, sicut in hoc capitulo definitur, sed etiam ad ipsum initium fidei, sine qua non possumus accedere ad regenerationis sacramentum; sicut Apostolus dicit de seipso: »Misecordiam consecutus sum, ut fidelis essem .« Et fidelibus loquitur: »Quia uobis donatum est pro Christo, non solum ut in eum credatis , etc. Et alibi ait: »Aspicientes in auctorem fidei, et consummatorem Iesum, indigemus gratia Dei in ipso regenerationis lauacro :« quia sine illa nec indulgentiam peccatorum consequi, nec filii Dei fieri ualemus; dicente eodem  Apostolo: »Non ex operibus iustitie, que fecimus nos, sed secundum suam misericordiam, saluos nos fecit per lauacrum regenerationis et renouationis Spiritus sancti .« Indigemus gratia Dei ad omnia et singula bona per singulos dies, dicente Psalmista: »In quacunque die inuocauero te, exaudi me .« Et iterum: »In quacunque die tribulor, inclina ad me aurem tuam .« Quam gratiam quotidianam et assiduam Dominus noster Ecclesie sue promittere dignatus est, dicens. »Ecce ego uobiscum sum omnibus diebus usque ad consummationem seculi .« Indigemus ea ad excitandam in nobis bonam uoluntatem, sicut Apostolus dicit: »Gratias autem Deo, qui dedit eamdem sollicitudinem in corde Titi .« Et B. Dauid orat pro populo, quem deuote et alacriter Deo dona offerentem uidebat, ut eamdem bonam uoluntatem, quam dederat in eis Deus, conseruaret, dicens: »Dominus Deus Abraham, et Isaac, et Isrel Patris nostri, custodi in sempiternum hanc uoluntatem cordis eorum, et semper in uenerationem tui mens ista permaneat .« Indigemus gratia Dei ad bona et salubria loquenda, sicut ipse Dominus in Euangelio dicit: »Non enim uos estis qui loquimini, sed Spiritus Patris uestri qui loquitur in uobis .« Qui etiam alibi promittit: »Aperi os tuum, et ego adimplebo illud .« Indigemus Dei gratia ad omnes uias operum bonorum. Paulus Apostolus optare se dicit, ubi ait: »Nam et  qui sumus in tabernaculo ingemiscimus grauati in eo quod nolumus exspoliari, sed superuestiri, ut absorbeatur quod est mortale a uita .«




DE TERTIO CAPITULO.

»Deus omnipotens omnes homines sine exceptione uult saluos fieri, licet non omnes saluentur. Quod autem quidam saluantur, saluantis est donum; quod autem quidam pereunt, pereuntium est meritum.«


CENSURAE CONCLUSIO.

. . . . . . . Cum ergo he due opiniones in prefato libello   de hac re proposite et exposite fuissent, subiunctum est protinus ualde utiliter, et dictum: »Quolibet quis acquiescat modo, non est hereticum nisi contentione hereticum fiat.« Similem quoque sententiam B. papa Celestinus de quibusdam profundioribus questionibus in Decretis suis posuit, dicens de eis : Que sicut non audemus contemnere, ita non necesse habemus astruere. Sit ergo inter nos etiam de hac re istiusmodi pia cautela et moderatio, quatenus et sanctis Patribus seruetur honor, et quolibet quis acquiescat modo ex illis sensibus, qui de hac sententia ab eis positi sunt, non iudicemus esse hereticum; sed potius uitemus contentionis  malum, per quod etiam de pacificis et ecclesiasticis sensibus potest qui contentiosus esse uoluerit, hereticum efficere quod sentit. Itaque in rebus talibus cohibeamus nos ipsos salubri moderatione, ut nec contemnere audeamus, nec quasi necessario affirmare conemur, memores semper illius apostolice sententie: »Si quis autem uidetur contentiosus esse, nos talem consuetudinem non habemus, neque Ecclesia Dei .« Legamus ergo pacifice, et quantum Dominus donat intelligamus dogmata ecclesiasticorum uirorum, nec pro aliis doctoribus aduersus alios litigemus; quia et ipsi inter se pacifici. »Unusquisque in suo sensu abundauerunt ;« alius quidem sic, alius uero sic, exspectantes fideliter atque humiliter quod Apostolus  promittit, dicens: »Et si quid aliter sapitis, hoc quoque uobis Deus reuelabit .« Nam qui non tranquille et pacifice moderatur quod sentit, sed statim paratus est ad contentiones, dissensiones et scandala, etiamsi non habeat hereticum sensum certissime habet hereticum animum.

Quam pietatis moderationem si etiam isti boni uiri, qui hanc nouam definitionem statuerunt, seruare uoluissent, melius hanc rem silentio preteriissent; et unicuique de ea secundum fidem suam et auctoritatem, cui magis acquiescendum putaret, sentiendum permitterent, finitoque inter eos tam longe et perniciose contentionis iurgio, pax et unitas Christi Ecclesie reformaretur. Ecce enim aliquis sentiat et dicat, sicut etiam antiquitus, et sensum  est, et dictum: Non dixit Apostolus uniuersaliter et generaliter, et ut isti addiderunt sine exceptione, »Qui uult omnes homines saluos fieri ,« sed specialiter ad eos retulit, de quibus supra dixerat, »pro omnibus hominibus, pro regibus, et his qui in sublimitate sunt ;« ut quod dixit »omnes« omnia genera hominum intelligi uoluerit, omnium scilicet gentium, sexuum, conditionum, ordinum, dignitatum. Quid habet hec intelligentia inconsequens aut contrarium ueritati? Item alius dicat et sentiat, sicut etiam a quibusdam maioribus dictum, et sensum reperitur: Apostolus, cum superius orari iussisset »pro omnibus hominibus, pro regibus et his qui in sublimitate sunt,« post illa omnia generaliter de uniuerso genere humano  subiunxit: »Qui uult omnes homines saluos fieri.« Quid habet mali aut periculi etiam ista intelligentia? Neque enim qui ita sentit putat uoluntati Dei qua »uult omnes homines saluos fieri,« aliquem resistere et contraire, ut non possit implere quod uelit; et ambo sibi et iste uidelicet et ille, licet diuersa sentientes, fideliter atque unanimiter concordant. Quod quolibet modo dixerit Apostolus de Deo, »Qui uult omnes homines saluos fieri« tamen nullus hominum, nisi gratuita eius misericordia saluetur, nullus nisi iusto eius iudicio perire permittatur. Certe illud in hac questione manifestum est, quod etiamsi generaliter, et indifferenter »omnes homines Deus uult saluos fieri,« in aliorum tamen cordibus benignitate  misericordie sue ipse operatur eamdem bonam uoluntatem suam, ut et ipsi saluari uelint, atque saluentur. Qualibus et Apostolus dicit, »Cum timore et tremore uestram salutem operamini: Deus est enim, qui operatur in uobis, et uelle, et perficere pro bona uoluntate .« In aliorum autem cordibus seueritate iusti et occulti iudicii sui non operatur hanc salutarem uoluntatem, sed dimittit eos suo arbitrio: ut quia noluerunt credere, iusta ultione damnentur. Et hoc quidem de illis dici potest, qui uerbum Euangelii audierunt, sed duritia incredulitatis sue recipere noluerunt.

Quid uero dicendum est de tanta multitudine impiorum, qui fuerunt ab exordio mundi usque ad aduentum Christi. Et adhuc non negandi sunt esse in  extremis partibus orbis terre, ad quos nullus unquam predicator accessit, nullum unquam uerbum fidei audierunt, qui utique nullatenus potuerunt »credere ei quem non audierunt, neque audire sine predicante ,« ne predicatorem recipere, qui nullus ad eos missus est: nunquid et tales propterea damnabuntur, quia non crediderunt quod nunquam audire potuerunt? Et tamen omnino damnabuntur pro aliis peccatis suis, et principaliter pro illo primo et originali peccato, »in quo omnes peccauerunt ,« quia non frustra scriptum est: »Effunde iram tuam in gentes, que te non nouerunt; et in regna, que nomen tuum non inuocauerunt .« Et Apostolus dicit: »Dantis uindictam in flammam ignis his, qui non nouerunt  Dominum .« Si quis de talibus interroget, quid in eis egerit uoluntas Dei, »qui omnes homines uult saluos fieri, et ad agnitionem ueritatis uenire,« quid respondebitur? Nonne homo cautus et pius magis eliget tacere, aut certe cum Propheta et Apostolo exclamare: »Iudicia tua abyssus multa ;« et: »O profundum diuitiarum sapientie et scientie Dei. Quam incomprehensibilia sunt iudicia eius et, inuestigabiles uie eius .« De hoc ergo capitulo iste sit finis.



CAPUT XIII. Sequitur definitio quarta, que et ultima est, ita se habens.

 »Christus iehsu Dominus noster, sicut nullus homo est, fuit, uel erit, cuius natura in illo assumpta non fuerit, ita nullus est, fuit uel erit homo, pro quo passus non fuerit, licet non omnes passionis eius mysterio redimantur. Quod autem non omnes passionis eius mysterio redimantur, non respicit ad magnitudinem, et pretii copiositatem, sed ad infidelium, et ad non credentium« ea fide »que per dilectionem operatur ,«---»respicit partem, quia poculum humane salutis, quod confectum est infirmitate nostra et uirtute diuina, habet quidem in se, ut omnibus prosit; sed, si non bibitur, non medetur.«


 CENSURA. Christus non ex necessitate incarnatus.

Et in hac noua et inusitata definitione tres nobis questiones proponuntur:

Prima, quod dicitur: »Quia nullus homo est, fuit, uel erit, cuius natura in Christo assumpta non fuerit.«

Secunda, quod affirmatur: »Quod nullus est, fuit, uel erit homo, pro quo Christus passus non fuerit, licet non omnes passionis eius mysterio redimantur.«

Tertia, quod adiungitur, »Quia eiusdem passionis eius mysterio redimantur.« Non solum infideles, sed neque ipsi fideles, »nisi illi soli, qui eam fidem habent, que per dilectionem operatur.«

 De prima ergo questione hoc nobis credendum et tenendum uidetur, quia susceptio illa nature humane in Christo non fuit ex necessitate originis, sed ex potestate, et gratia, et misericordia, et dignatione suscipientis. Ceteri namque homines, non ex sua uoluntate et potestate, sed ex Dei iudicio et dispositione, originali necessitate et conditione nascuntur; »Dominus autem iehsu Christus, qui propter nos homines, et propter nostram salutem descendit de celis, et incarnatus est de Spiritu sancto ex Maria uirgine,« non necessitate et conditione humane originis, sed potestate et misericordia sue uoluntatis »Homo factus est.« Unde et B. euangelista Mattheus, cum seriem genealogie eius »ab Abraham usque ad Dauid, et a Dauid usque ad transmigrationem  Babylonie, et a transmigratione Babylonie usque ad ipsius natiuitatem« describeret , ceteras omnes generationes naturali cursu et conditione humane procurationis ac propagationis digessit, dicens: »Abraham genuit Isaac, Isaac genuit Iacob, Iacob genuit Iudam et fratres eius,« et cetera similiter. Cum uenisset autem ad unicam et singularem natiuitatem Christi, discreuit eam mirabiliter a ceteris omnibus, et ait: »Christi autem generatio sic erat,« hoc est non sicut priores generationes naturali cursu, et conditione currentes, ac sibi inuicem succedentes, sed singulari potestate, et uirtute, et gratia excellens. Et statim eiusdem generationis specialem modum qualiter sit facta subiunxit, dicens: »Cum esset desponsata mater eius  Maria Ioseph, antequam conuenirent, inuenta est in utero habens de Spiritu sancto.« Quod et angelus postea ad Ioseph loquens commendat, et dicit: »Quod enim in ea natum est, de Spiritu sancto est.« Et adhibito prophetico testimonio docens eum cuius potestatis et uirtutis esset, qui nascebatur, uidelicet quod uerus Emmanuel Deus in homine adueniret, ait: »Hoc autem factum est, ut adimpleretur quod dictum est,« per Isaiam prophetam: »Ecce uirgo in utero habebit, et pariet filium, et uocabunt nomen eius Emmanuel, quod est interpretatum nobiscum Deus .«

Quia ergo ista tam diuina, et tam singularis generatio hominis Christi non aliqua naturali necessitate,  sed sola eius potestate, et gratia, et misericordia facta est, sic per omnes illas generationes ueraciter caro eius descendit, sic ex eis ueraciter natus uerus homo factus est, ut quod ei placuit, miserando et sanando, ac redimendo inde assumeret; quod autem non placuit, reprobaret. Sicut admirabili potentia et ueritatem nature humane assumpsit, et eiusdem nature, uitium non assumpsit, ut illam suscipiendo saluaret, et illud non suscipiendo damnaret: ita in illo ineffabili incarnationis sue mysterio electos suos, propter quos redimendos et iustificandos ac saluandos aduenerat, misericorditer suscepit: quos autem indignos illa misericordia et redemptione iudicauit, alienos ab illa mirabili susceptione dereliquit. Denique in illis generationibus, unde caro eius exorta  est, et Abraham et Dauid ponuntur; et Achaz et Manasses pariter annumerantur: et tamen speciali gratia »semen Abrahe« dicitur, Domino ei promittente: »Quia in semine tuo benedicentur omnes gentes terre .« Similiter et »semen Dauid,« dicente Apostolo: »Qui factus est ex semine Dauid secundum carnem .« Dicitur etiam »filius Dauid et filius Abraham,« testante Euangelista: »Liber generationis Iesu Christi filii Dauid, filii Abraham.« Aliquorum autem impiorum, et in sua impietate perditorum filius nequaquam legitur; licet caro eius non solum ex iustis, sed etiam ex peccatoribus ueraciter fuerit assumpta. De quo Apostolus dicit »quia Christus iehsu uenit in hunc mundum peccatores saluos facere .«

 Manifeste ergo constat, quia susceptio illa redemptio fuit, ut qui suscepti sunt, sint et redempti, et qui redempti ipsi suscepti. Unde et fideles in Christo sunt, et Christus in illis. Infideles non sunt in Christo, nec in eis Christus. Solis fidelibus dicit, quos sibi per sacramentum uere Incarnationis, et gratiam redemptionis uniuit: »Manete in me, et ego in uobis. Sicut palmes non potest ferre a se fructum, nisi manserit in uite, sic nec uos, nisi in me manseritis. Ego sum uitis, uos palmites. Qui manet in me, et ego in eo, hic fert fructum multum .« Item de solis fidelibus dicit: »Qui manducat carnem meam, et bibit sanguinem meum in me manet, et ego in eo .« Apostolus quoque de Christo et fidelibus, de eo qui sanctificat, et qui  sanctificantur, et de uere Incarnationis eius mysterio, quam ex Adam ueraciter traxit, et per quam credentibus naturaliter uniri dignatus est, dicit: »Qui enim sanctificat et qui sanctificantur, ex uno omnes .« Propter quam causam non confunditur fratres eos uocare, dicens: »Narrabo nomen tuum fratribus meis ,« etc. Quos ergo suscepit, ipsos et »sanctificauit,« ipsos et »fratres« suos fecit, »ut sit ipse primogenitus in multis fratribus .« Nam si diligenter consideretur, nescimus si etiam de quolibet homine conuenienter dici possit, quod omnium hominum naturam nascendo assumpserit. Cum enim natus est, assumpsit utique naturam parentum, de  quibus est genitus. Assumpsit naturam progenitorum, de quorum stirpe est propagatus. Assumpsit naturam primi hominis, unde totius humani generis origo processit.

Secundum hoc ergo utcunque dici potest, quilibet homo nascens omnium hominum suscepisse naturam, quia ex illo originem trahit, ex quo omnium natura principium sumpsit. De quo primo homine Adam etiam Dominus noster iehsu Christus uerissime carnis substantiam traxit. Unde et ab Apostolo »secundus Adam« dicitur. Et seipsum »filium Adam,« hoc est »filium hominis« assidue commendat . Et Lucas euangelista per Septuaginta et septem generationes ab ipso Christo usque Adam ascendens, ueram ex illo incarnationem  eius fideliter demonstrat. Quia ergo mysterii, et redemptionis, et pietatis fuit illa in Christo nature humane susceptio, idcirco in illo sacratissimo die natalis eius ex uirgine inter ipsa sacre oblationis mysteria orat Ecclesia, dicens: »Ut tua gratia largiente per hec sacrosancta commercia in illius inueniamur forma, in quo tecum est nostra substantia.« Et precedenti die, cum sacre uigilie celebrantur, ita incipit oratio: »Deus qui nos redemptionis nostre annua exspectatione letificas.« Itemque ipso Dominice Natiuitatis die: »Concede, quesumus, omnipotens Deus, ut nos Unigeniti tui noua per carnem natiuitas liberet, quos sub peccati iugo uetusta seruitus tenet.« Et super oblationem: »Oblata, Domine, munera noua Unigeniti tui natiuitate  sanctifica, nosque a peccatorum nostrorum maculis emunda.« Et in conclusione missarum: »Huius nos, Domine, sacramenti semper nouitas natalis instauret, cuius natiuitas singularis humanam depulit uetustatem.«

Hanc gratiam Dominice incarnationis, quod est uere mysterium nostre redemptionis, beatus Gregorius pie commendans ait quodam loco in expositione libri Iob: [Interpellat autem pro nobis Dominus, non uoce sed miseratione, quia quod damnari in electis noluit, suscipiendo seruauit.] Similiter et B. Hilarius exponens illa uerba Domini quibus ait: »Qui manducat meam carnem et bibit sanguinem meum, in me manet, et ego in eo ,« idipsum diligenter commendat, dicens: [Non enim  quis in eo erit, nisi in quo ipse fuerit; eius tantum in se assumptam habens carnem qui suam sumpserit.] Sed et B. Leo mirabiliter hoc mysterium exponit atque commendat, ita dicens: [Nascens itaque Dominus iehsu Christus homo uerus, qui nunquam esse destitit Deus uerus, noue creature in se fecit exordium: et in ortus sui forma dedit humano generi speciale principium; et ita se nobis, nosque inseruit sibi, ut Dei ad humana descensio, fieret hominis ad diuina prouectio.] Et alibi: [Terra enim carnis humane, que in primo fuerat preuaricatore maledicta, in hoc solo B. uirginis partu germen edidit benedictum, et a uitio sue stirpis alienum, cuius specialem originem in regeneratione consequimur.  »Et omni« homini renascenti »aqua baptismatis instar est uteri uirginalis,« eodem sancto Spiritu replente fontem, qui repleuit et uirginem, ut peccatum, quod ibi uacuauit sacra conceptio, hic mystica tollat ablutio.]

Item alio loco: [Renouat nobis hodierna festiuitas nati Iesu ex Maria uirgine sacra primordia, et dum Saluatoris nostri adoramus ortum, inuenimus nos nostrum celebrare principium. Generatio enim Christi origo est populi Christiani; et natalis capitis, natalis est corporis, habeant licet singuli quique uocatorum ordinem suum: et omnes Ecclesie filii, temporum successione distincti, uniuersa tamen summa fidelium, fonte orta baptismatis, sicut cum Christo in passione crucifixi, in resurrectione suscitati,  ascensione ad Patris dexteram collocati; nam cum ipso sumus in hac natiuitate congeniti. Quidquid enim hominum in quacunque mundi parte credentium regeneratur in Christo, interciso originalis tramite uetustatis transit in nouum hominem renascendo. Nec iam in propagine habetur carnalis patris, sed in germine Saluatoris. Qui ideo filius hominis est factus, ut nos filii Dei esse possimus: ut susceptus a Christo, Christumque suscipiens, non idem sit post lauacrum, qui ante baptismum fuit, sed corpus regenerati, corpus fiat crucifixi. »Hec commutatio dextere est Excelsi .«] Et alio loco: [Non enim aliud agit participatio corporis et sanguinis Christi, quam, ut in quod sumimus, transeamus: et in quo commortui et consepulti  et conresuscitati sumus, ipsum per omnia, et spiritu, et carne gestemus.] Item alibi: [Nihil enim Redemptor noster non ad nostram salutem, aut egit aut pertulit; ut uirtus, que inerat capiti, inesset et corpori. Nam primum ipsa illa substantie nostre in deitate susceptio, qua »uerbum caro factum est, et habitauit in nobis ,« quem hominum misericordie sue, nisi infidelem reliquit exsortem? Et qui non communis natura cum Christo est, si assumentem recipit, et eo spiritu est regeneratus, quo ille primogenitus.] Audiamus hec uerba fidelissimorum et beatissimorum Patrum, et adiuuante Domino diligenter intelligamus atque teneamus; agnoscentes ueraciter, quod illa humane nature in Christo susceptio infideles huius misericordie reliquit  exsortes. Et eis solis prestitit, ut habeant communem naturam cum Christo, qui assumentem recipiunt, et eo spiritu sunt regenerati, quo est ille progenitus. Cessetque ista superuacuitas, qua dicitur et definitur, »quod nullus hominum fuit, est, uel erit, cuius naturam ille non susceperit.« Quia sicut Apostolus docet »magnum est pietatis sacramentum, quod manifestatum est in carne, iustificatum est in Spiritu,« etc., usque »assumptum est in gloria .« Hec de prima questione dicta sunt.



CAPUT XIu. An Christus passus sit pro omnibus qui ante eius aduentum mortui sunt.

De secunda uero, qua in illis capitulis definitum  est: »Quod nullus hominum fuit, est, uel erit, pro quo Christus passus non fuerit,« quid aliud respondere possumus, nisi ut primum ipsos, qui hoc definierunt, sedulo interrogemus, et admoneamus, ut uigilanter et fideliter pensare studeant, ne forte minus considerando quod dicendum erat, contra fidem et conscientiam suam talia dixerint et scripserint. Nam ut taceamus de his qui nunc sunt, uel adhuc usque ad finem seculi futuri sunt, in quibus utique et Antichristus erit, certe de illa innumerabili multitudine impiorum, qui fuerunt ab initio mundi usque ad aduentum Christi et in sua impietate mortui, in eternis penis sunt condemnati; nec ipsos, qui hec dixerunt, credere putamus, quod pro eis in sua impietate mortuis, et eterno iam iudicio condemnatis Dominus  passus esse credendus sit. Si enim pro eis passus esse creditur, cur non etiam pro diabolo et angelis eius similiter passus esse credatur? Quia sicut de eisdem refugis et immundis spiritibus scriptum est, »quod Deus angelis peccantibus non pepercit, sed rudentibus inferi detractos sub caligine tradidit in iudicium cruciandos reseruari .« Et idcirco uerissime creduntur irreuocabili diuino iudicio ad penas et interitum perpetuum predestinati. Ita et illi homines impii in sua impietate mortui, eodem irreuocabili diuino iudicio iam erant penis perpetuis condemnati.

Sicut ergo pro illis impiis, et damnatis angelis nullatenus Dominus iehsu Christus dicendus est passus: ita pro istis impiis et damnatis hominibus  absit omnino ut passus esse credatur; quia hoc nimis est contrarium diuine ueritati, nimis aduersum catholice fidei, que indubitanter credit et docet quod Dominus noster suam passionem et mortem, atque ad inferos descensionem illis solis iam defunctis, et quamuis apud inferos, tamen in locis tranquillitatis et lucis constitutis exhibuit, qui in fide futuri aduentus eius ac redemptionis, et in hoc seculo uix erant, et illuc per mortem transierant, ubi etiam tempus implende ac perficiende eiusdem redemptionis sue per passionem et descensionem ad eos Domini pio desiderio exspectabant. De quibus et B. Ioannes Baptista imminente iam sua passione et morte, quia et ipse unus erat ex talibus sollicite eumdem Dominum interrogabat per discipulos, dicens:  »Tu es qui uenturus es, an alium exspectamus?«  De talibus namque piis et beatis defunctis quales fuerunt ab initio mundi usque ad aduentum Domini sancti patriarche, et prophete, et ceteri antiqui iusti, qui ita crediderunt et prenuntiauerunt uenturum, et humanum genus suo sanguine redempturum, sicut nunc eum omnis Ecclesia iam uenisse credit et confitetur, etiam in libro Ecclesiastico ipsa Dei sapientia, qui est utique Dominus noster iehsu Christus promittit, dicens: »Penetrabo in inferiores partes terre, et inspiciam omnes dormientes, et illuminabo omnes sperantes in Deo .« Itemque alio loco de eiusdem descensione ad inferos, et eorum liberatione  a quibus exspectabatur illic, Scriptura dicit: »Recordatus est Dominus sanctus Isrel mortuorum suorum olim dormientium in puluere terre.« Et »descendam ad eos ostendere illis salutare suum.« Unde et per Osee prophetiam ipsi morti et inferno ita minabatur, dicens: »De manu mortis liberabo eos, de morte redimam eos: ero mors tua, o mors! morsus tuus ero, inferno .«

Quod totum quomodo fideliter et catholice intelligendum sit, exponit mirifice B. Gregorius, ita dicens: [Quod ante passionem dixit, in resurrectione sua Dominus impleuit: »Si exaltatus fuero a terra, omnia traham ad me .« Omnia enim traxit, qui de electis suis apud inferos nullum reliquit. Omnia abstulit utique electa. Neque etenim infideles  quosque et pro suis criminibus eternis suppliciis deditos, ad ueniam Dominus resurgendo reparauit; sed illos ex inferni claustris rapuit, quos in fide et actibus recognouit. Unde recte etiam per Oseam dicit: »Ero mors tua, o mors! ero morsus tuus, inferne.« Id namque quod occidimus, agimus ut penitus non sit. Ex eo enim quod mordemus partem abstrahimus, partemque relinquimus. Quia ergo in electis suis funditus occidit mortem, mors mortis exstitit; quia uero ex inferno partem abstulit, et partem reliquit, non occidit funditus, sed momordit infernum. Ait ergo: »Ero mors tua, o mors!« ac si aperte dicat, quia in electis meis te funditus perimo: »Ero morsus tuus, inferne,« quia sublatis eis te ex parte transfigo.] Hec fidelissimus doctor iuxta fidei  catholice regulam fidelissime tenenda, et sequenda proposuit. Unde cesset hec noua et inaudita definitio, imo noua et inaudita presumptio, ut nullus hominum, etiam impiorum, et apud inferos irreuocabiliter damnatorum fuerit, pro quo Christus passus non sit; cum pro solis illis defunctis, ut iam dictum est, passionem sustinuerit, qui eum dum in corpore uiuerent, fideliter uenturum, et mundum sua passione redempturum crediderunt. Hoc itaque est catholicum: hoc fidei Ecclesie ab initio commenda tum: hoc diuina et paterna auctoritate firmatum: et ideo abiiciatur procul fallax et inane commentum.

De ceteris uero hominibus qui ab eius passione usque nunc fuerunt, aut sunt, aut usque in finem seculi futuri sunt, »catholica fides tenet,« et Scripture  sancte ueritas docet, quod pro omnibus credentibus, et per gratiam baptismi ex aqua et sancto Spiritu regeneratis, et Ecclesie incorporatis uere Dominus et Saluator noster sit passus. Neque enim uere aliter baptizari potuerunt, nisi in morte eius; nec uere a peccatis suis ablui, nisi in sanguine eius, docente beato Paulo apostolo: »Quia quicunque in Christo baptizati sumus .« Et attestante beato Ioanne in Apocalypsi: »Qui dilexit nos, et lauit nos a peccatis nostris in sanguine suo .« De his etiam, id est fidelibus suis in morte sua baptizatis, et in sanguine suo peccatorum ablutionem consecutis, dicit ipse Dominus et Saluator: »Sicut nouit me Pater, et ego agnosco Patrem, et animam  meam pono pro ouibus meis .« Pro istis dicit: »Et sicut Moyses exaltauit serpentem in deserto, ita exaltari oportet filium hominis, ut omnis qui credit in eum non pereat, sed habeat uitam .« De istis dicit Apostolus: »Christus dilexit Ecclesiam, et seipsum tradidit pro ea, ut illam sanctificaret, mundans eam lauacro aque in uerbo .« Et quia sicut idem Apostolus testatur: »Non omnium est fides,« et »non omnes obediunt Euangelio .« Dicit iterum ipse Dominus: »Filius hominis non uenit ministrari, sed ministrare, et dare animam suam redemptionem pro multis .« Unde etiam cum sacramentum corporis et sanguinis sui discipulis traderet, ait: »Accipite et comedite: Hoc  est enim corpus meum, quod pro uobis tradetur.« Et iterum: »Hic est sanguis meus Noui Testamenti qui pro uobis et pro multis effundetur in remissionem peccatorum .«

Hos »multos« Apostolus dicit »omnes,« ubi ait: Unus enim Deus, unus et mediator Dei et hominum homo Christus iehsu, qui dedit semetipsum redemptionem pro omnibus . Et hos »omnes« iterum dicit »multos« ubi ait: »Et quemadmodum statutum est hominibus semel mori, post hoc autem iudicium, sic et Christus semel oblatus est ad multorum exhaurienda peccata ,« etc. Iuxta quem locutionis modum etiam in Epistola ad Romanos dicit: »Igitur sicut per unius hominis delictum in omnes homines in condemnationem, sic  per unius iustitiam in omnes homines in iustificationem uite. Sicut enim per inobedientiam unius hominis peccatores constituti sunt multi, ita et per obedientiam unius hominis, iusti constituentur multi .« Manifeste enim quos in priori sententia dixit »omnes,« et »omnes,« hos in sequenti »multos,« et »multos.« Sed in condemnatione, que per unum hominem ingressa est in omne genus humanum, ita recte intelliguntur »multi,« ut uere accipiantur »omnes;« quia nemo hominum ab illa alienus est, nisi per Christi gratiam liberetur: in iustificatione autem uite ita recte accipiuntur »omnes,« ut ipsi »omnes multi« intelligantur? Quia per obedientiam Christi, qua »factus est obediens usque ad mortem, mortem autem crucis ,« non »omnes« utique indifferenter, sed »multi iustificantur. Hanc itaque iustificationem  per obedientiam mortis Christi et effusionem pretiosi sanguinis eius etiam illi adipiscuntur, cum ad lauacrum regenerationis ueniunt, quia eam postea suo uitio »in se irritam faciunt,« testante Apostolo ac dicente: »Quanto magis putatis deteriora mereri supplicia, qui Filium Dei conculcauerit, et sanguinem testamenti, in quo sanctificatus est, pollutum duxerit, et Spiritui gratie contumeliam fecerit?«  Et iterum. »Impossibile est enim eos, qui semel sunt illuminati, gustauerunt etiam donum celeste, et participes sunt facti Spiritus sancti, gustauerunt nichilominus bonum Dei uerbum, uirtutesque seculi uenturi, et prolapsi sunt, renouari rursus ad penitentiam .«

 Quapropter de omnibus credentibus in Christum, et in Christo regeneratis, recte et ueraciter creditur, quod pro eis Dominus Christus sit passus. Hoc namque tota series Scripture sancte ueteris ac Noui Testamenti, si diligenter inspiciatur, et fideliter consideretur, manifeste atque indubitanter attestatur. Quod etiam magnifice et nimis granditer uniuersalis et celeberrima ab ipso Domino, et apostolis tradite Ecclesie commendat auctoritas: Que »oblationem corporis et sanguinis Christi,« id est mysterium passionis et mortis eius, tantummodo pro Ecclesia catholica toto orbe diffusa, uidelicet pro omnium fidelium societate atque unitate; et pro illis solis defunctis, »qui nos precesserunt cum signo fidei, et dormiunt in sommo pacis« fideliter offert, unde et  confidenter ac ueraciter in ipsa mysteriorum frequentatione pro fidelibus supplicans ad Deum dicit: »Respice, Domine, super hanc familiam tuam, pro qua Dominus noster iehsu Christus non dubitauit manibus tradi nocentium, et crucis subire tormentum.« Et hunc ritum Dominice oblationis tante pietatis, et religionis attentione custodit, ut cum illa mysteria offeruntur, nullum omnino infidelem, nullum etiam catechumenum, nullum nisi gratia baptismatis regeneratum interesse patiatur, tanquam uere ostendens atque contestans pro illis Dominum in ara crucis oblatum, passum ac mortuum, et pretiosum eius sanguinem fusum, pro quibus in altari Ecclesie illa sacrosancta, et celestis oblatio in mysterio passionis eius ac mortis offertur. [a 2Kb] Unde et quosdam, qui  illam sacratissimam oblationem uel pro catechumenis, uel quibusque innocentibus paruulis uiuentibus  siue defunctis faciendam dixerunt, uelut hereticos Ecclesia detestata est.

Sicut B. Augustinus in libro quem ad uincentium uictorem scripsit , manifestissime ostendit, dicens - [Noli credere, nec dicere, nec docere »sacrificium Christianorum pro his qui non baptizati de corpore exierint, offerendum,« si uis esse catholicus: quia nec illud quod de Machabeorum libris  commemorasti sacrificium Iudeorum pro his qui non circumcisi de corpore exierant, ostendit oblatum. In qua tua sententia tam noua, et contra Ecclesie totius auctoritatem disciplinamque prolata uerbo etiam insolentissimo usus es, dicens: »Pro his itaque oblationes assiduas, et offerenda iugiter sanctorum sacrificia  sacerdotum censeo.«] In libro quoque quem scribit ad Petrum presbyterum contra scripta eiusdem uincentii uictoris, ita eum redarguit : [Tantum enim salutis et felicitatis non baptizatis paruulis tribuit, quantum nec Pelagiana heresis potuit.] Et post paululum de eisdem non baptizatis paruulis: [Ne quisquam, inquit, pro eis obtulit uel oblaturus est sacrificium, quod iste etiam pro non baptizatis censuit offerendum.] Et post pauca, de eodem uincentio: [Aut omnino, inquit, herebit, aut simul pro omnibus paruulis, qui toto orbe terrarum sine Christi baptismo moriuntur, etiam eorum nominibus tacitis, quoniam nesciuntur, in Ecclesia Christi non incorporatis, corpus Christi offerendo, corpus Christi esse censebit.] Post hec  subiungit ad iam dictum Petrum presbyterum loquens : [Absit a te, frater, ut hec tibi placeant. Absit ut ista uel didicisse te gaudeas, uel docere presumas.]

Ex his uerbis sancti doctoris manifestissime docemur ut pro his tantum, qui baptismo Christi regenerati incorporantur Ecclesie, que est corpus Christi, corpus Christi debeat offerri. Et quisquis pro eis qui minime sunt regenerati, nec corpus Christi effecti, dicit illud sacrificium offerendum, censet eos esse corpus Christi, qui nunquam incorporati sunt membris Christi. Unde pie hoc obseruat sancta mater Ecclesia, que pro catechumenis, siue paruulis, siue maioris etatis, nisi postquam fuerint regenerati in Christo, non offert  sacrificium Christi, et tunc primum cum regenerantur in oblatione Dominica, etiam specialiter eorum memoriam frequentare incipit, dicens: »Hanc igitur oblationem seruitutis nostre, sed et cuncte familie tue, quam tibi offerimus pro his quoque quos regenerare dignatus es ex aqua et Spiritu sancto, quesumus, Domine, ut placatus accipias,« etc. Gratia namque redemptionis Christi, et ante baptismum nullatenus accipitur, neque his, qui sine baptismo de corpore exeunt, ullatenus dari potest. Sicut et tota obseruat Ecclesia. Et B. Gregorius ad consulta Augustini respondens, breuiter ostendit, dicens : [Sancti mysterii gratia, sicut uiuentibus atque discernentibus cum magna  discretione prouidenda est: ita his quibus mors imminet siue ulla dilatione offerenda, nedum adhuc tempus ad prebendum redemptionis mysterium queritur, interueniente paululum mora, inueniri non ualeat qui redimatur.]

Pro illis tamen omnibus qui ex aqua et Spiritu regenerati, ac per hoc Ecclesie incorporati, cum pietate dormitionem acceperunt, solemniter et generaliter uniuersalis seruat et prorsus seruare debet Ecclesia, ut inter illa sacrosancte immolationis mysteria suo loco atque ordine siue nominatim, siue tacitis nominibus fideliter commemorentur: uere namque ad plenitudinem, et unitatem Ecclesie pertinent, nec ab illa uel morte separari possunt. De quibus in Domino mortuis, et cum Domino uiuentibus  beatus Ioannes in Apocalypsi scribit: »Beati mortui qui in Domino moriuntur. Amodo dicit Spiritus, ut requiescant a laboribus suis: opera enim ipsorum sequuntur illos .« Et beatus Paulus apostolus sub nomine »uigilantium« uiuentes, sub nomine autem »dormientium« defunctos fideles uolens intelligi, ad Thessalonicenses dicit: »Quoniam non posuit nos Deus in iram, sed in acquisitionem salutis per Dominum nostrum Iesum, qui mortuus est pro nobis: ut siue uigilemus, siue dormiamus, simul cum illo uiuamus .« Et iterum alibi: »Nemo enim nostrum sibi uiuit, et nemo sibi moritur: siue enim uiuimus, Domino uiuimus; siue morimur, Domino morimur; siue ergo uiuimus, siue morimur, Domini sumus. In  hoc enim Christus mortuus est, et resurrexit, ut et mortuorum et uiuorum dominetur .« Hinc est quod in illa beati actione mysterii, ex auctoritate utique diuina, et traditione apostolica et sanctis Patribus oratio pro defunctis fidelibus specialiter posita est, que ita se habet: »Memento etiam, Domine, famulorum famularumque tuarum, qui nos precesserunt cum signo fidei, et dormiunt in somno pacis,« etc.

Quod totum ita ab initio in Ecclesia, et ab Ecclesia uniformiter ac legitime obseruatum esse commendat diligentissime beatissimus Pater Augustinus in libro de Cura pro mortuis gerenda, ita dicens: [Non sunt pretermittende supplicationes pro spiritibus mortuorum, quas faciendas pro omnibus in  Christiana, et catholica societate defunctis, etiam tacitis nominibus eorum, sub generali commemoratione suscepit Ecclesia; ut quibus ad ista desunt parentes, aut filii, aut quicunque cognati uel amici, ab una eis exhibeatur pia matre communi.]

Et post aliqua: [Que cum ita sint, inquit, non existimemus ad mortuos pro quibus curam gerimus peruenire, nisi quod pro eis siue altaris, siue orationum, siue eleemosynarum sacrificii solemniter supplicamus; quamuis non pro quibus fiunt omnibus prosint, sed eis tantum, pro quibus dum uiuunt comparatur ut prosint. Sed quia non discernimus qui sint, oportet ea pro regeneratis omnibus facere: ut nullus eorum pretermittatur, ad quos hec beneficia  possint et debeant peruenire. Melius enim supererunt ista eis, quibus nec obsunt nec prosunt, quam eis deerunt quibus prosunt.]

Ex his igitur omnibus diligenter ac fideliter consideratis certissime et clarissime ostenditur pro omnibus fidelibus Christi, qui fuerunt, aut sunt, uel erunt, factam esse passionem Christi. Pro fidelibus Christi offerri sacrificium Christi; pro corpore Christi immolari corpus Christi. De his uero, qui adhuc in infidelitate atque impietate detinentur, manifestum est ex hac regula fidei quod quicunque ex ipsis per Dei gratiam fuerint ad fidem conuersi, et in Christo regenerati, etiam pro ipsis confitendum sit factum esse, quod pro omnibus fidelibus factum constat. De ceteris uero, qui in ipsa infidelitate atque impietate  sua perseuerantes sunt perituri, si de Scripture sancte auctoritate, quod etiam pro talibus Dominus passus sit, certissimis et clarissimis testimoniis nobis demonstrare potuerint boni uiri, qui talia definierunt, dignum omnino est ut credamus et nos. Si uero non potuerint, cessent contendere pro eo quod non legunt. Pudeat eos definire quod nesciunt. Timeant statuere quod nullum sanctorum Patrum concilium, nullum apostolice sedis pontificum, nullum ecclesiasticorum dogmatum decretum hactenus inueniant statuisse. Quod et si quid a sanctis et uenerabilibus Ecclesie doctoribus uel scriptum, uel dictum unde huiuscemodi sensus occasio sumi posse uideatur, inueniunt: salua eorum debita reuerentia, cohibeant se potius, et submittant se humiliter diuine auctoritati;  et rem tam obscuram, tamque inusitatam diuine reseruent humiliter maiestati. Hoc namque et »Paschalis agni« sacra illa epulatio mystice nobis commendat cum dicitur: »Si quid residuum fuerit, igni comburetis ,« sicut beatus Gregorius exponit dicens: [Quod ex agno remanet igni comburimus, quando hoc quod de mysterio Incarnationis eius intelligere, uel penetrare non possumus, potestati Spiritus sancti humiliter reseruamus, ut non superbe quis audeat uel contemnere, uel denuntiare quod intelligit, sed hoc igni tradat, cum sancto Spiritui reseruat.]



CAPUT Xu. De questione tertia.


Iam de tertia questione, qua definitum est, »Quia sicut infideles redimuntur mysterio sanguinis Christi, ita nec fideles redempti sunt, qui non habuerint eam fidem »que per dilectionem operatur .« Quid necesse est aliquid dicere? cum ex his, que supra iam dicta sunt, manifestissime ostendatur, et omnibus infidelibus nullam esse redemptionem in Christo, et omnes fideles, qui fideliter accedunt ad fidem, et gratiam regenerationis, ibi accipiant ueram redemptionem, ubi accipiunt ueram regenerationem. Quia nec uere possunt regnerari, nisi eos et a potestate diaboli, et a seruitute peccati uere constet redimi. Nec uere possunt redimi, nisi lauacro indulgentie  expiati, et a reatu delicti, et a dominatu principis mundi efficiantur absoluti. Nisi quod hoc in ista definitione absurdissimum est, »quod Dominus iehsu Christus etiam pro impiis in sua impietate pereuntibus dicatur passus.« Et »fidelis quisque fideliter baptismo eius regeneratus mysterio passionis eius affirmetur non esse redemptus.«

Nec illud aliquis contra hanc ueritatem euangelicam et apostolicam obiiciendum putet, quod inter ceteras maledictiones populi iudaici, in Deuteronomio continetur ad eumdem incredulum populum dictum: »Et erit uita tua pendens ante oculos tuos, et non credes uite tue .« uel illud quod in Isaia de eodem infideli populo, ex persona ipsius Domini Iesu Christi de passione et cruce eius  dictum solet intelligi: »Expandi manus meas tota die ad populum non credentem, et contradicentem, qui ambulat uia non bona, post cogitationes suas .« Ut quasi ita quis uelit accipere, quod illi »incredulo populo« dictum est, »et erit uita tua pendens ante oculos tuos, et non credes uite tue.« Tanquam ipsi »incredulo et infideli populo« in sua incredulitate, et infidelitate permanenti, Dominus iehsu Christus, qui ante eorum oculos in cruce pependit, dicatur uita cum utique eis non dederit uitam: et dicantur ipsi non credituri uite sue; quasi Dominus etiam eorum qui non credunt, nec unquam eius fide uiuificantur, possit dici uita. Et illud de Isaia testimonium sic conetur intelligere ut dicat, quod Dominus propterea dixerit:  »Expandi manus meas tota die ad populum non credentem et contradicentem,« quasi propter eumdem populum in sua incredulitate et contradictione perdurantem, et eius causa crucis sustinuerit passionem. Ut quasi ex hoc affirmare uideatur, quod Dominus etiam pro impiis in sua impietate pereuntibus in Scripturis passus esse dicatur; quia diuine Scripture nullatenus possunt inter se esse contrarie, sed quod in earum planioribus locis manifestius declaratur, hoc etiam in obscurioribus occultatur, ut ex his que in illis clara sunt illuminentur obscura, non ex his que obscura sunt clara obscurentur.

Itaque iuxta manifestam, quam superius ostendimus de passione, et redemptione Christi euangelicam,  et apostolicam ueritatem, etiam illud, quod in Deuteronomio inter cetera maledicta illi populo infideli dictum est: »Et erit uita tua pendens ante oculos tuos, et non credes uite tue,« ita fideliter accipiamus dictum, ut agnoscamus maximum maledictum fuisse illius populi, ut merito malitie sue excecati, uenientem ad se Dominum Christum tantis signis et miraculis cognoscere non potuerint. Sicut de eorum tanta cecitate ante fuerat prophetatum: »Exceca cor populi huius, et aures eius aggraua et oculos eius claude ,« etc. Et hanc cecitatem iusto iudicio Dei permansisse in illis usquedum Dominum comprehenderent, condemnarent, et morti adiudicatum crucifigerent; sed postea  illo resurgente, et ad celos ascendente, misso Spiritu sancto, et predicantibus apostolis per inspirationem diuine gratie, subito ad eorum predicationem compunctos dixisse: »uiri fratres, quid faciemus .« Et continuo accepto salutis consilio baptizatos, ac uite sue quam in cruce ante oculos suos positam agnoscere non potuerant nec crediderant, reconciliatos. Et ideo mirabiliter per beatum Moysem utrumque prophetatum, utrumque significatum est, ut et in passione Domini haberent »uitam ante oculos,« sed nec crederent, nec agnoscerent: et hec tamen uita esset etiam ipsorum tam infidelium et tam excecatorum, quia eos postea fide sua uiuificauit, sicut scriptum est: »Iustus autem ex fide uiuit .« Ita in  passione sua Dominus et uita erat ipsorum, et non erat uita ipsorum: uita namque erat ipsorum, quia erat eos uiuificaturus; non erat uita ipsorum, quia necdum eos uiuificabat, quando mortui uitam crucifigebant. Unde ut ista cecitas ab illis auferretur, et fidei illuminatio eis donaretur, in ipsa crucis passione Patrem precabatur dicens: »Pater, ignosce illis, non enim sciunt quid faciunt .« Similiter et illud quod in Isaia ex ipsius Domini persona intelligitur dictum: »Expandi manus meas tota die ad populum non credentem, et contradicentem,« eodem sensu accipiendum est, quod perpessus sit ac sustinuerit illum populum semper sibi non credentem et contradicentem, ita ut clamaret: »Crucifige, crucifige eum;« et dicente Pilato:  »Regem uestrum crucifigam? responderunt: Non habemus regem nisi Cesarem .« Donec in cruce exaltatus expanderet manus, tanquam uirtute passionis sue omnia tracturus ad se, etiam ipsum »populum non credentem, et contradicentem in reliquiis uidelicet, que ex illo per electionem gratie salue facte sunt .« Hoc ita futurum ipse predixerat, quando ad eos ante passionem suam, tanquam »ad populum non credentem et contradicentem« dicebat: »Cum exaltaueritis filium hominis, tunc cognoscetis quia ego sum .« Non credendo namque, et contradicendo ad hoc peruenerunt ut exaltarent filium hominis in ligno crucis; et tunc uirtute passionis, et gratia orationis eius illuminati cognouerunt  eum, quem antea non cognoscentes crucifixerant: »Si enim cognouissent, nunquam Dominum glorie crucifixissent .«

Hunc nobis uerum et catholicum sensum beatissimus martyr Cyprianus in libro quod idola dii non sint, diligenter insinuat, dicens de eisdem Iudeis. [Non intelligendo primum Christi aduentum, qui in passione precessit occultus, unum tantum credunt, qui erit in potestate manifestus. Quod autem hoc Iudeorum populus intelligere non potuit, delictorum meritum fuit. Sic erant sapientie et intelligentie cecitate multati, ut qui uita indigni essent, haberent uitam ante oculos, nec uiderent.] Similiter et beatus Augustinus in explanationibus  Ioannis euangeliste docet dicens : [Ecce Dominus iehsu Christus uenit, predicauit; sed quid putamus? »Nunquid,« qui audierunt »oues« erant? Ecce audiuit »Iudas,« et lupus erat; »sequebatur,« sed pelle ouina tectus pastori insidiabatur. »Aliqui uero« eorum qui Christum crucifixerunt non audiebant »et oues erant;« ipsos enim uidebat in turba quando dicebat: »Cum exaltaueritis Filium hominis, tunc cognoscetis quia ego sum .« Quomodo ergo ista soluitur »quesito? Audiunt non oues, et non audiunt oues, sequuntur uocem« pastoris quidam lupi, et eis quedam contradicunt oues; postremo pastorem occidunt oues. Sed quando non audiebant, oues nondum erant; uox audita eos mutauit, et ex lupis oues  fecit.]

Libet in fine sanctorum Patrum pauca uerba subiungere, quam mirabiliter et dulciter predicent de mysterio redemptionis Christi: de salute etiam illorum iustorum, qui fuerunt ante aduentum Christi, et deinceps omnium fidelium qui eius gratia quotidie redimuntur atque saluantur. Beatus Ambrosius de ipso Domino Iesu Christo, qui est »Agnus Dei, et tollit peccatum mundi ,« quomodo a certo et predestinato numero qui possint ad eius esum sufficere comedatur, ita dicit: [Sanguis Christi, cuius ad gratiam nichil minuitur, nichil adiungitur. Et si parum sumas, et si plurimum haurias eadem perfecta est omnibus mensura redemptionis. Pascha quoque Domini, hoc est agnum, ita patres  epulari iubentur, ut secundum numerum animarum epulentur suarum, neque plures, neque pauciores; neque aliis plus dari, aliis minus secundum animas singulorum; ne aut fortiores amplius sumant, aut infirmiores minus. Gratia enim equalis singulis diuiditur, redemptio diuiditur, donum diuiditur. Neque plures oportet esse, ne quis uacuus spei et redemptionis recedat. Plures sunt quando aliqui extra numerum sunt: »Sancti autem numerati sunt omnes, et capilli eorum . Cognouit enim Dominus qui sunt ipsius .« Neque pauciores, ne quis magnitudines gratie sit ad recipiendum infirmior. Et ideo omnes equalitatem deuotionis et fidei deferre precepit in Pascha.]

 De hac re, id est redemptione sanguinis Christi, etiam beatus Leo ita docet: [Effusio enim pro iniustis sanguinis Iusti tam potens fuit ad priuilegium, tam diues ad pretium, ut si uniuersitas captiuorum in Redemptorem suum crederet, nullum tyrannica uincula retinerent.] Et iterum: [Ita Dominus iehsu Christus humano generi sua morte consuluit, ut sacramentum salutis etiam ipsis persecutoribus non negaret. Qui enim uenerat uniuersis credentibus omnia peccata dimittere, a generali indulgentia nec Iudaicum uoluit crimen excludere.] Et iterum: [Quid enim aliud egit crux Christi, quam ut destructis inimicitiis reconcilietur mundus Deo, et per sacrificium immaculati agni in ueram pacem c[.....]  reuocentur.] Itemque alibi. [Offerebatur enim a Domino pro salute mundi hostia singularis, et occisio ueri agni per tot secula predicata promissionis filios in libertatem fidei transferebat. Confirmabatur quoque Testamentum Nouum, et Christi sanguine eterni regni scribebantur heredes. Ingrediebatur summus pontifex Sancta sanctorum, et ad exorandum Dominum immaculatus sacerdos per uelum sue carnis intrabat.] Et alio loco: [Incarnatio quippe uerbi, et occisio ac resurrectio Christi uniuersorum fidelium salus facta est; et sanguis unius iusti, quod nobis donauit, qui eum pro reconciliatione mundi credimus fusum, hoc contulit patribus, qui similiter crediderunt fundendum.]

Beatus etiam Hieronymus in expositione Epistole  ad Galatas, cum de eisdem sanctis loqueretur antiquis: [Nemo, inquit, illorum de maledicto quempiam liberauit absque solo Domino Iesu Christo, qui pretioso sanguine suo, et nos omnes, et ipsos Moysem dico et Aaron, prophetasque cunctos et patriarchas de maledicto legis redemit. Nec hoc meo sensu dictum putetis; Scriptura testis est, quia »Christus gratia Dei pro omnibus mortuus est ;« si autem pro omnibus, et pro Moyse, et pro uniuersis prophetis. E quibus nullus potuit delere »Chirographum uetus, quod aduersum nos scriptum erat, et affigere illud cruci. Omnes enim peccauerunt, et egent gloria Dei .« Item idem doctor exponens illud quod per prophetam de Domino dictum est: »Iste asperget gentes multas  ,« mundans, inquit, eas sanguine suo, et in baptismate Dei consecrans seruituti.] Item in Commentariis Euangelii secundum Mattheum cum uerba Domini exponeret dicentis: »Sicut Filius hominis non uenit ministrari, sed ministrare, et dare animam suam redemptionem pro multis .« [Non dixit, inquit, dare animam suam redemptionem pro omnibus, sed pro multis, id est pro his qui credere uoluerint.]

Item beatus Augustinus in libro de Natura et gratia: [»Ea, inquit, fides iustos sanauit antiquos, que sanat et nos, id est mediatoris Dei et hominum hominis Christi Iesu ,« fides sanguinis eius, fides crucis eius, fides mortis et resurrectionis  eius. »Habentes ergo eum spiritum fidei, et nos credimus, propter quod et loquimur .«] Item in tractatibus in Ioannem euangelistam : [»Estote, inquit, oues.« Oues credendo sunt oues; pastorem sequendo sunt oues; Redemptorem non contemnendo sunt oues; per ostium intrando sunt oues; exeundo, et pascua inueniendo sunt oues. Quomodo ergo istis dixit: »Non estis ex ouibus meis? « Quia uidebat eos ad sempiternum interitum predestinatos, non ad uitam eternam sui sanguinis pretio comparatos.] Item ibi: [Tota illa eius passio, nostra purgatio: est passurus igitur exitia, premisit obsequia, non solum eis pro quibus erat subiturus mortem, sed etiam illi qui eum fuerat traditurus ad mortem.] Et alio loco : [»Quod facis, inquit, fac citius .« Non precepit facinus, sed predixit Iude  malum, nobis bonum. Quid enim Iude peius, et quid nobis melius quam traditus Christus, ab illo contra illum, pro nobis preter illum.] Et alio loco: [Quantum sibi, inquit, assumpserat Petrus intuendo quid posset: quantum sibi assumpserat, ut cum »Dominus uenisset animam suam ponere pro amicis suis ,« ac per hoc et pro ipso, ille hoc Domino offerre confideret, et non pro se posita anima Christi, animam suam polliceretur positurum pro Christo.] Et alibi: [Christus saluator, quod est nomen eius, fidelibus eius: est quippe impiis et damnator qui dignatur fidelibus esse saluator.]

Beatus antistes et martyr Cyprianus in libro de Laude martyrii et martyrum, ostendens a mundi initio predestinatos qui Christi sanguine aspergerentur  et mundarentur: [O beati, inquit, quos a primordio mundi Domini sanguis infecit, et quos merito splendor iste niuei amictus induerit et candor stole ambientis ornarit.] Item in libro ad Demetrianum: [Hanc, inquit, gratiam Christus impertit, hoc munus misericordie sue tribuit, subigendo mortem tropeo crucis, redimendo credentem pretio sui sanguinis, reconciliando hominem Deo Patri, uiuificando mortalem regeneratione celesti; hunc, si fieri potest, sequamur omnes, huius sacramento, et signo censeamur. Hic nobis uiam uite aperit; hic ad paradisum reduces facit; hic ad celorum regna perducit. Cum ipso semper uiuemus facti per ipsum filii Dei: cum ipso exsultabimus semper ipsius cruore reparati.] Amen.




ANNO DOMINI DCCCLXXu.
uULFADUS BITURICENSIS EPISCOPUS.





NOTITIA HISTORICA IN uULFADUM.


 uULFADUS Rodulpho suffectus est, anno 866, a Carolo Caluo imperatore, cuius filium Carlomannum educauerat, ut patet ex epistola eiusdem regis ad Nicolaum papam, paulo ante synodum Suessionensem scripta, cum ait: »Rodulfus, Bituricensis Ecclesie archiepiscopus, nuper defunctus est, et ipsa Ecclesia sapienti et strenuo, uirilique pastore indiget, propter quorumdam leuitatem morum et inconstantiam ipsius gentis. Unde consilio accepto, omnes episcopi, et fideles regni nostri, ipsaque etiam diecesis, unanimiter in electione predicti uulfadi consenserunt.« Qui primo canonicus B. Marie et Rhemorum metropolis economus, eo nomine interfuit synodo apud Carisiacum an. 848. Clericus autem ordinatur ab Ebbone Rhemensi. Idcirco ad concilium Suessionense II comparere non ualuit, ob egritudinem qua detentus erat in monasterio S. Medardi; quamobrem Hincmarus archiepiscopus Sigloardum archidiaconum ad eum misit, qui libellum porrigeret a uulfado libenter subscriptum; nichilominus id  non obstitit quin cum sociis in ea synodo gradu priuaretur. Attamen Nicolai pape decreto eius causa et collegarum retractari iussa est in concilio Suessionensi III, an. 866, in qua pontifex maximus Herardo, Turonensi archiepiscopo, precepit ut nisi Hincmarus uulfadum et socios absoluat, synodi Patres iussu sedis apostolice id exsequantur. Qua re diligenter discussa, synodus epistolam scripsit ad papam, ut excusaret Hincmarum, quod non ausus fuisset sua et comprouincialium episcoporum auctoritate uulfadum in pristinum honorem reducere, sed eius restitutionem  pontifici reseruandam fore. Interim cum uacaret primatus Bituricensis ab obitu decessoris, Carolus Caluus uulfadum episcopum renuntiauit, quem hactenus absque sedis apostolice determinatione distulerat; unde et in epistola eiusdem regis ad eumdem Nicolaum sic loquitur: »Quia fratrem uulfadum, ut uestre sanctitatis apices exponunt, moribus et scientia penes nos uigere comperimus, Biturigensem ecclesiam, ceu sancte paternitati uestre aliis litteris significauimus, quia dare absque apostolatus uestri determinatione distulimus, commendare sibi eamdem Ecclesiam cum rebus sibi pertinentibus accelerauimus, scilicet ut in destructione earum non tantum seuiens ualeret quorumlibet prauorum instantia, querentium diripere non sua, et uastare crudeliter aliena,« etc. Excusat autem uulfadi promotionem acceleratam Carolus an. 869, et pallium archiepiscopi pro eo petit.

Imperatoris precibus annuit Adrianus II, papa, epist. IX ad synodum Tricassinam Iu, Nonas Febr.  868, qua uulfado antistiti secundum priorem consuetudinem, usum pallii, ad genium et decus ecclesie sibi commisse, concessit; primo episcopatus anno, indictione 14, regni Karoli 26, subscripsit cum aliis Galliarum presulibus priuilegio a synodo Suessionica collato, Sollemniacensi monasterio in Lemouicibus, ubi S. metropolis Bituricensis indignum episcopum se nuncupat. Diem clausit extremum Kalend. Aprilis an. 876, corpus sepulture mandatum in monasterio S. Laurentii, cum prefuisset annis decem.





uULFADI BITURICENSIS EPISCOPI EPISTOLA PASTORALIS AD PAROCHOS ET PAROCHIANOS SUOS. 


 uulfadus, etsi indignus atque peccator, gratia tamen Dei sancte matris Biturigensis Ecclesie episcopus, omnibus consacerdotibus et comministris, necnon uniuersis Ecclesie mihi commisse filiis, in Domino salutem. Solliciti semper, dilectissimi fratres, de salute uestra et de pretio animarum uestrarum, qui in Ecclesia pastores uocamini, et gregem Domini reficere et prouidere debetis; rogamus uos  et obsecramus, ut in his que ad mysterium uestrum pertinent, iugiter meditantes, lucrum animarum uobis commissarum omni intentione queratis, et custodias super populum Domini omni tempore habere studeatis. Officium ergo ministerii nostri est, ut utilia uobis et necessaria suadeamus, et proficua, si possimus, ostendamus. Itaque, dilectissimi, prouidere debetis, ut quod nominamini esse contendatis.  Sacerdotes uocamini: sancti et mundi esse, et sacerdotium sanctum digne tenere et frequentare studete; quoniam de sacerdotibus Dominus dicit: Sancti estote, quia ego sanctus sum Dominus Deus uester. Pastores appellamini: oues consignatas sollicite regere et prouidere contendite. Speculatores nuncupamini; ut in altiori uirtutum gradu, sanctitate et intellectu uosmetipsos erigere, ut carnalibus desideriis superatis, contra mundanos impetus et nequitias spiritales uiriliter possitis pugnare. Fidem quoque rectam  corde firmiter tenete, et ore predicate, et lectioni, prout potestis, ardentius insistite, ac meditari in Scripturis sacris et diuinis preceptis contendite. Orationi et psalmodie uigilanter incumbite; quoniam hec sunt arma,  quibus diabolus uincitur, et minister Christi in fide et bonis operibus solidatur. Predicationis officium plebibus uobis commissis congruenter impendite, et bene agentes ad meliora uerbo et exemplo inuitate. Prauos quoque et impios fortiter redarguite et repugnate, et seculares pugnas, minas, atque terrores nullatenus formidate, et potius Deo quam hominibus placere contendite; et quod aliis predicatis in uobis primo ostendite. Religionem et sanctitatem, castitatem atque munditiam pre omnibus habere corde et corpore studete; ut idoneos Christi ministros uos ipsos ostendere, ut exemplo sanctitatis et religionis ad seruitutem Christi alios possitis instruere; sicque munditia, et nitor sancte conuersationis, atque omnes in commune uirtutes in uobis resplendeant, ut,  si minor sit in uobis doctrina quam deceat, munda et sancta conuersatio subiectos uestros ad bene agendum informet; et quod uerbo et predicatione non ualetis exempto totius bonitatis doceatis: quoniam cuius uita despicitur, restat ut eius predicatio contemnatur. Charitatem fraternam amate, et hospitalitatem diligite, et per secularia negotia turpiter nolite discurrere, ne uideatur in uobis ministerium sacrum uilescere. Irreprehensibiles uos in omni conuersatione et acta exhibete, ne nomen Christi in uobis possit blasphemari. Quecunque iniqua uel inhonesta, aut certe periculosa in gregibus Christi uobis commissis, in potentibus et nobilioribus, et in minoribus et pauperibus, in masculis siue in feminis conspicere et intelligere potestis, sine fauore aut  aliqua personarum acceptione ostendere eis contendite; et unicuique peccata et iniquitates suas absque tarditate et negligentia, uel certe uerecundia annuntiate, et de omnibus sceleribus suis consilium congruum eis prebete, et scientiam Domini nobis omnibus comminantem per omnia formidate: Si non annuntiaueris, inquit, iniquo iniquitatem suam, animam eius de manu tua requiram. Et item: Clama, ne cesses, quasi tuba exalta uocem, etc. Penitentibus etiam, qui uagabundi per secularia negotia discurrunt, quasi nichil mali gesserint, peccata sua ostendite; et ut in uno loco morantes dignos penitentie fructus faciant commonete, annuntiantes eis uerissime  quod penitentiam et militiam secularem pariter non possunt agere.

O uos quoque laicalis ordinis uiri, monere desidero, et annuntiare uobis ea que ad salutem uestram pertinent cupio; quoniam periculum animarum uestrarum ualde formido, et pro uobis omnibus rationem Deo redditurum me esse cognosco. Sunt namque uitia et peccata, per que diabolus mortales seducit; et ad hoc assidue laborat, ut eos secum ad infernum detrudat, et morte perpetua damnet; id est cupiditas, superbia, homicidium, adulterium, sacrilegium, fornicatio, rapina, periurium, falsum testimonium, inuasiones rerum ecclesiasticarum, dehonorationes sacerdotum, iuramenta illicita, maledictiones pessime, conspirationes inique, detractiones, susurrationes,  discordie, inuidie, odia, ebrietates, inhonesta lucra, iudicia iniusta, mensure inequales, amicitie per sacramentum promisse et uiolate, res ecclesiastice ab ecclesiis subtracte, et in proprias redacte; pecunie et none ab ecclesiis, quibus debite sunt, subtracte, et multa alia, que Dominus et Redemptor noster prohibet, et diabolus hostis et inimicus noster suadet. Hec uero uitia et peccata in tantum sunt grauia, ut cum instigante diabolo perpetrantur, homines a Deo separent, et hereditatem celestem ac uitam perpetuam auferant, et facientibus inferni flammas et cruciatus acquirant. Et ideo, dilectissimi filii, obsecro ut recurrat unusquisque ad conscientiam suam, et diligenter requirat qualis sit, uel que in pueritia, in adolescentia, in iuuentute, in omni  etate sua gessit; et si quis se homicidam, adulterum, sacrilegum, fornicatorem, periurum aut falsum testem uiderit, ad Deum et matrem Ecclesiam confugium faciat, et confessionem puram de omnibus iniquitatibus suis sacerdotibus donet; et penitentiam suscipiat, et uerissime eam adimpleat; et quod inique gessit eleemosynis, ieiuniis, orationibus, abstinentia, et ceteris bonis operibus delere et redimere satagat: quoniam nisi hic, dum tempus et locum habet, emendare studuerit, regnum Dei, testante Apostolo, habere non poterit. Nolite itaque, ait Apostolus, errare: neque homicide, neque adulteri, neque sacrilegi, neque periuri, neque rapaces, neque masculorum concubitores, neque ebriosi, neque maledici regnum Dei possidebunt.

 Monemus et eos quorum dissensione et discordia hec regio uastata, et multis miseriis afflicta, et pene annullata est, ut peccatum et iniquitatem suam recognoscant, et que impie et crudeliter egerunt ad mentem semper reducant, et sint eis omni tempore in lamentum et singultum et uelamen oculorum suorum, et penitere ea studiosissime contendant, ac redimere se eleemosynis, ieiuniis, orationibus, et aliis operibus Deo acceptis satagant. Similiter et eos qui res ecclesiasticas quondam inuaserunt, aut modo sine uoluntate eorum quibus debite sunt, retinent, ut resipiscant et penitentiam pro sacrilegio agant; et Deo, et ecclesiis quas leserunt, satisfacere studeant. Eos quoque monemus, qui leuiter plurima  sacramenta iurant, et nomen Dei atque sanctorum eius in uanum assumunt, uel sine reuerentia maledicunt, ut se ab hoc peccato abstineant, et quod nimis odibile sit agnoscant, dicente Scriptura: uir multum iurans replebitur iniquitate, et non recedet de domo eius lepra; et sicut supra dictum est, maledici regnum Dei non possidebunt. Monemus etiam iudices, ut iuste iudicent, et recta iudicia terminent, et timorem Dei semper ante oculos habeant, scientes quod et ipsi Deum iudicem habebunt, et ipsi a Deo pro omnibus iudiciis suis, dictis, et factis iudicandi sunt. Ipse enim precepit: Nec accipias personam pauperis, nec honores uultum potentis. Non declines ad dexteram, siue ad sinistram: iuste iudica proximo tuo. Caueat etiam unusquisque ut falsum testimonium nullatenus  proferat, quia scriptum est: Testis falsus non erit impunitus. Audiuimus quoque duplices mensuras apud uos esse, et maioribus ad emendum, minoribus ad uendendum . . . quod rogamus ut corrigatis, et iustam atque equam mensuram omnes in commune habeatis, secundum preceptum Domini dicentis: Sit tibi equus modius, iustusque sextarius. Ab usuris etiam uos abstinete, scientesque hoc non leue peccatum esse, cum dicitur in Lege: Ad usuram non fenerabis. Negotiationes uero que in mercimoniis fiunt, sine sacramentis et periuriis satagantur; et unusquisque caueat ne fratrem suum aliqua fraude ibi decipiat. Ipsas uero amicitias nolite per sacramenta, sicut nunc usque aliquos fecisse audiuimus, firmare, quoniam illud sacramentum nunquam sine  peccato poterit esse. Nullum quoque sacramentum quisque alicui iuret, nisi seniori suo debitam fidelitatem secundum consuetudinem premiserit, aut legalia et, legitima sacramenta iurauerit.

Sacerdotibus uestris, sicut Dei ministris, debitum honorem impendite; et si forte illos in aliquo lesistis, satisfacere studete; si uero et ipsi aliter quam decet egerint, nolite eis detrahere; sed aut per uos ipsos, si potestis, illos corrigite; aut magistris eorum, uel certe episcopo uestro ea que de ipsis ueraciter scitis humiliter nuntiate. Ecclesiam Dei, in qua baptismum accepistis, confessiones uestras donatis, penitentiam suscipitis, predicationem auditis, et alia percipitis unde salui esse potestis, diligenter honorate; et ad ecclesiam sepissime cum oblationibus  uestris concurrite, ibique pro uobis orare rogate. Munera quoque pro ecclesiis dandis nullatenus exigere, et manere uel morari ibi cum uxoribus uestris nolite.

Conspirationes et coniurationes contra regem aut principes, aut certe contra uos ipsos monemus ut nullo modo agatis: quoniam et hoc graue delictum, et diuinis atque humanis legibus ualde prohibitum est. Detractiones itaque et susurrationes inutiles a uobis repellite, et nolite ulterius eas ullo modo agere: quoniam, sicut scriptum est: Qui detrahit, semetipsum et audientes occidit. Odium in corde nullo modo retinete: quoniam, sicut in Epistola sua Ioannes apostolus ait: Omnis qui fratrem suum odit homicida  est. Inuidiam et discordiam procul a uobis repellite: quoniam discordantium et inuidorum oblationes et munera Deo non sunt accepta; nec aliter oblationes nostre in ecclesiis recipi debent, nisi prius a cordibus hoc uerissime eieceritis.

De eleemosynis quas egrotantes uel morientes proximis, uel amicis commendant, rogamus uos ut fideliter ipsi que ea suscipiunt distribuant; sicut ipsi uolunt ut et alii pro se faciant; et agnoscant se, si bene egerunt, remunerationem a Christo percepturos; si aliter, rationem Deo proinde reddituros. Diuinum iudicium terribiliter eos condemnat qui aliorum eleemosynas fraudant. Ita enim in canonibus legitur: Fraudatores eleemosynarum fratrum anathematizantur. Si qui uestrum cognoscant parentes  suos de rebus ecclesiasticis abstraxisse, aut per uim uel malum ingenium eos uel hereditates pauperum, uel munus parentum abstulisse, et suis rebus iunxisse, misereantur, obsecro, animabus eorum, et restituant Ecclesie quod iniuste abstraxerunt, et reddant heredibus que illis iniuste abstulerunt; scientes uerissime, quod quandiu ipse res a se, aut a quibuscunque aliis retente fuerint, illi qui hec fecerunt hereditatem in regno Dei habere non potueruut.

Monemus etiam potentes ut familias suas proprias, uel certe ecclesias sibi commissas, secundum timorem Dei bene regere et gnbernare studeant; scientes quod et ipsi, quamuis potestate minores sint, fratres eorum sint, ut et ab aliis eos defendant,  et ut misericorditer eos uideant, neque in mensuris, neque iniustis redditibus sub aliqua occasione opprimant. uos quoque pauperes minus potentes monemus, ut dominis uestris subiecti sitis, et fideliter eis seruiatis, et quod debetis sine fraude in ueritate eis reddatis; scientes quod et ipsi super uos a Deo ordinati sunt, et uos illis subiecti esse debetis. Monemus etiam eos qui res ecclesiastico beneficiario iure possident, ut nonas et decimas ecclesiis reddant, ex quibus ipse res esse uidentur, et amplius ea nullo modo retineant, ne forte sacrilegium incurrant.

uiri uxoribus ad tempus debitum reddant, et nullatenus se aliis pollutionibus maculent. Uxores similiter uiros suos diligant, eisque in omnibus placere  studeant, ne  ad alia facinora impellant. Et utrique caueant ne per commistionem corporalem immundi et illoti ecclesias ingrediantur. Monemus quoque de incestis, ut nullus se cum proxima sua, uel cum proxima uxoris sue se commisceat; quoniam turpissimum et adeo prohibitum est. Illud etiam attentissime caueat ne pudicitiam filie sue, aut neptis, aut propinque, maxime uxoris sue, pro gratia alicuius mortalis hominis ad uiolandum tradat, aut consentiat, ut castitas earum aliquo modo aut ingenio, nisi legitimo coniugio, corrumpatur.

In tribus etiam festiuitatibus anni, Natiuitate Domini, Pascha, Pentecoste unusquisque mundus ad ecclesiam ueniens communicet, exceptis his qui in  publica penitentia sunt; quoniam nisi his tribus solemnitatibus communicauerit, non inter Christianos habitare debet. uideat ergo unusquisque ut digne et munde et deuote communionem Christi percipiat; etenim qui corpus Domini et sanguinem indigne sumit, iudicium sibi manducat et bibit. Consulimus itaque precamurque feminas nobiliores, et alias quascunque ut filios suos proprio lacte nutriant, et nullatenus ancillis aliis ad educandum tradant.

Curate ergo, dilectissimi filii, ut hoc quod pro salute uestra scribimus, attente et diligenter animo comprehendatis, et de omnibus his sollicite caueatis; et in quibuscunque uos deliquisse cognoscatis, emendare tota intentione satagatis, ne in eternum  infeliciter pereatis. Mementote ubi sunt patres  uestri, ubi sunt reges uestri, uestri principes, uestre  potestates, et omnes qui seculum amauerunt; et scitote, quoniam uos omnes citissime morituri estis, et post hanc uitam nichil boni habituri, nisi bonis operibus promerueritis. Mortem, precor, dilectissimi, ante oculos semper habete, et quid post mortem facturi sitis cogitate, et ne mortem timeatis prouidete, quoniam nulli bono mors nocere potest. Christum redemptorem uestrum totis uiribus diligite, et proximos uestros sicut uosmetipsos amate, et Ecclesiam Dei honorate, et dictis ac predicationibus sanctorum uirorum obedite, et ad paradisi gaudium et societatem sanctorum uenire festinate: ad quorum societatem diuina Trinitas et indiuisa unitas uos perducere, et gratuita miseratione protegere, consolari, et benedicere dignetur Deus noster, qui  uiuit et regnat per omnia secula seculorum. Amen.




ANNO DOMINI DCCCLXXu.
ADuENTIUS METENSIS EPISCOPUS.





ADuENTII LIBELLUS DE WALDRADA, In quo probare conatur Waldradam pellicem Lotharii, coniunctam matrimonio, iam a tenera etate, ab eius patre Lothario Augusto; Theutpergam uero, legitimam uxorem, postea ipsi inuito regi minis fuisse coniunctam.


 Augustus diue recordationis Lotharius per electionem populi regni Romanorum creatus est imperator, arcemque regni Francorum regens, inter reliquias gestorum suorum deliberationis filio suo domino Lothario uirginem nobilem, nomine Waldradam, sub nomine diuine fidei tradidit, ut eam in Dei fide, et sua futuro tempore custodiret, et obtineret. Et ut hec copula iusta esse patesceret, in pretitulatione dotis, centum mansos gloriosissimo puerulo tradidit, qui necdum sue libertatis erat, licet futurus heres patri; sed sub tutoribus, et actoribus manebat, sicuti de talibus loquitur Apostolus, dicens: Quanto tempore heres paruulus est, nichil differt a seruo, cum sit dominus omnium; sed sub tutoribus et actoribus est usque ad prefinitum tempus a patre . uerum  quandiu predictus imperator regni Francorum sublimitatem obtinuit, prefatus puerulus date sibi puelle paterno munere inhesit; quod non in angulo patratum fuit, quia ueritas non habet angulos, sed in publico pontificum, et optimatum spectaculo, sicut pedagogi eius testantur, etiam et auunculus eius Leutfridus. Domino imperatore Lothario migrante, in ipsis diebus paterni luctus, Hucbertus Acefala cum suis complicibus, sororem suam nomine Theutpergam domino regi Lothario clarissimo adolescentulo adduxit, et fraudulenter eam sibi sociauit, minans  regis esse periculum de statu regni sui, si suis non faueret hortamentis. Acquieuit rex, licet nolens, sicut ipse testatus est.

Fama pessime turpitudinis Theutpergam sequitur, et de incestuoso concubitu fratris sui Hucberti rea acclamatur, affertur schedula confessionis, ubi sponte confessa legitur, iudicio consulum damnatur, misericordia presulum saluatur, fugam capessit. Huius facti notitiam, per illustres uiros piissimus rex dominus Lotharius Romam mittit, et causas rei pandere statuit. Beatissimus papa Nicolaus ratione comperta deliciosos missos Rodoaldum scilicet Portuensem, Ioannem Fidiculensem [al., Ficodensem] in Franciam mittit, et in urbe Metica, generale concilium celebrare decernit. Ubi presentiam suam  gloriosissimus rex Lotharius, cum uniuerso primatum suorum nobiliumque consiliariorum comitatu ostendens, in sancta synodo resedit; ibi causas sue actionis in conspectu legatorum Romane sedis exposuit, quomodo in fide Dei genitor suus excellentissime memorie dominus Lotharius perpetuus Augustus, et uirginem prenobilem manu propria tradiderit, et reliqua que supra enumerauimus. Quod uero Theutperga reatus sui culpam publice confessa fuerit, in predicto concilio, quod Metis ciuitate patratum est, senatores uniuersi regni Francorum  perficere se acclamauerint. In quibus prudentia tam temporalis quam spiritalis refulget, quorum patres, proaui, et ataui Romanorum consilii maturitate rexerunt imperium, quorum stirpem, tempore Augustorum domini Ludouici imperatoris, et magnificentissimi Lotharii semper titulo consulatus exornatam intuitus sum. Horum specialem consilii prerogatiuam nequaquam abiiciendam uniuersitas populi acclamauit: quippe cum nec criminum eis damnositas obiiciebatur, sed probitatum ingenuitas laudibus efferebatur. Quapropter quia passim plurimi uarie de his opinantur, et multiplicia definitionum genera ponunt, quo affectu super his tractauerim, ac senserim, reuerentie fidelium elucidari curabo. Quando imperator piissimus filio suo equiuoco, puellam nobilitate  carnis insignitam dedit, nondum eram episcopali onere pregrauatus, nec his interfui actibus. Theutperga cum introducta fuit, et secundum coniugium patratum est, nisi auditu penitus ignoraui. His rebus ita excursis, expetitus a clero, et electus a plebe, episcopus canonice consecratus in his factis taliter sensi: Christianissimus imperator in fide Christi, et sua, uirginem filio dedit, fides Dei scortum non donat, sed repudiat, dicens: Non mechaberis . Et Psalmista: Perdes omnes, qui fornicantur abs te . Paulus, qui fide Dei precinctus erat, clamat, hoc inquiens: Scitote intelligentes, quod omnis fornicator, aut immundus aut auarus, quod est idolorum seruitus, non habet hereditatem in regno Christi et Dei : qui portans  stigma Iesu in corpore suo, hoc est uexillum fidei, non fouet adulteros, sed cuspide sacri faminis terebrat, dicens: Neque adulteri regnum Dei possidebunt . Dominus, qui fidelis est, et dat  sancta Dauid fidelia, et orthodoxo imperatori Lothario, non abstulit potestatem coniungendi filium suum, cum quacunque puella decreuisset, in Euangelio dicit: Qui dimissa uxore, alteram duxerit, mechatur . Unde oportet, ut hec audientes, pio et deuoto studio paternos canones audiant, ac seruent, quia terminos Patrum nunquam transgredi oportet. Nam sacri canones paterno munere mulierem datam culpa carere proclamant. Imperator, qui culture diuine deditus erat, fornicationis detestabili facinore filium uti non permisit Lotharium regem, cuius professio, et omnium senatorum talis exstitit, de copula Waldrade, quod eam genitor in fide Dei sibi dederat.

De Theutperga uero, quod sceleris sui malum de  horrendo impudendi [f. impudici] fratris amplexu confessa, et comprobata fuerit, similiter omnino protestati sunt, que non pauidis a nobis minis territa est, nec amenis confota blanditiis. Ipse autem secundum Apostolum faciens, ubi dicit: Si fieri potest, cum omnibus hominibus pacem habete , et consulum nobilium uoces audiens, sicut supra per succedentia tempora exemplis annotauimus, quod audita et approbata sunt senatorum consilia, in omnibus subscriptionibus, et definitionibus nostris hoc modo censuimus, ut si Theutperga confessa predictum fuisset reatum, regia societate indignam esse censui. Et si Waldrada in fide Dei munere patris iuncta esset regi, fidem Dei non ausus fui blasphemare, ne forte perfoderet me Scriptura uerbi iaculo  dicens: Blasphemos ne patiaris uiuere . Apostolus licentiam dat, ut unusquisque in suo sensu abundet  [a 1Kb] .





EPISTOLA ADuENTII AD THEUTGAUDUM COLONIENSEM EPISCOPUM. Certiorem secreto facit de synodo apud Metas mox congreganda.


 Reuerentissimo ac sanctissimo nobis per omnia desiderando Patri THEUTGAUDO ADuENTIUS deuotus filius, et assiduus orator, summe felicitatis pacem et gloriam.

Presentes apices, per Deum, et propter Deum humiliter precamur, ut nullus alius mortalium uideat, sed uulcanus edax perspectos consumat. uestre antique grauitatis, et maturum consilium, ac uice fidei anchoram prudentie tutelam figat in sapientie firmamento [fundamento], ne aliquid nostro seniori sinistrum, uel dextrum isto tempore nuntietis,  quousque in Purificatione sancte Marie, sicut pro certo uocati sunt omnes nostri confratres, Metis conueniant: quia pro certo scitis, quod noster senior modis omnibus deliberatum habet, ut illorum communi consilio, quidquid illis secundum Deum melius uisum fuerit, in omnibus se paratissimum esse promittat, aut eorum monitis, atque consiliis parens, nichil ulterius aliter agat. Quapropter oportet uos, dilectissime Pater, modo caute agere, ne, quod absit, aliqua uana spe a uia Dei, et euangelicis, atque apostolicis documentis deuiando,  laqueum incurrat Auerni. Certi enim esse potestis quia si nostra culpa, aut aliqua uana fiducia modo errauerit, illud implebitur propheticum sanguinem ipsius de manu tua requiram . Ista quippe ideo scribimus, quia ualtharum nostri senioris fidelem hodie excepimus de palatio remeantem, qui nobis predictam deliberationem in sua fide, ex parte nostri senioris, ita ut prediximus, affirmauit,  imo multoties deprecatus est, ut propter amorem Domini, ista uobis significaremus, modisque omnibus consuleremus, ne ex uestra parte, uel uestra uiua uoce aliquid tale audiat, unde a sua salute uacillet. Aptius enim nobis cernitur simulari infirmitas, quam ut preparatam a Deo medicinam languens stomachus reiiciat. Bene uos ualere optamus, dilectissime Pater.





EPISTOLA EIUSDEM AD NICOLAUM PP. Mittit professionem suam, qua purgans se de causa Lotharii, acquiescere se atque obsequi docet statutis a pontifice in synodo Romana; proinde ueniam et pacem implorat.


 Gloriosissimo Dominici gregis pastori domino et beatissimo NICOLAO, summo et uniuersali pape, ADuENTIUS, humilis Metensium sedis episcopus, nunc et in eternum ualere.

Christus Dominus Deus proprii sanguinis pretio acquisito gregi solita pietate prospiciens, uobis summi sacerdotii contulit dignitatem: cui inter plurima spiritualium uirtutum ornamenta, quibus sanctam matrem Ecclesiam inimitabili sanctitate condecoratis, sacra etiam prisce auctoritatis dogmata affatim resplendent: quo Christiana plebs, efficacissimo tanti Patris exemplo feliciter imbuta, uitiorum monstra deuitare, et auxiliante Deo eterna poterit premia comprehendere, imo ecclesiastici ordinis disciplina uestris temporibus inuiolabilis permanere.  Unde mea paruitas omnesque diuina dignatione mihi crediti, multipliciter congaudentes, magnas omnipotenti Deo gratias referimus, deuotis precibus implorantes, ut Deus omnipotens uestri pontificatus apicem diu incolumem custodire dignetur, ad consolationem sancte sue Ecclesie, omniumque fidelium animarum. Quippe cum inter seuissimas paganorum pressuras, densissimasque peruersorum Christianorum simultates occuparemur, et per capita humilitatis nostre Dominici ouilis sollicitudinem gerere optaremus, decreta excellentissimi apostolatus uestri nobis directa sunt. Super quibus responsa dignitati maiestatis uestre festinantissime currens presentialiter dare uiua uoce desiderarem, nisi longeua senectus me grauidum redderet, et  indeficiens corporis egritudo frequenter atque inopinate spiritum exhalare cogeret. Magnum enim, et quasi totius meriti gaudium obtinerem, si ad limina apostolorum, uestramque desiderabilem et preeminentissimam presentiam, uirium imbecillitas me ire sineret. Sed quia podagrici dolores, et ueterani mei artus optata denegant, omnipotenti Deo, et sancto Petro, atque incomparabili clementie uestre magnitudini, mee paruitatis quantitatem committo, qui uices Dei tenetis, et in reuerendissima summi principis cathedra uerus apostolus residetis, ut uestris fouear solaminibus. Si enim fallaciter, quasi  fautor uitiorum, in conspectu uestre mansuetudinis diffamatus existo, si non corpore, mente tamen ad uestra sacra uestigia prouolutus, humiliter peto ut excusationis mee causas, nullo mendacii fuco obnubilatas, paterne pietatis affectu recipere non dedignemini, quas capitulatim misericordie uestre pandere studui.


I.

In catalogo sacerdotum nequaquam recipio Theutgualdum, quondam archiepiscopum, qui depositionis sue sententiam a uobis prolatam hactenus patienter ferens, iuxta precedentem consuetudinem nichil omnino de sacro ministerio contingere presumpsit: sed quasi mitissimus uir, incaute se proprio sermone lapsum, atque alterius pertinacissima  obstinatione deceptum fatetur: et per humilitatis et obedientie uiam incedens, a uestra pia largitate locum satisfactionis prestolatur.


II.

Guntharium quondam sacri palatii archicapellanum in episcoporum numero non suspicio, neque ei, uel fautoribus suis communicare presumo, quoniam uetito usus est officio, et apostolicam floccipendere excommunicationem non metuit.


III.

Causam piissimi regis Lotharii, in presentia uestrorum legatorum, prefati quondam primates Ecclesiarum, cum aliis archiepiscopis, eorumque cepiscopis, de duabus uxoribus in nostra urbe uentilantes,  et magistratus nostri principatum obtinentes, quid de iam dicti nostri principis querela decreuerint, uestram non latet sanctitatem. Ego igitur, teste Deo cum angelis et archangelis, arbitratus sum pariter uera manere, que plurimorum consulum astipulatione effabantur. Interea decernentibus tunc temporis prescriptis archiepiscopis, eorumque cepiscopis, solus ego, qui essem meritis et ordinatione nouissimus, qui magistrorum auctoritatibus et iudiciis resisterem? Et ne forte in aliquo contra decretum Leonis pape offenderem uerebar, qui titulo 22 ita scribit: Igitur secundum sanctorum Patrum canones  Spiritu Dei conditos, et totius mundi reuerentia consecratos, metropolitanos singularum prouinciarum episcopos ius tradite sibi antique dignitatis intemeratum habere decernimus. Si enim a regulis prestitutis ulla aut licentia, aut presumptione discesserant, ego penitus nesciebam. Unde et in Antiocheno concilio, capite 9 ita scribitur: Per singulas regiones episcopos conuenit nosse, metropolitanum episcopum sollicitudinem totius prouincie gerere: propter quod ad metropolim omnes undique, qui negotia uidentur habere, concurrant, etc. Sola quippe plurimorum relatione de iam dicta querela, que in primordiis gesta sint, aure non oculo percepi: quia episcopus non eram, sed in excubiis templi beati Stephani protomartyris occupatus, nouissime in regno  domini Lotharii senioris mei expetitus a clero, et electus a plebe, pastoralis officii curam, Deus nouit, non ultro ambiens, sed canonice inuitatus accepi. Et multo amplius, si fieri potest, uerbis archicapellani, ac ceterorum Patrum, qui interfuerunt, credulus exstiti, quam mihimetipsi, et si forte in aliquo simpliciter egi, restat ut ad magistrum ueritatis recurram. Nunc ergo proferat singularis sapientia uestra normam in hoc facto, et ecce paratus sum obsecundare edictis uestre auctoritatis, ueluti Deo, in cuius persona cuncta profertis. uestro enim sancto ac salubri consilio usus, iugo me obedientie humiliter submitto. Nam quamuis quorumdam leuitate contra me tumultum detractionis sentiam, nisi de simplicitate, nullus me in hac re accusare potest. Fidenter  enim dico: Ecce in celo testis meus, et conscius meus in excelsis. Unde uas electionis dicit: Gloria nostra hec est, testimonium conscientie nostre . Hinc enim beatus Gregorius papa in epistola Theoctiste patricie directa, ita scribit : In omne, inquit, quod agimus, uel quod extra de nobis dicitur, recurrere ad arcana mentis debemus. Etsi omnes uituperent, liber est quem conscientia non accusat.


Iu.

Si decretum uestre auctoritatis, iudicio sancti Spiritus, ab omni pastoralis officii regimine prefatos metropolitas exutos definiuit, propter excessus sanctionum, et absolutionem anathematis a sede  apostolica emissi super Ingeltrudem Bosonis uxorem, sciatis uerissime, quia in eius absolutione nequaquam particeps exstiti: et postquam illam uera relatione infausto adulterii genere sauciatam audiui, semper quasi mortiferum uenenum abominatus sum. Communionem uero cum excommunicatis nullatenus habere uniuersos moneo, si sacris uti ausi fuerint, sicut capitulum concilii Antiocheni quartum ostendit, quod communicantes eis ab Ecclesia abiici iubet.


 u.

Sectatorem damnatorum, ac seditiosum, uel coniurationis, aut conspirationis reum, me penitus esse denego, fauentibusque quibuscunque nequaquam assentire fateor: sed cum capite, id est sancta et uenerabili sede beati Petri, cui claues regni celorum commisit, in qua etiam petra Christus rex eternus sanctam edificauit Ecclesiam, contra quam porte inferi non preualebunt, canonice in omnibus me fauere profiteor.


uI.

Porro sanctitas uestre paternitatis inuiolabiliter censuit nullo modo pauendam bonorum admissionem  pro temeritatibus et subscriptionibus: atque indulgentiam non esse denegandam, si uobiscum sapere, nostrumque per nosmetipsos, aut per legatos nostros assensum cum scriptis offerre studeremus. Nouerit precellentie uestre sanctitas munificentissima, quod legatus noster, qui iam uobis fatam professionem ostenderet, et multiplicibus uerbis enuclearet, ideo tardauit, quia ceteros confratres nostros huc illucque de diuersis partibus aduocans, uobiscum sentire unanimiter et sapere hortatus sum. Eorumque omnium generaliter unanimitate comperta, quasi preconem legati nostri, in ipso margine presentis uite constitutus, uestre sancte paternitati premisi, presentem uidelicet litterarum portitorem. Nihil in me ambiguum, nichilque damnabile remanere  patior, cui uiam omnis carnis arripere proprii corporis resolutio pollicetur. Sed in omnipotentis Dei misericordiam ualde confido, quod mihi peccatori spatium huius calamitose uite concedere debeat, quousque digna satisfactione purgatus, uestre paterne pietatis gratiam petenti redditam intelligam, meque receptum in uestro Deo digno consortio congratuler. Credimus enim quod, fauente Deo, et apostolorum omnium principe, qui in eleemosynis, et ieiuniis, et furtiuis orationibus spiritaliter occupati estis, omnibus uiribus diuina dispositione preuidere debeatis, ne pro falsidica deceptione uiuentia in Christi corpore membra moriantur. Igitur si meis lacrymosis precibus uestra misericordia in aliquo flectitur, per sanctam et indiuiduam Trinitatem humiliter  deprecor, ut per latorem presentium litterarum, si amplius esse non potest, saltem de uestra sancta manu naufragio uite constitutus illud recipere merear, quod mitis magister uester Christus, quibusdam discipulis hesitantibus ianuis diuersis apparens, imprecatus est dicens: Pax uobis . Excellentiam sanctitatis uestre assiduis uotis et precibus diu incolumem uigere humiliter exoramus.





ORATIONES IN SYNODO METIS COADUNATA IN ECCLESIA S. STEPHANI HABITAE.


 CAPUT PRIMUM.

uos scitis, et multis in plurimis regnis est cognitum, quantos et quales euentus tempore senioris nostri, quem hactenus habuimus, pro causis notissimis communiter sustinuimus, et quanto dolore, quantaque angustia de illius infausta morte nuper cordibus perculsi sumus. Unde unicum refugium, et singulariter salubre consilium, rege et principe nostro destituti ac desolati, nobis omnibus esse considerauimus, ut ieiuniis et orationibus ad eum nos conuerteremus, qui est adiutor in opportunitatibus in tribulatione, et cuius est consilium, ac cuius est regnum, et, ut scriptum est, cui uoluerit dabit illud ; et in cuius manu corda sunt regum, et facit unanimes habitare in domo, soluens medium  parietem, et faciens utraque unum: deprecantes ipsius misericordiam, ut daret nobis regem ac principem secundum cor suum, qui in iudicio et iustitia nos in omni ordine ac professione regeret, saluaret atque defenderet iuxta uoluntatem eius, et corda omnium nostrorum unanimiter in eum inclinaret atque uniret, quem ipse ad salutem et profectum nostrum prescitum et electum atque predestinatum habeat secundum misericordiam suam.


 CAPUT II.

Quia denique uoluntatem Dei, qui uoluntatem timentium se facit, et deprecationes eorum exaudit, in concordi unanimitate nostra uidemus, hunc regni eius heredem esse legitimum, cui nos sponte commisimus, domnum uidelicet presentem regem ac principem nostrum Carolum, ut nobis presit et prosit: uidetur nobis, si uobis placet, ut sicut post illius uerba uobis manifestabimus, signo certissimo demonstremus, quia illum a Deo electum et nobis datum principem credimus, et eidem largitori Deo ex suis beneficiis non simus ingrati; sed, gratiarum actiones illi referentes, oremus quatenus et eum nobis ad salutem et defensionem sancte sue Ecclesie, et ad auxilium atque profectum omnium nostrum  cum salute ac pace, et tranquillitate nobis conseruet diutius, et nos fideli deuotione illi obsequentes, atque optata saluatione fruentes, sub illius administratione in suo gubernet seruitio.


CAPUT III.

Et si illi placet, dignum ipsi et necessarium nobis esse uidetur, ut ex eius ore audiamus, quod a Christianissimo rege, fideli et unanimi in seruitio illius populo, unicuique in suo ordine conuenit audire, ac deuota mente suscipere.





ADuENTII PRIuILEGIUM PRO ABBATIA GORZIENSI, [ANNO 863.]


 Pastoralis officii solertia dum circa custodiam crediti gregis inuigilat, asperitatem persequentium sub ouina pelle latentium sedare non trepidat. Cum enim uices Dei regis eterni suscipit, ut eius nominis uirtute personarum acceptio annulletur, et inuiolatum equitatis iudicium roboretur, profecto non oportet dissimulare libertatem ueritatis, Domino dicente: In mundo pressuram habebitis, sed confidite, quia ego uici mundum ; non leuis est noxa peccatis communicare alienis, eis qui sacris Ecclesiarum sedibus president, pro exaltatione commendate ratione dignitatis dignum est ut ingeniosa magne sollicitudinis cura excubent, quatenus spirituales oues absque ullius occasionis molestia sacram exhibere militiam ualeant. Igitur Aduentius sancte  et uenerabilis Metensis urbis sedis diuini respectus gratia pontifex, circa uigilias plebis commisse diligenti  mentis sagacitate desuflans [forte desudans], monasteria et predia ad magnificam pretiosissimi Christi martyris aram aspicientia, que olim distracta fuerant post transitum predecessoris mei Drogonis recolende memorie archiepiscopi, non solum per firmitatem regalis edicti a precellentissimo rege Lothario adeptam, uerum etiam ex auctoritate synodice definitionis, que in nostra sede, imperante summo et uniuersali papa Nicolao, canonice celebrata est, in suo statu, Deo auxiliante, restituimus, ubi etiam hoc priuilegium per mandata Romane sedis accepimus, ut facultates rerum Ecclesie nostre reintegraremus, sicut in eodem priuilegio continetur, quod in eadem sancta synodo iudicio legatorum beatissimi pape Nicolai, et consensu episcoporum multiplicium  regionum patratum est; patet cunctis quantas Ecclesia nostra scissuras pertulerit, cum  monasteria secularium fuerint domicilia uirorum, pene iam hereditas Dei suis nudabatur obsequiis, nefaria distributione preualente, inter que direptionis dispendia nobile monasterium nostre dieceseos, quod super fluuium Gorzie fundatum est in honore beatorum apostolorum Petri et Pauli, et beati Stephani protomartyris, ubi preclarum beati martyris Gorgonii corpus humatum tenetur, temporibus predicti antecessoris nostri huc illucque rerum suarum scissionem pertulit, cum proprius monasterii abbas nomine Haldinus, ab hac luce subtractus est; in tantum, quod sine dolore proferre non possumus, ut uix sacrum monachorum agmen uictus necessitatem haberet: sed cum iam laicalibus deseruire imperiis predictum locum Lotharius rex censuit, Buinio  cuidam comiti illud committere; paulatim deficientibus alimentorum et tegumentorum solaminibus, regularis obseruatio minuebatur, religio monastica infirmabatur, ecclesie nulla ornatus gratia decorabantur, ipsaque altaria pluuiis et nuditatibus aspernabantur. His lamentationum singultibus lacessitus, cum Propheta eiulabam: Quis, inquiens, dabit capiti meo aquam, et oculis meis fontem lacrymarum, et flebo populum meum die ac nocte?  Nam quia instantia mea erat sollicitudo monasterii predicti, quod predecessores mei nouo liberalitatis fundo ditauerunt, accessi ad gloriosissimum regem Lotharium, et expositis priuilegiis et chartulis quibus sacer locus nitebatur, a potestate illicite dominationis eruere festinaui, ibique regularis obseruantie  abbatem, nomine Betonem constitui, ut monachi sue professionis non immemores, iugo Christi suauissimo colla flectere non ignorent: nempe postquam diue recordationis predecessor meus Chrodegangus archiepiscopus, iam dictum monasterium nouo fundamine instruxit, usque ad detestandas prelocute calamitatis oppressiones, a regularibus abbatibus gubernabatur, possidentibus et dominantibus integritatem assequentium facultatum. Quapropter quia, Deo cooperante, ipsum cum omnibus ad se pertinentibus a ditione improbe uastationis liberauimus, decernimus cenobium Gorziense in honore beati Petri apostoli et Stephani martyris, ubi inclytus martyr Gorgonius admirabili uirtutum laude coruscat, regulariter gubernari, ipsumque ac  pristinam omnium rerum suarum reintegrationem  Betoni abbati et successoribus suis perpetim disponimus obtinendum; ea ratione, quando uiam uniuersitatis aliquis abierit, noster uassalus aut aliqua persona, qui beneficia de rebus supradictis habent, filii eorum et propinqui non obtineant ea, omnimodis interdicimus, sed absque mora, absque ullius contradictione, ad Betonem abbatem, et ad successores eius, ac ad monachos qui ibidem Deo militant, redeant. Si uero interim locus euenerit, ut de nostro indominicato, aut de rebus quas adhuc multi per nostrum beneficium retinent, commutare, oportune possimus, dabimus de nostro, ut restitutio sancti Petri rerum integra perseueret: precarias autem et commutationes prouideat predictus abbas cum monachis sibi commissis, ut quod utile iudicauerit  faciat. Capellas uillarum et dotalitia in antiquum statum reformamus, ut sicut fuit temporibus Theomari eiusdem loci abbatis, ita necessitatibus fratrum deseruire faciat. Familia uero eiusdem cenobii a seruitutis officio quo fuit priscis temporibus, in eo permaneat. Ad ultimum uero humiliter peroptamus, ut eodem honoris priuilegio locus prenominatus perseueret, cum omnibus appenditiis suis, quo continetur in decretis predecessorum meorum; predia uillarum que comparata sunt, uel a nobilibus uiris donata sunt uel erunt, usibus et dispositionibus abbatis et monachorum perpetualiter subdantur, ut spiritualia et temporalia habeant sufficienter, ut Deo in perpetuum placeant. Si uero ipse, aut aliquis successorum meorum, cum diuino intuitu, pro reuerentia  Dei et sanctorum patrociniis in predicto loco locatis, et anime nostre remedio in perpetuum manendum censemus, irritum duxerit, aut in aliqua parte infirmauerit, sciat se terribilem rationem redditurum in die tremendi examinis pro sacrilego ausu, cum Dominus iustissimus iudex ad iudicandum uenerit, et dignam unicuique facto remunerationem attulerit. Ut autem hoc firmitatis nostre decretum perpetuo tempore seruetur, et a nullo immutetur, manus proprie conscriptione immutabiliter censuimus. Aduentius sancte Mediomatricensis Ecclesie episcopus, huius ecclesiasticarum rerum priuilegii restitutionem manu propria firmaui, ac roborandum omnium successorum meorum per Christum manibus exoro et humiliter exposco. Hoc anno ab  Incarnatione Domini 873 indictione 11 epacta 28.





EPITAPHIUM ADuENTII A SEMETIPSO EXARATUM.



 Tristis origo hominis, sed tristior ultima sors est.
   Inuida mors repetit quod sua iura debent.
Diuitiis pollens nimium, hanc formidet egenus.
   O puer atque senex, mortis amara caue:
 Impauidus, pauidus, fortis, perterritus ipse.
   Huc pereunt cuncti sorte sub occidua!
Hic ego uanis quondam ostro comptus et auro,
   Fortunamque auidam experior tumulo.
 Innumeras concessit opes mihi conditor orbis;
   Sumpsit inops modicas, pauper et exiguas.
Presulis officium, populo acclamante, recepi.
   Semina distribui parcius alma gregi.
Ecclesias Christi cultu uenerabar honesto:
   Peccati hinc ueniam celicole obtineant.
Carmina leta olim cecini, nunc tristia fingo,
   Funeris exsequias musa uenusta parat.
 Francia me genuit, genitor nomine Saxo.
   Oromatis merui nomen habere nouum.
Dic relegens: Requiem teneat Aduentius almam,
   Cum grege candidulo regna beata petens.
Rex celi adueniens plasmatis reddere digna,
   In paradisiaco gramine pande uiam.
Obsecro per trinum Dominum, contestor et unum,
   Mauseoli septum nulla manus uiolet.



[EPISTOLA DE CYNOCEPHALIS.]





[1Kb] RATRAMNI CORBEIENSIS MONACHI EPISTOLA DE CYNOCEPHALIS AD RIMBERTUM PRESBYTERUM SCRIPTA.


 Diuine gratie muneribus honorato, plurimumque in Christo diligendo RIMBERTO uenerabili presbytero, RATRAMNUS sempiternam in Domino Iesu Christo salutem.

Quod nostre petitionis memores effecti, scripsistis nobis illa que de Cenocephalorum [a 1Kb] natura potuistis cognoscere, non modice me letificastis. Quod uero ad ea que postulastis minime rescripserim, noueritis negligentie torpore nequaquam hoc contigisse, uerum quia delatoris presentia non affecerat, suspensum fuisse. Nunc autem ueniente fratre Sarwardo ad nos et ad uos remeante, data occasione, solliciti fuimus, breuiter intimare que nobis uidebantur super inquisitione uestra. Queritis enim quid de Cenocephalis credere debeatis, uidelicet  utrum de Ade sint stirpe progeniti, an bestiarum habent animas: que questio compendiose ita potest determinari. Si hominum generi deputandi sunt, nulli dubium debet uideri quod primi hominis de propagine descenderint. Neque enim fas est humanam credi aliunde deduci originem quam primi de parentis substantia. Quod si bestiali generi connumerantur, nomine tantum hominibus, non natura communicant. Inter hec sciendum uero si contenti fuerimus opinione nostrorum, uidelicet ecclesiasticorum doctorum, inter bestias potius quam inter homines deputandi sunt, siquidem et forma capitis et latratus canum, non hominibus sed bestiis similes ostendit. Hominum denique est rotundum uertice celum aspicere, canum uero oblongo capite rostroque  deducto terram intueri. Et homines loquuntur, canes uere latrant. uerum quo littere a uestra caritate  nobis directe, dum naturam illorum diligentius significarunt, nonnulla docuerint que humane rationi potius quam bestiali sensibilitati conuenire uidentur: scilicet quod societatis quedam iura custodiant, quod uillarum cohabitatio testificatur; quod agri culturam exercent, quod et frugum messione colligitur; quod uerenda non bestiarum more detegant, sed humana uelent uerecundia, que res pudoris est indicium; quod in usu tegminis, non solum pelles, uerum etiam et uestes eos habere scripsistis: hec enim omnia rationalem quodammodo testificari uidentur eis inesse animam. Nam cum dicatur ciuitas esse cetus hominum eodem sub iure pariter degentium, istique simul cohabitare per uillarum contubernia dicantur, ciuitatis distinctio talibus  conuenire non abs re creditur. Siquidem et collectione sua multitudinem faciunt, et pariter habitare nonnisi sub alicuius iure conditionis poterant. Ubi uero ius aliquod seruatur, consensu quoque animorum una continetur. Neque ius aliquod potest esse, quod consensus communis non decreuerit. uerum talem preter moralitatis disciplinam nec constitui, nec custodiri aliquando potuit. Iam uero agros colere, terram proscindere, sementem rurali fenori concredere, artis peritiam demonstrat. Que res nisi ratione preditis haudquaquam fauere cognoscitur. Etenim rationis est causam requirere singularum actionum, ubi causa: que res pingues efficiat terras, que causa sementis ubertatem producat; quarum sine scientia agricultura nunquam  digne poterit exerceri. Porro tegumenta nosse conficere, uel pelle, uel lana linoque, studium est rationalis  anime. Nisi enim artificio quodam hec parari non possunt, et artis scientia nonnisi rationali conceditur anime. At pudenda uelari, honestatis est signum, quod non queritur nisi ab animo inter turpe et honestum habente distinctionis iudicium. Erubescere namque nemo potest de turpitudine, nisi cui contigit quedam honestatis cognitio. Hec autem omnia rationalis anime esse propria, nemo nisi ratione carens negabit. Inter honestum turpeque discernere, artisque scientia pollere, iura pacis concordieque condere, nec sine iudicio rationis nec preter acumen ingenii, fieri possunt. Qua de re cum talia dicitis apud Cenocephalos uideri, rationalem eis inesse mentem reipsa testificamini. Homo uero a bestiis ratione tantummodo discernitur. Que, quod  uidetur inesse his de quibus loquimur, homines potius quam bestie deputandi uidentur.

Huic intelligentie non parum suffragari uidetur libellus de martyrio sancti Christophori editus. Quemadmodum autem in eo legitur, hoc de genere hominum fuisse cognoscitur, cuius uita atque martyrium claris admodum uirtutibus commendatur. Nam et baptismi sacramentum diuinitus illum consecutum fuisse, nubis ministerio eum perfundente, sicut libellus ipse testatur, creditur. Fama quoque uulgante, plura feruntur que huiusmodi hominum genus rationis compos insinuare uidentur. Isidorus quoque cum de portentorum ex humano genere defluxorum uarietate loqueretur in libris Etymologiarum, inter reliqua sic ait: »Sicut autem in singulis  gentibus quedam sunt monstra hominum, ita in uniuerso genere humano quedam monstra sunt gentium, ut Gigantes, Cenocephali, Cyclopes, et cetera.« Hoc dicens manifeste signauit quod Cenocephalos ex primi hominis propagine originem duxisse fuerit opinatus. Nam sicut in singulis gentibus quedam contra legem nature uidentur procreari, ut bicipites, trimani, pumiliones, hermaphrodite, siue androgyne, uel alia perplura, que tamen contra nature legem non fiunt, sed propria quodammodo dispositione proueniunt, siquidem lex nature Diuinitatis est dispositio. Sic quoque uniuersi generis humani ordini naturali uidentur monstruosam inferre procreationem illa, que superius commemorata sunt, hominum, prodigiosa portenta, uel alia plura,  que longum est commemorare, ut Pigmei, Anticaude, quorum aliis cubitalis dicitur inesse statura corporis, aliis plantarum conuersio post crura, et in plantis octoni digiti: Hippodes, qui humanam formam pedibus miscent equinis; Macrobii, humanam staturam pene duplo superantes; gensque feminarum in India quinto anno concipiens, et octauum uite annum non excedens, et alia complura fatuque incredibilia. Et quamuis ferantur ista ex humano genere duxisse originem non tamen mox neque temere homines ratione preditos esse firmandum. De Gigantibus  uero qui inter hec portenta numerantur, homines fuisse de hominibus natos nemo fere qui dubitet, quandoquidem diuinarum auctoritate litterarum, hoc astrui non ignoremus. Quibus Cenocephali dum connumerantur, hoc etiam et de istis sentiendum esse putatur, maxime si illa constiterint que de sancto Christophoro leguntur, ut que fama de eis uulgaris dispergit. Nec tamen ista dicentes uel sentientes, consequitur ut quidquid de homine procreatur, hominem quoque esse humaneque rationis ingenio preditum. uerbi gratia, cum legatur uitulus ex muliere procreatus, aut serpens editus de femina. Proinde tamen neque uitulum, neque serpentum illum, humanam animam uel rationalem habuisse consenserim. Monstruosus quoque partus  ille tempore regis Alexandri de muliere profusus, cuius superior pars hominem proferebat, inferior uero bestiarum formas diuersarum uiuentiumque protulerit. Nec tamen bestias illas, licet humano semine procreatas, rationalem habuisse animam, nisi rationis expers, unquam puto prebebit assensum. Qua de re nec hos de quibus res agitur, propterea quia duxerant originem ex hominibus, eos continuo rationali pollere mente crediderim, si non uel ea que scripsistis, uel que leguntur et feruntur de iis talia, quomodo sentirem, mouerent. Nunc autem tanta tamque fortia uidentur esse que super his dicuntur, ut his uel fidem non adhibere, uel contradicere uelle, peruicacia potius uideatur esse quam prudentia. Accedit ad hec, quod scripta uestra testantur,  domesticorum omne genus animalium, que nostris in regionibus habentur, apud illos haberi. Hoc uero fieri posse, si bestialem et non rationalem animam haberent, nequaquam uideo. Siquidem homini animalia terre fuisse diuinitus subiecta, Geneseos lectione cognoscimus. Ut uero bestie alterius a se generis animantia, et maxime domestici generis, curent, et eis diligentiam adhibeant, suisque cogant imperiis subiacere et usibus parere, sicut nec auditum, ita nec creditum cognoscitur. At uero Cenocephali, cum domesticorum animalium dicuntur habere multitudinem, eis minime conuenit bestialis feritas, quorum animalia domestica lenitate mansuefiunt. Hec sunt que de Cenocephalis arbitror sentienda. Ceterum an et aliis sic sentire placuerit, an e diuerso,  non erit nostri iudicii. De libro uero beati Clementis quod interrogastis, non inter doctos uiros plene auctoritatis habetur, quamuis non usquequaque repudietur. Leguntur enim quedam in illo, nostro, id est ecclesiastico, dogmati non usquequaque respondentia. uerum que de gestis Pauli apostoli scribuntur in illo, recipiuntur, ut pote nichil quod doctrine Christiane uel contradicat uel repugnet, continente. ualere beatitudinem uestram semper in Christo gaudemus, et ut memor sis nostri deprecamur.




uolume back matter






ORDO RERUM QUAE IN HOC TOMO CONTINENTUR.



 RATRAMNUS, CORBEIENSIS MONACHUS.
    Notitia historica. 10
    DE PRAEDESTINATIONE DEI. 11
    Prefatio auctoris. 13
    LIBER PRIMUS.---De diuina dispositione. 13
    Prefatio libri secundi. 41
    LIBER SECUNDUS.---De Predestinatione Dei. 43
    DE EO QUOD CHRISTUS EX uIRGINE NATUS EST. 81
    Monitum Acherii. 81
    Auctoris prefatio. 81
    CAPUT PRIMUM.---De Christi natiuitate in Germania errores. Rationes affert auctor quare nasci ut ceteri debuit Christus. 83
    CAP. II.---Obiicitur uiolatam matris integritatem. Respondetur Mariam semper uirginem permansisse 84
    CAP. III.---Per uuluam exisse Christum probat auctor.---Partes corporis minime turpes. Qui partes corporis deturpantur.---Spiritus sanctus beatam uirginem ab omni contagio sanctificauit.---Partes quedam corporis quare inhoneste. 85
    CAP. Iu.---Auctor profert testimonia ex ueteri Testamento, ut suadeat Christum per uuluam uirginis exisse. 87
    CAP. u.---Testimonia alia. 89
    CAP. uI.---Ex Patribus suam asserit sententiam. 92
    CAP. uII.---Testimonia ex Augustino et Hilario. 94
    CAP. uIII.---Item et Gregorio papa et uenerabili Beda. 95
    CAP. IX.---Item ex Hieronymo. 97
    CAP. X.---In medium adducuntur petarum Christianorum suffragia. 99
    DE CORPORE ET SANGUINE DOMINI. 103
    Prefatio historica. 103
    INCIPIT LIBER. 121
    DISSERTATIO in librum De corpore et sanguine Domini, auctore Iacobo Boileau, theologo Parisiensi. 171
    CONTRA GRAECORUM OPPOSITA ROMANAM ECCLESIAM INFAMANTIUM. 222
    Monitum. 223
    LIBER PRIMUS. 225
    CAPUT PRIMUM.---Michelis et Basilii impp. oppositis responsio. Opposita Grecorum. 225
    CAP. II.---Iterum de Grecorum obiectis.---Quid muneris imperatoribus incumbit. 227
    CAP. III.---Probatur Spiritum sanctum ex Patre Filioque procedere. Ario assimilantur Greci. Saluator est ueritas. Spiritus sanctus est spiritus ueritatis, id est Christi. Charitas dicitur Spiritus sanctus. 229
    CAP. Iu.---Testimonia proferuntur ex Euangelio et Epistolis Pauli. 232
    CAP. u.---Quid sit effusio sancti Spiritus. Qui spirat Spiritus sanctus. 234
    CAP. uI.---Testimonia ex Scripturis. 236
    CAP. uII.---Testimonia alia. 238
    CAP. uIII.---Testimonia ex Euangelio et conciliis 242
    LIBER SECUNDUS. 243
    CAPUT PRIMUM.---Comprobatur ex Patribus Spiritum sanctum a Filio procedere. 243
    CAP. II.---Conciliorum auctoritate destruuntur opposita Grecorum. 245
    CAP. III.---Testimonia ex Athanasio et Gregorio Nazianzeno. 247
    CAP. Iu.---Ex Ambrosio. 253
    CAP. u.---Ex Didymo. 259
    CAP. uI.---Ex Paschasio. 266
    LIBER TERTIUS. 271
    CAPUT PRIMUM.---De processione Spiritus sancti.--- Quod uniuersalis Ecclesia totum orbem comprehendat. 271
    CAP. II.---Auctoritate Augustini heretici confutantur. 273
    CAP. III. Item testimonia ex Augustino. 277
    CAP. Iu.---Ex eodem. 288
     CAP. u.---Ex Gennadio et Fulgentio. 294
    CAP. uI.---Ex Athanasio. 297
    LIBER QUARTUS. 303
    CAPUT PRIMUM.---De diuersis Ecclesie censuetudinibus. Quid in Ecclesia uniformiter ab omnibus tenendum. Mutantur aliquando consuetudines. 303
    CAP. II.---Item de diuersis Ecclesie consuetudinibus. Ieiunium quadragesimale diuersimode olim celebratum, uariorum ciborum usus. Ritus diuersi. Quot olim apud Iudeos secte. 306
    CAP. III.---Greci Romanos culpant quod Sabbato ieiunant. Ad quid ieiunium Sabbato obseruatur. Grecorum obiectio. Responsio. 311
    CAP. Iu.---Romani, quod Grecorum more Quadragesimam non obseruent, redarguuntur. Quam ob causam quadraginta dierum ieiunium ante Pascha. uarie hebdomadarum numerus seruatur. Quare nonnulli Occidentalium triginta sex dies ieiunant. Quadragesimus dierum numerus explicatur. 317
    CAP. u.---De barbe seu capitis tonsione agitur. 322
    CAP. uI.---Celibatus clericorum propugnatur aduersus Grecos. Celibatus clericorum legibus ecclesiasticis asseritur. 324
    CAP. uII.---Confirmationis sacramentum a presbyteris conferri posse contendunt Greci. Hos refellit auctor.---Qui differt sacerdos ab episcopo 332
    CAP. uIII.---Romano pontifici patriarcham C. P. preferre conabantur imperatores Greci. Ecclesia Romana omnes alias dignitates precellit. 334

GOTTESCHALCUS ORBACENSIS MONACHUS.
    Notitia historica. 345
    CONFESSIO GOTTESCHALCI MONACHI POST HAERESIM DAMNATAM. 347
    GOTTESCHALCI CONFESSIO PROLIXIOR. 349
    FRAGMENTA LIBELLI EIUSDEM AD RABANUM. 365
    ART. I.---De gemina predestinatione. 365
    ART. II.---De libero arbitrio. 365
    ART. III.---De uoluntate Dei. 366
    ART. Iu.---De morte Christi. 366
    EPISTOLA AD RATRAMNUM. 367

LOTHARIUS REX.
    EPISTOLAE TRES. 371
    EPISTOLA PRIMA.---Ad Nicolaum Papam. Conqueritur quod pontifex nimium de ipso eius emulis credat. Dolere se significat de Theut gaudi et Guntharii excommunicatione. Ceterum purgans se de omnibus, paratum se ostendit coram pontifice aduersariorum calumnias refellere. 371
    EPISTOLA II.---Ad eumdem.---Ut excommunicationem ob consortium cum Waldrada comminatam effugiat, suum ad Nicolaum Romam aduentum nuntiat, et ut eum spe bona ludificet episcoporum ad eumdem legationem decernit, et auxilium contra Saracenos, si opus sit, et pollicetur. 374
    EPISTOLA III.---Ad Adrianum II Papam.---De Nicolai obitu certior factus Lotharius, has litteras ad eius successorem Adrianum scribit, rogans ut quod a Nicolao obtinere non potuit, ab eo impetraret, suum Rome aduentum. 376

GUNTHARIUS COLONIENSIS EPISCOPUS.
    DIABOLICA IN NICOLAUM PAPAM CAPITULA. 378
    Prefatio ad episcopos regni Lotharii. 378
    Incipiunt capitula. 379
    RETRACTATIO ADRIANO II DATA. 381
    THEODGAUDI, GUNTHARII ET ARDUICI EPISTOLA AD HINCMARUM. 381
    EORUM EPISTOLA AD EPISCOPOS IN REGNO LUDOuICI CONSTITUTOS. 381

 THEUDOINUS, CATALAUNENSIS PRAEPOSITUS.
    AD ALMANUM MONACHUM ALTIuILLARENSEM EPISTOLA. 385

PAULUS ALuARUS CORDUBENSIS.
    Notitia historica. 387
    CONFESSIO ALuARI. 397
    EPISTOLAE. 311
    I.---Aurelio Flauio Ioanni. 411
    II.---Item alia epistola Ioanni Spalensi directa. 418
    III.---Incipit epistola Ioannis Spalensi Aluaro directa. 420
    Iu.---Item epistola Aluari Ioanni, cui supra, directa. 427
    u.---Item alia eidem Ioannis directa. 448
    uI.---Item epistola Ioannis Spalensis Aluaro directa. 458
    uII.---Item epistola Aluari Speraindeo abbati directa. 461
    uIII.---Item epistola Speraindei Aluaro directa. 462
    IX.---Item epistola Aluari Romano medico directa. 464
    X.---Episcopi  ad alterum episcopum epistola. 467
    XI.---Incipit epistola Aluari Saulo episcopo directa. 473
    XII.---Item rescriptum Sauli episcopi Aluaro directum. 474
    XIII.---Item epistola Aluari Saulo episcopo directa. 476
    XIu.---Incipit epistola Aluari transgressori directa. 478
    Xu.---Rescriptum transgressoris Aluaro directum. 483
    XuI.---Item epistola Aluari Eleazaro directa. 483
    XuII. 491
    XuIII.---Item epistola Aluari transgressori directa. 492
    XIX.---Item epistola transgressoris Aluaro directa. 512
    INDICULUS LUMINOSUS. 513
    INCIPIUNT uERSUS. 555
    I.---Carmen Philomele. 555
    Item aliud philomelaicum carmen. 556
    II.---Disticha de Gallo. 556
    III.---uersus alii. 557
    Iu.---uersus laudis, uel precis. 557
    u.---Item uersus. 557
    uI.---Incipiunt uersus ephemerides egritudinis proprie.---Prefatio precis. 558
    uII.---Item lamentum metricum proprium. 558
    uIII.---uersus in bibliotheca Leouegildi. 559
    IX.---Item uersus in crucis laudem. 562
    X.---uersus heroici in laudem beati Hieronymi. 563
    APPENDIX AD ALuARI CORDUBENSIS OPERA. 565
    OPUSCULA LEOuIGILDI ET CYPRIANI, CORDUBENSIUM PRESBYTERORUM. 565
    Leouigildi Liber de habitu Clericorum. 565
    Incipiunt Epigrammata domini Cypriani. 567

BERNARDUS, MONACHUS FRANCUS.
    ITINERARIUM IN LOCA SANCTA. 569

WANDALBERTUS, PRUMIENSIS MONACHUS
    Notitia historica. 573
    MARTYROLOGIUM. 575
    Monitum. 575
    Prefatio auctoris. 577
    Sequentis metrici operis textus. 579
    Inuocatio. 579
    Allocutio. 581
    Commendatio. 583
    Ad Cesarem. 583
    Propositio. 584
    Comprehensio temporum, mensium, dierum atque horarum. 584
    INCIPIT MARTYROLOGIUM. 585
    Ianuarius. 585
    Februarius. 587
    Martius. 590
    Aprilis. 594
    Maius. 597
    Iunius. 600
    Iulius. 603
    Augustus. 606
    September. 609
     October. 612
    Nouember. 616
    December. 620
    Conclusio. 623
    Hymnus in omnes sanctos. 624
    DE DUODECIM MENSIUM NOMINIBUS, SIGNIS, AERISQUE QUALITATIBUS. 625
    De Ianuario. 625
    De Februario. 625
    De Martio. 626
    De Aprili. 626
    De Maio. 627
    De Iunio. 628
    De Iulio. 628
    De Augusto. 629
    De Septembri. 630
    De Octobri. 630
    De Nouembri. 631
    De Decembri. 632
    HOROLOGIUM PER DUODECIM MENSIUM PUNCTOS. 632
    De Ianuario et Decembri. 632
    De Februario et Nouembri. 633
    De Martio et Octobri. 634
    De Aprili et Septembri. 634
    De Maio et Augusto. 634
    De Iunio et Iulio. 634
    DE CREATIONE MUNDI per ordinem dierum sex. 635
    De uno et trino Deo. 635
    De die primo. 635
    De die secundo. 636
    De die tertio. 636
    De die quarto. 636
    De die quinto. 637
    De die sexto. 637
    De creatione hominis. 638
    Mysticus de creatione mundi sensus in homine accipiendus. 638
    uITA SANCTI GOARIS. 639
    Prologus. 639
    Incipit libellus de uita et actibus S. Goaris. 641
    Incipit alter que gesta sunt apud memoriam S. Goaris, ex quo ecclesia eius edificari cepta est feliciter. 655
    Prologus. 655
    I.---De translatione corporis sancti Goaris. 655
    II.---Miracula facta tempore Asueri abbatis. 658
    APPENDIX. 673
    Historia translationis reliquiarum SS. martyrum Chrysanti, et Darie. 673

AENEAS PARISIENSIS EPISCOPUS.
    LIBER ADuERSUS GRAECOS. 683
    In opus subsequens Acherii monitum. 683
    Prefatio auctoris. 685
    INCIPIT LIBER. 689

HERARDUS, TURONENSIS ARCHIEPISCOPUS.
    Notitia historica. 761
    HERARDI CAPITULA. 763
    COMMONITORIUM HERARDI AD uENILONEM. 773
    ANNUNTIATIO HERARDI AD SYNODUM SUESSIONENSEM. 775

ISO, SANGALLENSIS MONACHUS.
    Notitia historica. 779
    DE MIRACULIS SANCTI OTHMARI. 779
    Prefatio auctoris. 779
    LIBER PRIMUS. 781
    CAPUT PRIMUM.---Quibus miraculis B. Othmari sanctitas in basilica S. Petri claruerit. 781
    CAP. II.---Quomodo Salomon episcopus eius sanctimoniam in synodo perstringens triduanum ieiunium induxerit. 781
    CAP. III.---Qualiter idem episcopus sanctum corpus de sepulcro sustulerit, et oblatas ibi illesas repererit 782
    CAP. Iu.---Beati Othmari translatio, et festiuitatis eius indicta celebratio. 783
    CAP. u.---Abbreuiatio temporum in quibus commemorate gerebantur res. 784
     CAP. uI.---Incognita odoris fragrantia circa eius corpus aspersa. 785
    CAP. uII.---Lucerna uitrea coram eo celitus incensa. 786
    CAP. uIII.---In uigilia festiuitatis eius alia itidem lucerna sponte sua irradiata. 787
    CAP. IX.---Opificum labor in eius solemnitate frustratus. 787
    CAP. X.---Quemadmodum panis odio afflictus eius desiderio fuerit inuasus. 788
    CAP. XI.---Quidam debilis sanitatis restitutus. 789
    CAP. XII.---Mutus loquendi officio donatus. 790
    CAP. XIII.---Membris omnibus a natiuitate contractus meritis sancti corrigitur. 790
    LIBER SECUNDUS. 791
    PRAEFATIO. De miraculis que post iteratam sancti Othmari translationem in eius basilica sunt ostensa. 791
    CAPUT PRIMUM.---De ipsius Ecclesie consecratione, et quomodo in ipsa translatione mutus quidam loquendi munere sit donatus. 791
    CAP. II.---Quod in plurimis locis circa reliquias eius miracula multa fiant. 793
    CAP. III.---Pedem saucius et tumefactus sanitatem indeptus est apud tumulum eius. 794
    CAP. Iu.---Tibia suspensa protenditur. 794
    CAP. u.---Celebre miraculum sanctimonialis illuminate. 794
    FORMULAE. 795

GRIMALDUS, SANGALLENSIS ABBAS.
    LIBER SACRAMENTORUM. 795
    Pamelii monitum. 795
    Prefatio auctoris. 797
    I.---Benedictio cerei. 800
    II.---Orationes per singulas lectiones in Sabbato sancto, require retro in Sabbato sancte Pasche. 802
    III.---Item orationes in uigilia Pentecostes, require retro in Sabbato sancte Pentecostes. 802
    Iu.---Benedictionem salis ad faciendum catechumenum, et inde que sequuntur orationes, qualiter baptizentur hi qui baptizandi sunt, require in sabbato sancto Pentecostes. 802
    u.---Dominica I post Natale Domini. 802
    uI.---Dominica II post Natale Domini. 802
    uII.---Dominica prima post Theophaniam. 803
    uIII.---Dominica II post Theophaniam. 803
    IX.---Dominica III post Theophaniam. 803
    X.---Dominica Iu post Theophaniam. 804
    XI.---Dominica u post Theophaniam. 804
    XII.---Dominica uI post Theophaniam. 804
    XIII.---Dominica I post octab. Pasche. 805
    XIu.---Dominica II post octab. Pasche. 805
    Xu.---Dominica III post octab. Pasche. 805
    XuI.---Dominica Iu post octab. Pasche. 805
    XuII.---Dominica I post Ascensa Domini. 806
    XuIII.---Dominica I post Pentecost. 807
    XIX.---Dominica II post Pentecost. 807
    XX.---Dominica III post Pentecost. 807
    XXI.---Dominica Iu post Pentecost. 808
    XXII.---Dominica u post Pentecost. 808
    XXIII.---Dominica uI post Pentecost. 808
    XXIu.---Dominica uII post Pentecost. 808
    XXu.---Dominica uIII post Pentecost. 809
    XXuI.---Dominica IX post Pentecost. 809
    XXuII.---Dominica X post Pentecost. 810
    XXuIII.---Dominica XI post Pentecost. 810
    XXIX.---Dominica XII post Pentecost. 810
    XXX.---Dominica XIII post Pentecost. 811
    XXXI.---Dominica XIu post Pentecost. 811
    XXXII.---Dominica Xu post Pentecost. 811
    XXXIII.---Dominica XuI post Pentecost 812
    XXXIu.---Dominica XuII post Pentecost. 812
    XXXu.---Dominica XuIII post Pentecost. 812
    XXXuI.---Dominica XIX post Pentecost. 812
    XXXuII.---Dominica XX post Pentecost. 813
    XXXuIII.---Dominica XXI post Pentecost. 813
    XXXIX.---Dominica XXII post Pentecost. 813
    XL.---Dominica XXIII post Pentecost. 814
    XLI.---Dominica XXIu post Pentecost. 814
    XLII.---Item alie Misse quotidianis diebus. 814
    XLIII.---Alia Missa. 815
    XLIu.---Alia Missa. 815
    XLu.---Alia Missa. 815
    XLuI.---Alia Missa. 815
    XLuII.---In Natali unius apostoli. 816
    XLuIII.---In Natali plurimorum apostolorum. 816
     XLIX.---In Natali unius martyris. 817
    L.---In Natali plurimorum martyrum. 817
    LI.---In Natali unius confessoris. 817
    LII.---In Natali plurimorum confessorum. 818
    LIII.---In Natali uirginis. 818
    LIu.---Missa ad poscenda suffragia sanctorum. 819
    Lu.---Oratio ad clericum faciendum. 819
    LuI.---Benedictio uestium uirginis et uidue, et consecratio uirg. 819
    LuII.---Benedictio altaris. 820
    LuIII.---Consecratio altaris. 820
    LIX.---Ad consecrandam patenam. 821
    LX.---Ad calicem benedicendum. 821
    LXI.---Oratio in dedicatione fontis. 821
    LXII.---Missa in anniuersario dedicationis basilice. 821
    LXIII.---Missa pro regibus. 822
    LXIu.---Missa quotidiana pro rege. 822
    LXu.---Orat. ad Missam tempore synodi pro rege dicenda. 823
    LXuI.---Missa specialis sacerdotis cum prefatione. 823
    LXuII.---Item alia cum prefatione. 824
    LXuIII.---Missa pro amica uel pro quo uolueris. 828
    LXIX.---Alia Missa. 829
    LXX.---Alia Missa. 829
    LXXI.---Missa pro salute uiuorum. 830
    LXXII.---Missa pro familiaribus. 830
    LXXIII.---Missa pro abbate uel congreganti. 831
    LXXIu.---Orat. in monasterio monachorum. 831
    LXXu.---Orat. pro fratribus in uia dirigendis. 831
    LXXuI.---Orat. pro redeuntibus de itinere. 831
    LXXuII.---Oratio de aduentu fratrum superuenientium. 831
    LXXuIII.---Missa pro iter agentibus. 831
    LXXIX.---Missa pro nauigantibus. 832
    LXXX.---Missa pro peccatis. 833
    LXXXI.---Oratio in tempore belli. 833
    LXXXII.---Missa in tempore belli. 833
    LXXXIII.---Alia Missa. 834
    LXXXIu.---Alia Missa. 834
    LXXXu.---Missa pro pace. 834
    LXXXuI.---Missa pro quacunque tribulatione. 835
    LXXXuII.---Missa pro peste animalium. 835
    LXXXuIII.---Missa in contentione. 836
    LXXXIX.---Missa contra iudices male agentes. 836
    XC.---Missa contra obloquentes. 836
    XCI.---Oratio ad pluuiam postulandam. 837
    XCII.---Missa ad pluuiam postulandam. 837
    XCIII.---Oratio ad serenitatem postulandam. 837
    XCIu.---Missa ad serenitatem postulandam. 837
    XCu.---Missa ad repellendam tempestatem. 838
    XCuI.---Orationes et preces super penitentem confitentem peccata sua more solito feria Iu in Quadrag. 838
    XCuII.---Oratio ad reconclliandam penitentem feria u in cena Domini. 839
    XCuIII.---Oratio ad uisitandum infirmum. 839
    XCIX.---Missa pro infirmis. 840
    C.---Oratio pro reddita sanitate. 840
    CI.---Reconciliatio penitentis ad mortem. 841
    CII.---Oratio in agenda mortuorum. 841
    CIII.---Missa unius defuncti. 843
    CIu.---Missa pro defuncto nuper baptizato. 843
    Cu.---Orationes pro defunctis desiderantibus penitentiam et minime consequentibus. 843
    CuI.---Missa in anniuersario unius defuncti. 844
    CuII.---Missa plurimorum defunctorum. 844
    CuIII.---Alia Missa. 845
    CIX.---Alia Missa. 845
    CX.---Missa in cemeteriis. 846
    CXI.---Missa pro salute uiuorum uel agenda mortuorum. 847
    CXII.---Exorcismus salis. 847
    CXIII.---Benedictio salis. 847
    CXIu.---Exorcismus aque. 847
    CXu.---Benedictio aque. 848
    CXuI.---Benedictio salis et aque pariter. 848
    CXuII.---Orationes quando aqua spargitur in domo. 848
    CXuIII.---Benedictio domus. 848
    CXIX.---Oratio contra fulgura. 849
    CXX.---Oratio super uasa in loco antiquo reperta. 849
    CXXI.---Benedictio putei. 849
    CXXII.---Benedictio uue uel fabe. 849
    CXXIII.---Benedictio ad fruges nouas. 849
    CXXIu.---Benedictio ad omnia que uolueris. 849
    CXXu.---Benedictio panis noui. 849
    CXXuI.---Oratio ante cibum. 850
    CXXuII.---Oratio super mensam. 850
    CXXuIII.---Oratio post cibum. 850
    CXXIX.---Oration in sacrario. 850
     CXXX.---Oratio ubi uestimenta conseruantur. 850
    CXXXI.---Oratio in refectorio. 851
    CXXXII.---Oratio in dormitorio. 851
    CXXXIII.---Oratio in cellario. 851
    CXXXIu.---Oratio in scriptorio. 851
    CXXXu.---Oratio in hospitalio. 851
    CXXXuI.---Oratio in domo infirmorum. 851
    CXXXuII.---Oratio in area. 851
    CXXXuIII.---Oratio in granario. 852
    CXXXIX.---Oratio in pristino. 852
     CXL.---Oratio in coquina. 852
    CXLI.---Oratio in lardario. 852
    CXLII.---Oratio in caminata. 852
    CXLIII.---Oratio in introitu porte. 852
    CXLIu.---Orationes matutinales et uespertinales. 853
    CXLu.---Impositio manuum super energumenum catechumenum. 854
    CXLuI.---Item alia pro paruulo energumeno. 855
    CXLuII.---Item alie orationes super energumeno baptizato. 855
     BENEDICTIONES EPISCOPALES PER ANNI CIRCULUM. 857
    Pamelii monitum. 857
    Benedictiones de Aduentu Domini. 857
    Benedictio proxima Dominica Natiuitate Domini. 859
    B. in nocte natalis Domini primo gallicium. 859
    B. in nocte natalis Domini primo mane. 860
    B. in die natalis Domini. 860
    B. in natali S. Stephani. 860
    B. in natali S. Ioannis. 860
    B. in natali Innocentum. 861
    B. Dominica post natale Domini. 861
    B. in octaua Domini. 861
    B. in Theophania. 861
    B. in octaua Theophanie. 862
    B. Dominica I post Theophaniam. 862
    B. Dominica II post Theophaniam. 862
    B. Dominica III post Theophaniam. 862
    B. Dominica Iu post Theophaniam. 863
    B. Dominica u post Theophaniam. 863
    B. Dominica uI post Theophaniam. 863
    B. in Purificatione Sancte Marie. 863
    B. in Septuagesima. 863
    B. in Sexagesima. 863
    B. in Quinquagesima. 864
    B. Dominica I Quadragesime. 864
    B. Dominica II Quadragesime. 864
    B. Dominica III Quadragesime. 865
    B. Dominica Iu Quadragesime. 865
    B. Dominica u Quadragesime. 865
    B. Dom. indulgentie. 865
    B. in Cena Domini. 865
    B. de Passione Domini. 866
    B. in Sabbato sancto. 866
    B. in die sancto Pasche. 866
    B. in octaua Pasche. 866
    Item B. de Resurrectione Domini. 867
    B. de sancta Cruce. 868
    B. in die Ascensionis Domini. 868
    B. in uigilia Pentecostes. 868
    B. in die sancto Pentecostes. 869
    B. in octaua Pentecostes. 869
    B. Dominica I post octauam Pentecostes. 870
    Dominica I. 870
    Dominica II. 870
    Dominica III. 870
    Dominica Iu. 870
    Dominica u. 870
    Dominica uI. 870
    Dominica uII. 871
    Dominica uIII. 871
    Dominica IX. 871
    Dominica X. 871
    Dominica XI. 871
    Dominica XII. 871
    Dominica XIII. 871
    Dominica XIu. 872
    Dominica Xu. 872
    Dominica XuI. 872
    Dominica XuII. 872
    Dominica XuIII. 872
    Dominica XIX. 872
    Dominica XX. 873
     Dominica XXI. 873
    Dominica XXII. 873
    Dominica XXIII. 873
    Dominica XXIu. 873
    B. Dominica I post Pentecosten. 873
    B. Dominica II post Pentecosten. 873
    B. Dominica III post Pentecosten. 874
    B. Dominica Iu post Pentecosten. 874
    B. Dominica u post Pentecosten. 874
    B. Dominica uI post Pentecosten. 874
    B. Dominica uII post Pentecosten. 874
    B. Dominica uIII post Pentecosten. 874
    B. Dominica IX post Pentecosten. 875
    B. Dominica X post Pentecosten. 875
    B. Dominica XI post Pentecosten. 875
    B. in natali S. Ioannis Baptiste. 875
    B. in natali apostolorum Petri et Pauli. 875
    B. in festiuitate Sancte Marie. 875
    B. de martyrio S. Ioannis Baptiste. 876
    B. in Commemoratione omnium sanctorum. 876
    B. in natali unius apostoli. 877
    B. in natali unius martyris. 877
    B. in natali plurimorum martyrum. 877
    B. in natali unius confessoris. 877
    B. in natali plurimorum confessorum. 878
    B. in natali unius uirginis. 878
    B. in natali plurimarum uirginum. 878
    B. de Sancta Trinitate. 878
    Benedictiones quotidiane diebus dicende. 879
    B. in synodo. 880
    B. in ordinatione episcopi. 881
    B. in anniuersario pontificis. 882
    B. pro iter agentibus. 882
    B. in Dedicatione Ecclesie. 882
    B. in Dedicatione uiolate Ecclesie. 882
    B. in anniuersario Dedicationis Ecclesie. 883
    B. in triduano ieiunio. 883
    PRAEFATIONES ANTIQUAE. 883
    Pamelii monitum. 883
    PRAEFATIONES DE TEMPORE, 884
    In uigilia Natiuitatis Domini. 884
    In die sancti Stephani. 885
    In die S. Ioannis, euangeliste. 885
    In die sanctorum Innocentium. 885
    Dominica I post Natale. 886
    Octaua Natiuitatis Domini. 886
    In uigilia Epiphanie. 886
    In Epiphania Domini. 886
    In festo Purificationis Sancte Marie. 886
    Dominica II post Natalem Domini. 886
    Dominica I post Theophaniam. 887
    Dominica II post Theophaniam. 887
    Dominica III post Theophaniam. 887
     Dominica Iu post Theophaniam. 887
    Dominica u post Theophaniam. 887
    Dominica uI post Theophaniam. 887
    Dominica in Septuagesima. 887
    Dominica in Sexagesima. 887
    Dominica in Quinquagesima. 888
    Feria III in capite ieiunii. 888
    Feria u. 888
    Feria uI. 888
    Sabbato. 888
    Dominica I in Quadragesima. 888
    Feria II. 888
    Feria III. 889
    Feria Iu. 889
    Feria u. 889
    Feria uI. 889
    Sabbato. 889
    Dominica II in Quadragesima. 889
    Feria II. 889
    Feria III. 890
    Feria Iu. 890
    Feria u. 890
    Feria uI. 890
    Sabbato. 890
    Dominica III in Quadragesima. 890
    Feria II. 890
    Feria III. 890
    Feria Iu. 891
    Feria u. 891
    Feria uI. 891
    Sabbato. 891
    Dominica Iu Quadragesima. 891
    Feria II. 891
    Feria III. 892
    Feria Iu. 892
    Feria u. 892
    Feria uI. 892
    Sabbato. 892
    Dominica u in Passione Domini. 893
    Feria II. 893
    Feria III. 893
    Feria Iu. 893
    Feria u. 893
    Feria uI. 893
    Sabbato. 893
    Dominica in Palmis. 894
    Feria II. 894
    Feria III. 894
    Feria Iu. 894
    Feria u in Cena Domini. 895
    Sabbato sancto. 895
    In die sancto Pasche. 896
    Feria II. 896
    Feria III ad sanctum Paulum. 896
    Feria Iu ad sanctum Laurentium. 896
    Feria u ad SS. Apostolos. 897
    Feria uI ad S. Marcum. 897
    Sabbato ad S. Ioannem. 897
    Dominica post octauam Pasche. 897
    In pascha annot. 897
    Dominica I post octauam pasche. 897
    Dominica II post octauam Pasche. 897
    Dominica III. 897
    Dominica Iu. 897
    Feria II Rogationum. 897
    Feria III Rogationum. 898
    Feria Iu Rogationum. 898
    In die sancto Ascensionis. 898
    Dominica post Ascensionem. 898
    In uigilia Pentecostes. 898
    In die sancto Pentecostes. 899
    Feria II. 899
    Feria III. 899
    Feria Iu. 899
    Feria u. 899
     Feria uI. 899
    Sabbato. 900
    De sancta Trinitate. 900
    In Quatuor Temporum Pentecostali ieiunio Feria Iu. 900
    Feria uI. 900
    Sabbato. 900
    Dominica I post octauam Pentecostes. 900
    Dominica II post octauam Pentecostes. 900
    Dominica III. 900
    Dominica Iu. 901
    Dominica u. 901
    Dominica uI. 901
    Dominica uII. 901
    Dominica uIII. 901
    Dominica IX. 901
    Dominica X. 902
    Dominica XI. 902
    Dominica XII. 902
    Dominica XIII. 902
    Dominica XIu. 902
    Dominica Xu. 902
    Dominica XuI. 902
    Dominica XuII. 902
    Feria Iu mensis septimi ad S. Mariam. 902
    Feria uI Quatuor Temporum ad SS. apostolos. 903
    Sabbato ad S. Petrum. 903
    Dominica XuIII 903
    Dominica XIX. 903
    Dominica XX. 903
    Dominica XXI. 903
    Dominica XXII. 903
    Dominica XXIII 904
    Dominica XXIu. 904
    Dominica XXu. 904
    Dominica XXuI. 904
    Dominica u ante natale Domini. 904
    Dominica Iu ante natale Domini. 904
    Dominica III ante natale Domini. 905
    Dominica II ante natale Domini. 905
    Feria Iu mensis decimi. 905
    Feria uI. 905
    Sabbato in XII lectionibus. 905
    Dominica uacat, siue I ante natale Domini. 905
    In festo S. Felicis. 906
    In festo S. Marcelli. 906
    In festo SS. Fabiani et Sebastiani, mart. 906
    In festo sancte Agnetis. 906
    In festo S. uincentii mart. 906
    In festo Conuersionis S. Pauli apostoli. 906
    In octaua sancte Agnetis. 906
    In festo S. Agathe. 907
    In festo cathedre S. Petri apostoli. 907
    In festo S. Matthie apostoli. 907
    In festo S. Gregorii pape. 907
    In festo depositionis S. Benedicti. 907
     In festo Annuntiationes sancte Marie. 908
    In natali SS. Tiburtii, ualeriani et Maximi. 908
    In natali S. Georgii martyris. 908
    In natali S. Marci euangeliste. 908
    In natali S. uitalis. 908
    In natali apostolorum Philippi et Iacobi. 908
    In festo Inuentionis S. Crucis 909
    In natali SS. Nerei, Achillei et Pancratii. 909
    In natali S. Urbani pp. mart. 909
    In natali SS. Marcelli et Petri. 909
    In natali SS. Marci et Marcelliani. 909
    In natali SS. Geruasii et Protasii. 909
    In uigilia S. Ioannis Baptiste. 909
    In natiuitate Precursoris. 909
    In natali SS. Ioannis et Pauli. 910
    In uigilia apostolorum Petri et Pauli. 910
    In passione apostolorum Petri et Pauli. 910
    In ordinatione S. Martini.
    In natali SS. uII Fratrum. 910
    In translatione S. Benedicti. 910
    In natali S. Iacobi. 911
    In natali SS. Abdon et Sennes. 911
    In natali SS. Machabeorum. 911
    In inuentione S. Stephani et sociorum. 911
    In natali S. Sixti martyris. 911
    In uigilia S. Laurentii. 911
    In die eiusdem. 911
    In natali S. Tiburtii. 911
    In natali S. Hippolyti. 912
    In natali S. Eusebii. 912
    In uigilia Assumptionis B. Marie uirginis. 912
    In die Assumptionis B. Marie. 912
    In octaua S. Laurentii. 912
    In natali S. Magni martyris. 912
    In natali S. Timothei martyris. 912
    In natali S. Bartholomei. 912
    In natali S. Augustini doctoris. 912
    Eodem die S. Hermetis. 913
    In decollatione S. Ioannis Baptiste. 913
    In natali S. Prisci martyris. 913
    In natali sancte Marie. 913
    In natali S. Gorgonii martyris. 913
    In natali SS. Cornelii et Cypriani 913
    In natali sancte Euphemie uirginis. 913
    In natali S. Matthei apostoli et euangeliste. 913
    In natali S. Mauricii sociorumque eius. 914
    In natali SS. Cosme et Damiani. 914
    In dedicat. S. Michelis archangeli. 914
    In natali S. Hieronymi. 914
    In natali SS. Dionysii, Rustici et  Eleutherii. 914
    In natali S. Luce. 914
    In uigilia apostolorum Simonis et Iude. 914
    In die SS. apostolorum Simonis et Iude. 915
    In uigilia omnium sanctorum. 915
    In die omnium sanctorum. 915
    In natali quatuor coronatorum. 915
    In natali S. Martini. 915
    In natali sancte Cecilie 915
    In natali L. Clementis. 915
    In natali S. Chrysogoni martyris. 916
    In natali sancte Catharine. 916
    In uigilia S. Andree. 916
    In die eiusdem. 916
    In natali sancte Lucie. 916
    In natali S. Thome apostoli. 917
    In uigilia unius martyris. 917
    Prefationes communes. 917
    In natali unius martyris. 917
    In natali plurimorum martyrum. 917
    In uigilia unius confessoris. 917
    In natali unius confessoris. 917
    In natali plurimorum confessorum. 918
    In natali umus uirginis martyris. 918
    In natali unius uirginis non martyris. 918
    In natali plurimorum martyrum. 918
    In dedicatione ecclesie. 919
    In consecratione altaris. 919
    Prefationes uarie. 919
    In ueneratione sancte Trinitatis atque indiuidue unitatis. 919
    De sancta sapientia. 919
    Ad postulandam Spiritu sancti gratiam. 919
    De sancta cruce. 920
    In ueneratione sancte Marie. 920
    Ad postulanda angelica suffragia. 920
    In ueneratione S. Petri. 920
    In natali S. Stephani protomartyris. 920
    In commemoratione S. Nicolai. 920
    In ueneratione omnium sanctorum. 920
    In ordinatione presbyterorum. 920
    In missa sacerdotis propria. 921
    Pro congregatione religiosorum monachorum. 922
    In missa pro amico. 922
    Pro familiaribus. 922
    Pro quacunque tribulatione. 922
    Pro amico tribulato. 922
    Pro infirmis. 923
    Pro defuncto. 923
    Pro abbate defuncto. 923
    In unius episcopi transitu. 924
    In transitu unius monachi. 924
    Pro pluribus defunctis. 924
    Pro pluribus. 924
    Grimaldi et Taltonis ad Reginbertum epistola. 925

 MILO, MONACHUS SANCTI AMAMDI.
    Notitia historica. 925
    SANCTI AMANDI uITA METRICA. 927
    Epistola Milonis ad Haiminum. 927
    Rescriptum Haimini ad eumdem. 927
    Proemium operis sequentis. 929
    LIBER PRIMUS. 929
    CAPUT PRIMUM.---Introductio petica, a Christo et Apostolis ad S. Amandum. Huius ortus. 931
    CAP. II.---uita S. Amandi monastica in insula Ogia. Serpens fugatus. Promissa patris contempta. 933
    CAP. III.---S. Amandi clericatus. uita anachoretica. Iter primum Romanum. 936
    LIBER SECUNDUS. 939
    CAPUT PRIMUM.---Ordo episcopalis. S. Amando collatus. Ab eo redempti captiui et instructi. 939
    CAP. II.---S. Amandi iter II Romanum. Puer a submersione liberatus. Tempestas sedata. 942
    CAP. III.---Gaudenses a S. Amando ad fidem conuersi Eius discipulus Bauo sanctitate celebris. 945
    LIBER TERTIUS. 947
    CAPUT PRIMUM.---Mortuus a S. Amando suscitatus. 947
     CAP. II.---Fides per S. Amandum propagata. Sclaui additi. Exsilii pena irrogata. 950
    CAP. III.---Reditus S. Amandi ab exsilio. Baptismus S. Sigeberti. 953
    CAP. Iu.---Episcopatus Traiectensis S. Amandi. 955
    LIBER QUARTUS. 957
    CAPUT PRIMUM.---uascones a S. Amando edocti. Cecus illuminatus. 957
    CAP. II.---Monasteria a S. Amando exstructa. Periculum mortis celitus depulsum. 959
    CAP. III.---Cecitate et paralysi puniti sanantur ope S. Amandi. 962
    CAP. Iu.---S. Amandi mors, sepultura. Eleuatio corporis. ---Epilogus. 964
    uersiculi Wlfaii in confirmatione operis. 966
    ADDITIO AD uITAM SANCTI AMANDI. 967
    SERMO DE TRANSLATIONE S. AMANDI. 973
    SERMO DE ELEuATIONE CORPORIS IPSIUS. 977
    CARMEN DE CONFLICTU uERIS ET HIEMIS. 983
    EPITAPHIUM PIPPINI ET DROGONIS. 983

 SANCTUS REMIGIUS LUGDUNENSIS EPISCOPUS.
    Notitia historica. 985
    DE TRIBUS EPISTOLIS LIBER. 985
    Prefatio. 985
    CAPUT PRIMUM.---De prima que est Hincmari, epistola. 987
    CAP. II.---Regula prima.---Prescientia et predestinatio Dei sempiterna et incommutabilis. 989
    CAP. III.---Regula secunda.---Omnia eterne prescientie et ordinationi eius immobiliter subsunt. 993
    Regula tertia.---In omnibus operibus Dei omne prescitum et predestinatum. 994
    Regula quarta.---Bona opera principaliter Dei sunt, sed et ipsius creature. Mala solius creature ideo prescita, non predestinata. 994
    CAP. Iu. Regula quinta.---Predestinatio Dei nulli necessitatem ad malum imponit. Notent Caluiniste. 995
    CAP. u.---Regula sexta.---Ex re etiam sine uerbis intelligenda in scripturis prescientia et predestinatio nulla bona opera ex nobis, sed Deo, ipsaque predestinata. 997
    CAP. uI.---Regula septima.---Electorum nullus perire potest. De reprobis nullus saluatur. Cur saluari non possunt reprobi. De paruulis. 998
    CAP. uII.---De Dei prescientia. 1000
    CAP. uIII.---De gemina predestinatione. Ex predestinatione nulla necessitas ad malum. 1001
    CAP. IX.---Testimonia ex S. Leone et S. Gregorio. 1003
    CAP. X.---De gemina predestinatione. 1004
    CAP. XI.---De uoluntate Dei---Locus difficillimus, Qui uult omnes homines saluos fieri, a Patribus quatuor modis explicatur. 1005
    CAP. XII.---Sequitur eiusdem loci explanatio. 1007
    CAP. XIII.---Conclusio. 1010
    CAP. XIu.---De morte Christi. 1010
    CAP. Xu.---Ordo reconciliationis: 1 electorum 2 fidelium omnium qui non perseuerant; 3 uocandorum; 4 infidelium. 1012
    CAP. XuI.---Mortuus Christus pro omnibus credentibus et credituris. 1013
    CAP. XuII.---Quomodo in uacuum laborasse dicitur Christus? Ex persona scilicet membrorum. 1015
    CAP. XuIII.---Pro impiis ante mortem Christi damnatis nullo modo passus est. Quid de posteriis infidelibus, quid de Antichristo? 1017
    CAP. XIX.---De B. Leonis intelligentia. 1018
    CAP. XX.---De Christi morte pro solis fidelibus. 1021
    CAP. XXI.---De libero arbitrio. Nemo sine Dei gratia libero bene uti potest arbitrio.---De necessitate Redemptoris. 1022
    CAP. XXII.---Liberum arbitrium, id est recta uoluntas, renouatur de die in diem. De operibus infidelium. 1024
    CAP. XXIII.---Renouatur quidem recta uoluntas, gratia tamen Christi semper auxiliante. 1026
    CAP. XXIu.---De condemnatione. Gotteschalci. 1027
    CAP. XXu.---Inaudita in Gotteschalcum crudilitatis exempla. 1029
    CAP. XXuI.---De uoluntate Dei. 1030
    CAP. XXuII.---De morte Christi omnes pro multis. 1032
    CAP. XXuIII.---De predestinatione ad interium. 1033
    CAP. XXIX.---Predestinatio ad malum non compellit. 1035
    CAP. XXX.---Ut malis predestinate pene, sic mali penis. 1037
    CAP. XXXI.---De sententia B. Petri: Nouit Deus, etc. 1038
    CAP. XXXII. 1039
    CAP. XXXIII.---uasa ire non possunt fieri uasa misericordie. 1040
    CAP. XXXIu.---De predestinatione in utramque partem. 1043
    CAP. XXXu.---De libro Hypognosticon.---De primis Pelagianorum reliquiis.---De predestinatione reproborum. 1044
    CAP. XXXuI.---De libris Augustini ad Prosperum et Hilarium. 1047
    CAP. XXXuII.---De gratia et libero arbitrio. 1048
     CAP. XXXuIII.---Bona uoluntas per gratiam creatur et innouatur. Deum operari uelle quid sit. 1050
    CAP. XXXIX.---De secunda, que est Parduli, epistola. 1051
    CAP. XL.---De Amalario, de scriptis Ioannis Scoti. 1054
    CAP. XLI.---De tertia, que est Rabani, epistola. 1055
    CAP. XLII.---Predestinatio facit ut electi non possint perire. Non econtra de reprobis. Deus non est auctor perditionis. Deus nemini imponit necessitatem peccandi. 1056
    CAP. XLIII.---Utrum peccata post baptismum remissa et delecta redeant et imputentur ad penam si homo damnetur. 1058
    CAP. XLIu.---An baptizati reprobi fuerint a massa perditionis discreti. Affirmatur discretos fuisse. Peccatum post iustificationem non amplius manere asseritur. 1059
    CAP. XLIu.---Sequitur de predestionatione. 1060
    CAP. XLuI.---Quod opera bona prosunt et uere hominem saluant. 1063
    CAP. XLuII.---Septem Rabani obiectiones. 1064
    DE GENERALI PER ADAM DAMNATIONE. 1067
    DE TENENDA SCRIPTURAE uERITATE. 1083
    CAPUT PRIMUM.---Origo hereseos ex contemptu Scripture sacre et sanctorum Patrum. 1083
    CAP. II.---In medium adducuntur quatuor conuenticuli Cariciaci capitula. 1085
    CAP. III.---De primo capitulo. Gratie diuine adiutorium angelo et homini necessarium etiam in primo statu ad bonam faciendum.---Conditio primi hominis. 1087
    CAP. Iu.---Item de primo capitulo.---Predestinatio electorum non est ex preuisis meritis. 1091
    CAP. u.---De eodem capitulo.---Reprobi predestinati ad interitum post preuisum peccatum.---Diuina prescientia et predestinatio neminem compellunt ad peccatum. 1092
    CAP. uI.---De diuina iuratione. 1094
    CAP. uII.---De duobus funiculis et gemina sorte. De eterna prescientia, prouidentia et predestinatione Dei Discretio electorum et reproborum in Iacob et Esau figurata. Electio gratuita, reprobatio iusta. 1097
    CAP. uIII.---De predestinatione reproborum ad interitum. Prescientia Dei nullum ad peccandum compellit. 1102
    CAP. IX.---Sequitur de eodem capitulo primo. 1106
    CAP. X.---Censura capituli secundi.---De uera Christi gratia et libero arbitrio. 1110
    CAP. XI.---Quid possit liberum arbitrium per se. Quod non possit liberum arbitrium sine gratia. 1112
    CAP. XII.---Item de secundo capitulo.---Ad finem et alios bonos actus gratia est necessaria. 1115
    CAP. XIII.---Sequitur definitio quarta, que et ultima est, ita se habens. 1118
    CAP. XIu.---An Christus passus sit pro omnibus qui ante eius aduentum mortui sunt. 1122
    CAP. Xu.---De questione tertia. 1129

uULFADUS, BITURICENSIS EPISCOPUS.
    Notitia historica. 1135
    EPISTOLA PASTORALIS. 1135

ADuENTIUS METENSIS EPISCOPUS.
    LIBELLUS DE WALDRADO. 1141
    EPISTOLA AD THEUTGAUDUM COLONIENSEM EPISCOPUM. 1143
    EPISTOLA AD NICOLAUM PAPAM. 1145
    ORATIONES IN SYNODO METENSI. 1149
    CAPUT PRIMUM. 1149
    CAP. II. 1149
    CAP. III. 1149
    PRIuILEGIUM PRO ABBATIA GORZIENSI. 1149
    EPITAPHIUM AUCTORIS. 1151
    RATRAMNI EPISTOLA DE CYNOCEPHALIS . 1153




FINIS TOMI CENTESIMI uICESIMI PRIMI.
